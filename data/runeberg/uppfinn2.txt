UPPFINNINGARNAS BOK.

II.

-


<img>
BENJAMIN FRANKLIN.

ALESSANDRO VOLTA.

CARL AUG. STEINHEL.

C. FRIEDR. GAUSS.
UPPFINNINGARNAS BOK.

ÖFVERSIGT AF DET INDUSTRIELA ARBETETS UTVECKLING
PÅ ALLA OMRÅDEN.

-

ÖFVERSÄTTNING UNDER MEDVERKAN AF SAKKUNNIGA MÄN

REDIGERAD AF

O. W. ÅLUND.

-

ANDRA BANDET.
NATURKRAFTERNA OCH DERAS ANVÄNDNING.

MED 527 I TEXTEN INTRYCKTA ILLUSTRATIONER.

-

STOCKHOLM,
L. J. HIERTAS FÖRLAGSEXPEDITION.
1874.

<img>Naturkrafterna och deras användning.

<h1>Andra bandets innehåll:</h1>

<b>Naturkrafterna och deras användning.</b>

<sp>Inledning</sp>                    Sid.    1.
Lagen om kraftens oförgänglighet   "      4.
Fysikens historia                              "      8.
Kropparnas allmänna egenskaper    "     15.
Mekanisk kraft                                 "     18.
Krafternas parallelogram                  "     19.

<tab><b>Metersystemet.</b>

Måttens betydelse                            "     22.
Forntidens mått                               "     24.
Måttsytem                                       "      27.
Gradmätningar                                 "     33.
Metersystemet                                  "     36.
Kraftmått                                          "     40.

<tab><b>Skruffartyget. Väderqvarnen.</b>

Rörelseapparaten hos ångfartyg       Sid.  41.
Det lutande planet                              "    43.
Skrufven                                             "    45.
Propellern                                           "    46.
Väderqvarnen                                     "     55.

<tab><b>Häfstången och blocket.</b>

Minnesmärken af egyptisk bugnadskonst "   58.
Häfstången                                               "   60.
Hjulet med valsen                                     "   64.
Friktionen                                                 "   66.
Blockskifvan och blocktyget                      "   68.


<tab><b>Vågen och aerometern.</b>

Vigtbestämningar                                    "   72.
Tyngden                                                  "   73.
Tyngdpunkten                                         "   75.
Vigt och våg                                            "   76.
Vågens konstruktion                               "   77.
Snällvågen                                              "   78.
Decimal- eller bryggvågen                      "   79.
Den kemiska vågen                                 "   80.
Specifika vigten                                       "   85.
Aerometern                                             "   86.
Alkoholmeter, sackarometer, ölprofvare
o. s. v.                                                     "  88.

<tab><b>Pendeln och centrifugalmaskinen.</b>

Galileo Galilei                             Sid.   92.
Pendeln                                       "      93.
Pendelns användning                   "      95.
Sekundpendeln                            "      97.
Foucaults pendelexperiment        "      99.
Jordens afplattning                       "    102.
Centrifugalkraften                        "    103.
Centrifugalkraftens användning   "    106.


<tab><b>Barometern och manomatern.</b>

Iakttagelse af en brunngräfvare i Firenze.  Sid.  109.
Torricellis försök                                         "     110.
Atmosferen                                                 "     112.
Höjdmätningar                                            "     113.
Barometern                                                 "     115.
Aneroibarometern                                       "     118.
Manometern                                                "     119.
Barometerobservationer                              "     123.

<tab><b>Luftballongen och luftseglingen.</b>

Flygmaskinerna                                         Sid.  127.
Luftballongens historia                               "     129.
Fallskärmen                                                "     139.
Greens luftresa öfver Kanalen                     "     143.
Guérins ofrivilliga luftfärd                           "     143.
Arbans uppstigning i Triest                        "      144.
Coxwells och Gypsons misslyckade
nattliga luftfärd                                          "      145.
Coxwells uppstigning från Leipzig              "     146.
Nadars luftresa från Paris                           "      150.
Gay-Lussacs och Biots luftresa                   "      154.
Luftballongens styrning                              "      157.


<tab><b>Luftpumpen och den atmosferiska
brefposten</b>

Luftpumpen                        Sid. 163.
Försök med luftpumpen       "    170.
Kompressionspumpen          "    173.
Den atmosferiska jernvägen "    174.
Den pneumatiska bref- och 
paketbefordringen                "    177.


<tab><b>Hydrauliska maskiner.</b>

Hydrauliskt tryck                  "    182.
Vattenpasset                        "    183.
Kommunicerande rör           "    184.
Hydrauliska maskiner           "    184.
Häfverten                              "   186.
Vattenhjulen                         "    187.
Turbiner                               "    189.
Vattenuppfordringsverk        "    191.
Pumpen                                "    193.
Den hydrauliska väduren      "     198.
Vattenverk                           "     201.
Haarlemsjöns torrläggning   "    204.
Brandsprutan                       "    208.
Den hydrauliska pressen       "   211.

<tab><b>Ljuset</b>

De gamlas åsigter om ljuset     "  215
Huyghens' undulations- eller 
vibrationsteori                         "  217
Newton och emanationsteorin             Sid.  219.
Ljusets fortplantning                            "      219.
Mätning af ljusets hastighet                 "      220.
Fizeaus metod                                     "      221.
Intensitet                                             "      223.
Polariserat ljus                                     "      223.

<tab><b>Speglar och spegelapparater.</b>

Speglar som kulturmedel                     "     227.
Ljusets reflexion                                  "     228.
Andeuppenbarelser på scenen             "     229.
Kaleidoskopet                                      "     231.
Sextanten                                            "     232.
Buktiga ytors spegling                         "     234.

<tab><b>Prismat och spektralanalysen.</b>

Myter                                                   "    238.
Ljusets brytning                                   "    239.
Prismat                                                "    241.
Camera lucida                                      "   242.
Spektret                                               "   243.
De fraunhoferska linierna                     "   246.
Kontinuerliga spektrer samt gasers och
ångors spektrer                                    "  247.
Spektralaparater                                   "  251.
Spektralanalysens resultat                    "  254.

<tab><b>Camera obscura</b>

Verlden i den mörka kammaren            "  259.
Linserna                                               "   260.
Linsbilder                                             "  264.
Akromatiska linser                               "  265.
Linsers slipning                                    "  267.
Camera obscuran                                 "  269.
Laterna magican eller trollyktan           "  271.
Dimbilder                                             "  274.
Undercameran                                      "  276.

<tab><b<Ögat. Panoraman, kromatropen och
stereoskopet.</b>

Ögat                                                    Sid. 277.
Seendet med ett öga                             "    279.
Panoraman                                            "   281.
Ljusintryckets hastighet och varaktighet    283.
Färgsnurran                                           "  283.
Trollkortet och trolltrumman                 "  285.
Kromatropen                                         "  285.
Subjektiva ljusförnimmelser                   "  286.
Seendet med två ögon                           "  288.
Stereoskopet                                         "  289.
Telestereoskopet                                   "  295.
 
<tab><b>Uppfinningen af teleskopet.</b>

Uppfinningens historia                       Sid. 297.
Tubens inrättning                                "    300.
Den holländska eller galileiska tuben   "    301.
Den astronomiska eller keplerska
tubens princip                                     "    301.
Jordtuben eller terresterkikaren           "    302.
Nonien och mikrometern                     "    307.
Reflektorerna eller spegelteleskopen   "    308.
Tubens betydelse                                "    311.

<tab><b>Mikroskopet.</b>

En ny verld                                          "  318.
Det enkla mikroskopet                        "  319.
Solmikroskopet                                   "  320.
Det sammansatta mikroskopet            "  321.
Mikroskopets historia                          "  323.
Mikroskopets användning                    "  327.
Hvad ser man genom mikroskopet?     "  329.

<tab><b>Elektriciteten och uppfinningen af
elektricitetsmaskinen.

Forntidens kännedom om elektriciteten  Sid. 337.
Elektricitetens attraktion och repulsion    "    339.
Positiv och negativ elektricitet                 "    340.
Ledare och oledare                                  "    342.
Elektricitetsmaskinen                               "   342.
Ångelektricitetsmaskinen                         "   346.
Fördelning                                                "  346.
Franklins skifva                                        "  347.
Leidenflaskan                                           "  347.
Elektroforen                                             "   349.
Influenselektricitetsmaskinen                   "   350.
Elektriska försök                                       "  351.

<tab><b>Uppfinnningen af åskledaren.</b>

De gamlas tankar om åskan                  Sid. 354.
Hvad är åskan?                                       "    356.
Åskdundret                                            "    358.
Blixtens verkningar                                "    359.
Åskledaren                                            "    360.
Åskledarens inrättning                           "   362.


<tab><b>Galvanismen, elektriska ljuset och
galvanoplastiken.</b>

Galvani och grodorna                            "   366.
Den elktriska strömmen, galvanismen   "   367.
Elektromotorisk kraft                             "  368.
Galvaniskt element                                "   368.
Voltas stapel                                          "   369.
De konstanta batterierna                       "    371.
Den galvaniska strömmens verkningar  "    373.
Det elktriska ljuset                                "    375.
Den galvaniska strömmens kemiska
verkningar                                             "   377.
Galvanoplastiken                                   "   379.
Galvanisk förgyllning och försilfring      "    385.

<tab><b>De elektromagnetiska apparaterna.</b>

Örsteds upptäckt                                 Sid.   388.
Multiplikatorn                                        "      390.
Elektromagnetismen                              "      392.
Induktionsfenomenen                            "      393. 
Rotationsapparater                                "      394.
Elektromagnetiska motorer                   "       397.

<tab><b>Uppfinningen af telegrafen.</b>

De gamlas telegrafi                                "     401.
Chappes telegraf                                    "     403.
Den optiska telegrafen i Sverige             "     405.
Den elektriska telegrafin                        "     409.
Den galvaniska telegrafen                      "     410.
Den elektromagnetiska telegrafen          "     415.
Visartelegrafen                                       "     419.
Steinheils uppfinning                              "     423.
Morses elektromagnetiska telegraf         "     424.
Trycktelegrafen                                      "     428.
Hughes' apparat                                     "     430.
Olsens tryckapparat                                "    431.
Casellis pantelegraf                                "    433.

Elektriska batterier och ledningar     Sid. 434.
Dubbeltelegrafering                           "    436.
Underjords- och undervattenskablar  "    437.
Elektriska ur och väckare                    "    447.
Elektriska telegrafen iSverige              "    448.


<tab><b>Kompassen</b>

Forntidens kunskap om magneten      "   449.
De naturliga magneterna                    "   451.
Konstgjorda magneter                        "   451.
Kompassen                                         "   452.
Jordmagnetismen                                "   453.
Deklination, inklination och intensitet "   454.
Jordmagnetismens förändringar          "   456.
Norrskenet                                          "   457.

<tab><b>Tonernas verld.</b>

Ljudvågorna                                        "  461.
Ljudets reflexion                                 "  463.
Språkröret och luren                           "  464.
Tonen                                                 "  465.
Monokorden                                       "  467.
Musikaliska intervaller och skalorna    "  468.
Svängningsknutar                               "  470.
Öfvertoner                                          "  472.
Kombinationstoner                             "  473.
Svängande luftpelare, pipor                "  474.
Örat                                                    " 476.
Telefonin                                            " 476.

<tab><b>De musikaliska instrumenten.</b>

Musikinstrumentens uppfinning      Sid. 479.
De rytmiska instrumenten                  "   480.
De melodiska instrumenten               "   483.
Harpan                                              "   483.
Gitarren och cittran                           "   490.
Klaveret och de klaverartade
instrumenten                                     "  492.
Pianots byggnad                                "  497.
Mekaniken                                         "  500.
Klangfärgen                                       "  509.
Fiolen och de fiolartade instrumenten   510.
Fiolens beståndsdelar och teori          "  515.
Fioltillverkningen i Tyskland               "  518.
Blåsinstrumenten                               "  520.
Trumpeten och hornet                       "  521.
Klarinetten, oboen, fagotten              "  528.
Flöjten                                               "  532.
Tunginstrumenten                             "  533.
Munharmonikan                                "  534.
Fysharmonikan                                  "  535.
Dragharmonikan                                "  537.
Spelverk, speldosor                            "  538.

<tab><b>Termometern.</b>

Värme och köld                                 "  547.
Värmets uppmätning                         "  548.
Hvad värme är                                   "  549.
Värmets verkningar                           "  550.
Hvad vi förstå om gas                       "   551.
Hygrometern eller fuktighetsmätaren    552.
Meterologi och meterograf                "   554.
Termometerns förfärdigande            "    555.
Värmet i naturens hushållning          "    558.


<tab><b>Ångan och ångmaskinens uppfinning.</b>

Luftens fuktighetshalt                    Sid.  563.
Ångmaskinens princip                     "     564.
Ångmaskinens historia                    "     567.
Ångfördelningen.  Sliden                 "     586.
Excenterskifvan                               "     587.
Ångpannan                                      "    588.
Ångmaskinens medtäflare                "    593.
Gaskraftsmaskinen                           "    594.
Kalorik- eller varluftsmaskinen         "    599.

*

STOCKHOLM,
IVAR HÆGGSTRÖMS BOKTRYCKERI.
1874
[Inledning]

Betrakta vi en ångmaskin, som drifver snällpressarna
i ett tryckeri, eller svarf- och hyfvelmaskinerna
i en mekanisk verkstad, eller beskåda vi en sådan
maskin någon gång, då vi med ångbåten ila fram
öfver de glittrande vågorna, måste vi, om den
skenbart invecklade mekanismen är oss bekant,
i sanning häpna öfver enkelheten i de ideer, som
ligga till grund för detta beundransvärda alster af
menniskans uppfinningsförmåga. Man ser en panna,
hvari vatten fortfarande hålles i kokning genom
derunder anbragt eld. Den sålunda bildade ångan
strömmar in i en cylinder, än på den ena, än på den
andra sidan om kolfven, och trycker honom vexelvis
fram och tillbaka. Liksom på vanliga spinnrockshjul,
förvandlas kolfstångens fram- och återgående rörelse
till en cirkelformig och användes medelst kugghjul,
dref m. m. att hålla i gång väfstolar, ånghammare,
tryckmaskiner, skofvelhjulen eller propellern till
ett fartyg o. s. v. Vi finna hos de särskilda delarna
ingenting ovanligt, ingen ny kraft, intet gåtlikt
urverk. Kugghjul, häfstänger, skrufvar, skarpsinnigt
sammanstälda och satta i rörelse genom ångkraften,
frambringa dessa underbara verkningar, hvilka den
menskliga handen, som likväl först skapade maskinen,
ej förmår med samma noggranhet och likformighet
åstadkomma. Och alla dessa delar arbeta på samma
sätt och efter samma enkla lagar, hvilka såsom
<sp>lagar för häfstången och det lutande planet</sp> redan
träda oss till möte hos den vanliga nötknäpparen,
knifven och saxen. Det stora svänghjulet är bestämdt
att upptaga de särskilda kraftöfverskotten, när
kolfven går fortare, och aflemna dem, när han
går långsammare. Hvarje nybegynnare i mekaniken
igenkänner deri samma verkan af <sp>trögheten</sp> och den
<sp>lefvande kraften</sp>, som man kan varseblifva vid en
kastning eller ett hammarslag. Rörelsen hos de
båda regulatorskulorna, hvilka svänga omkring,
än fortare, än långsammare, och derunder än höja,
än sänka sig, står i sammanhang med kolfstångens,
och deras hastighet är beroende af kolfvens
egen. Regulatorns svängningar bero deremot af
<sp>centrifugalkraften</sp>, hvilken vi återfinna så väl i
planeternas kringhvälfning och omlopp som i den af
gossen slungade stenens rörelse.
Granska vi en såningsmaskin, ett vindspel, ett ur
eller en myntpress, möta oss åter samma naturlagar
och samma företeelser med på sin höjd den skilnaden,
att i ena fallet menniskans eller ett dragdjurs
muskelkraft, i det andra <sp>spänstigheten</sp> hos en fjäder
i stället för ångans gör tjenst som drifkraft och
att, om uret är ett pendelur, vår blick träffas af
en hängande kropps regelbundna svängningar, hvilka
man sett öfver allt under årtusenden, men hvilkas
rörelselag först upptäcktes af Galilei, då han,
mera forskare än andäktig åhörare, med sina tankar
följde den fram- och återgående rörelsen hos de från
hvalfvet nedhängande ljuskronorna i en kyrka.

Mikroskopet framtrollar en för oss fullkomligt ny
verld. Den minsta flintskärfva, ett kritkorn, en smula
kiselslam visar oss i tusental de sirligaste kalk- och 
kiselpansar samt skelett, hvilka för millioner
år sedan tillhörde lefvande varelser, som muntert
svärmade omkring, tills döden bortryckte dem och
förruttnelsen upplöste de organiska delarna; men de
små skalen hopades på hvarandra och sammangyttrades
till småningom hårdnande stenmassor. Ljusstrålens
egenskap att afvika från sin rätliniga bana,
när han genomgår genomskinliga kroppar, såsom
glas, vatten, bergkristall och dylika, den så
kallade <sp>strålbrytningen</sp>, tusendubblar genom
förstoringsglaset skärpan hos vårt synsinne. Hon
målar den lysande regnbågen på den mörka molnväggen,
hon ger diamanten hans praktfulla färgspel, liksom
hon tjusar oss med anblicken af den på grässtrået
hängande daggdroppen. Utan henne vore fotografin
i sitt nu varande skick ej tänkbar, astronomin
skulle föga höjt sig öfver den ståndpunkt, hvarpå
hon befann sig hos de gamla egypterna, eller på sin
höjd utbredt sig i hypoteser och spekulationer,
som svårligen skulle kunnat bevisas. Ty i tuben,
liksom i mikroskopet, är strålbrytningen och den
på henne beroende konstruktionen af de linsformiga
glasen hufvudsaken, hvarpå allt hvilar. Sjelfva vårt
öga innehåller samma enkla apparat, en förstorande
lins, och intager derigenom en plats i den långa rad
af optiska instrument, hvilkas verkan beror på denna
enkla egenskap hos ljusstrålen.

På samma sätt kunna vi genom ett närmare studium af
den elektriska telegrafen finna, att en enda naturlag
omfattar alla de fenomen, vi kalla elektriska
och magnetiska, så väl den förödande blixten,
som urladdar sig från molnet, som magnetnålens
beständiga riktning, hvilken tjenar styrmannen till
ledning på öppna hafvet, det vid högre breddgrader
med underbar prakt lysande norrskenet ej mindre än
de märkvärdiga utfällningarna i galvanoplastiska
verkstäder, hvilka stilla, men rastlöst ersätta hela
skaror af bildhuggare, bronsgjutare, kopparstickare,
träsnidare och förgyllare.

Och när vi vid pianot ackompanjera en sång, framkalla
och tillämpa vi genom hamrarnas anslag mot strängarna
och röstens klang alla de företeelser och lagar,
som ligga till grund för de oändliga vexlingarna i
tonernas rike.

Verlden, sådan hon framträder för våra sinnen, skulle
kunna liknas vid ett schackspel: ett regelbundet
indeladt fält, der endast några få olika massor röra
sig, af hvilka hvar och en i sin noga bestämda gång
röjer en för sig egendomlig kraft, men der det icke
desto mindre ges oändligt många
sätt, hvarpå dessa krafter kunna verka gemensamt
eller mot hvarandra samt ordna och ställa massorna så,
att likväl för hvarje gång en särskild och alltid för
den sakkunnige betydelsefull ide derigenom uttryckes.

Redan för den ytliga betraktelsen blir det tydligt
och bekräftas för öfrigt genom de ofvan anförda
exemplen, att en noggrann undersökning af dessa
skapelsens grunddrag måste utöfva det största
inflytande på all mensklig verksamhet, icke blott
för så vidt hon tillgodogör den yttre naturen för
behofvets och nyttans ändamål, utan äfven då hon
gör menniskans egen organism till föremål för sin
omvårdnad. Denna påtagliga vinst är således en frukt
af <sp>naturforskningen</sp> och <sp>naturvetenskaperna</sp>, 
såsom vi benämna sammanfattningen af de redan uppnådda
resultaten jemte metoderna att föröka, sofra och
bringa dem i ömsesidigt organiskt sammanhang.

Liksom naturen är en skön och sammanhängande organism,
lika så borde äfven naturvetenskaperna utgöra ett
oskiljaktigt helt. Men naturens omätliga rikedom
och gränslösa omfång göra, att till och med den
största skarpsinnighet och den ihärdigaste flit ej
skulle kunna sätta den enskilda menniskan i stånd att
vinna noggrann kunskap om alla dessa föremål. Inom
det stora området hafva derför under tidernas lopp
afsöndrats särskilda fält, hvilka, så mycket som
möjligt begränsade, blifvit sjelfständigt odlade.

I synnerhet gäller detta om de båda omfattande
vetenskaper, som man fordom kallade <sp>naturlära</sp> och
<sp>naturhistoria</sp>, af hvilka den förra filosofiskt
behandlar det inre, det lagbundna i företeelserna,
den senare deremot samlar och till lättare öfversigt
ordnar naturalstren. Den nyare tiden har mer
eller mindre utplånat denna skilnad, då han ur
högre synpunkter äfven behandlar naturhistoriens
sakförhållanden med afseende på deras tillkomst och
sättet för deras förändring. <sp>Botaniken</sp> och <sp>zoologin</sp>
hafva genom <sp>fysiologin</sp> dragits in på naturlärans
område, <sp>mineralogin</sp> bygger på fysisk och kemisk grund
och erhåller till och med i <sp>kristallografins</sp> läror
en helt och hållet matematisk behandling.

Företeelsernas summa, universum, uppfattas allt mer
som ett helt, och astronomin utbildar sig till en
gren af <sp>fysiken</sp>, liksom geografin, hvilken ej mera
ser sin tyngdpunkt i ländernas godtyckliga politiska
begränsning, utan i den geognostiska och klimatiska
indelningen.

Redan nu gripa naturvetenskapens alla grenar in uti
hvarandra; nästan ingen af dem kan längre behandlas
särskildt, och, om äfven ur andra synpunkter
än förut, nalkas vi dock allt mer denna enhet i
naturuppfattningen, som afspeglar sig i folkens
åskådningssätt på deras första bildningsgrader.

Skilde man fordom de delar af naturläran, som
befatta sig med naturkrafterna, från dem, som hade
till föremål ämnenas egenskaper och arten af deras
föreningar, och kallade man sammanfattningen af de
förra <sp>fysik</sp>, men vetenskapen om de senare <sp>kemi</sp>,
är redan nu en sådan åtskilnad helt och hållet
skenbar. Ty allt, hvad vi kalla kropparnas egenskaper,
är ingenting annat än den olika yttringen af bestämda
krafter. Ett stycke guld är fast, emedan dess minsta
delar draga hvarandra till sig; det är tungt, emedan

dragningskrafter äro verksamma emellan det samma och
jorden; det är synligt och har färg, emedan ljuset på
ett visst sätt återstrålar derifrån; sin temperatur
mottager det utifrån; kort sagdt, vi kunna ej uppvisa
någon af dess egenskaper, som ej är yttringen af en
kraft, hvilken ej får förblandas med materien. Och
dessutom har den nya upptäckten af <sp>lagen om kraftens
oförgänglighet</sp> gjort till visshet, att
den så kallade kemiska processen ingenting annat
är än en särskild yttring af samma urkraft,
hvilken våra muskler utöfva såsom <sp>mekanisk kraft</sp>,
hvilken utstrålar från solen såsom ljus och värme,
hvilken allt efter omständigheterna äfven
träder i verksamhet som <sp>elektricitet</sp> och <sp>magnetism</sp>.
Det torde derför här vara på sin plats att i korthet
omnämna denna vigtiga lag, för hvars upptäckt
och förklaring vi ha att tacka två naturforskare,
läkaren <sp>J. R. Mayer</sp> i Heilbronn och den berömde
fysikern och fysiologen <sp>Helmholtz</sp> i Berlin.

<b>Lagen om kraftens oförgänglighet.</b> När vi med händerna
hastigt fara öfver en ruggig yta, erfara vi en känsla
af värme, axeln till ett vagnshjul upphettas genom
nafvets omvridning, och många qvarnar ha blifvit
lågornas rof, emedan qvarnstenstapparna ej varit
tillräckligt smorda och deras upphettning stegrats
derhän, att trävirket kunnat antändas. Hvarifrån
kommer nu detta värme? Det uppstår under våra händer,
ty det fans der ej förut. Af intet? Visst icke,
ty då skulle man länge sedan på denna väg ha funnit
perpetuum mobile, en fortvarande, aldrig utsinande
kraftkälla.

Verkliga förhållandet är, att i ena fallet den
mekaniska kraften hos våra muskler, i det andra den
mekaniska kraft, som kringdrifver vagnshjulet eller
qvarnstenen, <sp>förvandlas</sp>: hon försvinner i sin första
form och återkommer som värme. Genom fortsatt ifrigt
hamrande kunna vi få en spik att glöda; genom att slå
stål mot flinta framlocka vi gnistor, och likväl fans
värme hvarken i stålet eller flintan; i följd af den
hastiga rörelsen uppkommer värmet äfven här från den
mekaniska kraften. Hundratals dylika exempel skulle
kunna anföras.

Men omvändt är det äfven möjligt att åter förvandla
värme till mekanisk kraft, såsom våra ångmaskiner
åskådligt visa. Värmet har den egenskapen att utvidga
kropparna. I <sp>Conservatoire des arts et métiers</sp>
i Paris hade sidomurarna till en större bygnad
genom hvalfvets tryckning börjat gifva sig utåt,
så att man befarade ett ras. För att åter räta upp
dem drog man midt igenom huset grofva jernstänger
och försåg dessa med muttrar, som kunde åtskrufvas
utanför. Genom omvexlande uppvärmning och afkylning
af hvarannan stång samt tillskrufning af muttrarna
på de uppvärmda stängerna, som sedan fingo svalna
och då sammandrogo sig, lyckades man bringa murarna
i deras förra skick. Kraften låg här i ingenting
annat än det värme, man meddelade jernstängerna och
som vid afkylningen omsattes i mekaniskt arbete.

Värmet bringar vattnet att afdunsta från ytan af
floder, haf och andra vattensamlingar och lyfter det
sålunda upp på bergsryggarna. När vi sedan låta det
lilla fallet i bäcken drifva vår qvarn, tillgodogöra
vi egentligen
ingenting annat än värme från solen, och på samma sätt
är det med vindens kraft, som ju endast framkallas
genom jordens och luftens olika uppvärmning.

Att värme kan åstadkomma ljus, följaktligen äfven att
vi kunna begagna mekanisk kraft till frambringande
af ljus eller förvandla henne dertill, synes
af det föregående. Svårare är att genom direkta
bevis ådagalägga det motsatta förhållandet eller
att ljus kan förvandlas till mekanisk kraft; men
vi torde få anse det som afgjordt, ty det ges en
mängd kemiska förlopp, hvilka försiggå under stor
kraftutveckling och, om de också ej underhållas genom
ljuset, åtminstone från detta erhålla den första
väckelsen. Dessutom frodas och utveckla växterna
fullständigt sina organ endast i solens lifvande sken;
deras alster, som tjena menniskor och djur till föda
eller användas till bränsle, äro lika mycket ett verk
af ljuset som af det värme, hvarigenom den kemiska
föreningen mellan ämnena åstadkommes, och när vi
bränna ved eller äta bröd, komma vi på samma gång i
åtnjutande af det i dem förvandlade solljuset samt öka
dermed ångans spänstighet eller vår egen muskelkraft.

Elektriska fenomen, liksom ljusfenomen,
låta framkalla sig genom friktion, men äfven
värme alstrar elektriska strömmar i metaller,
i turmalin o. s. v.; ja, sannolikt äro åskans
väldiga elektricitetsmassor ingenting annat än
solvärme, som under vissa förhållanden framträder
i denna egendomliga form. Då det nu är afgjordt,
att elektricitet och magnetism kunna hänföras
till samma kraft och praktiken gör en verklig och
nyttig användning deraf i elektromagneterna å ena
sidan och rotationsmaskinerna å den andra, så visar
sig, att naturens krafter: mekanisk kraft, värme,
ljus, elektricitet och magnetism, på det närmaste
sammanhänga med hvarandra. För dem alla ligger en
enda naturkraft till grund, eller rättare, de äro
blott skilda yttringar af samma kraft; ty vi kunna
efter godtfinnande utbyta dem mot hvarandra och efter
behag kalla deras olika verkningssätt till lif. Ja,
hela det vexlande yttre lifvets rikedom med alla
sina former och förändringar skall låta härleda
sig från en enda kraft, när de kemiska förloppen,
de s. k. föreningskrafterna, låta regelbundet
ordna sig under samma synpunkt. Och att detta i
sjelfva verket är händelsen, det bevisas af otaliga
företeelser, från den enkla föreningen mellan väte
och klor till klorväte, hvilken sker ögonblickligt,
när solstrålarna träffa en blandning af de båda
gaserna, ända till växternas utveckling och ämnenas
underbara kretslopp i den lefvande organismen, hvarvid
ljus, värme och elektricitet bevisligen spela den
vigtigaste rolen. Denna krafternas urform kunna vi
för beqvämlighets skull uppfatta som värme, utan att
dock dermed vilja tillerkänna det något företräde
framför de öfriga.

Företeelsernas och förändringarnas yttersta orsak, som
sålunda blifvit hänförd till rörelse (ty alla slags
naturkrafter bestå till sitt väsen i vissa de minsta
materiela delarnas, atomernas, svängningar), denna
första handling, som danade verlden och derigenom,
att hon störde materiens döda jemvigt, gaf upphof
till alla dessa rörelser, henne känna vi icke.

Utan tvifvel är redan med blotta kunskapen om denna
krafternas frändskap en för verldsåskådningen vigtig
synpunkt vunnen, men långt vigtigare

och af utomordentligt större betydelse blir denna
synpunkt derigenom, att blicken derifrån kan tränga
in i naturens hushållning, och för honom uppenbaras
den genom fysikens säkra metoder vunna samt af
den obevekliga, men också derför allena ofelbara
matematiken bekräftade sanningen: <sp>att liksom ingen
den minsta del af det i verlden befintliga ämnet kan
gå förlorad eller helt och hållet tillintetgöras,
lika så kan ej heller någon del af hvilken kraft som
helst försvinna</sp>. Naturen blir hvarken fattigare eller
rikare, utom på former, i hvilkas frambringande och
förändring hon lägger i dagen en oändlig mångfald.

Samma ämnen, som för hundratusentals år sedan utgjorde
stenarnas verld, vattnen, växterna och djuren,
fogar hon ännu tillhopa, och samma kraftförråd,
hvarigenom företeelserna då kallades till lif,
finnes ännu i dag till. Sjelfklart är, att, då vi
tala om naturen, vi ej blott afse förhållandena på vår
jord. Här är fråga om hela den bestående verlden, den
i det omätliga fjerran sväfvande Sirius lika väl som
vår egen kropp, ty vi stå i fortfarande kraftutbyte
med verldens mest aflägsna rymder, skedde det också
endast derigenom, att jordklotet utstrålar en del
af sitt värme och derigenom bidrager till höjande af
verldsrymdens temperatur eller att vi träffas af den
svaga ljusstrålen från ett stjerntöcken.

Sedan man funnit, att värme kan förvandlas
till mekaniskt arbete, detta till elektricitet,
elektricitet till magnetism, magnetism åter till
mekaniskt arbete, ljus och värme, och att allesammans
kunna på det mest olika sätt öfvergå till kemiska
krafter, uppstod frågan, huru vida en bestämd
mängd värme motsvarade en bestämd mängd ljus eller
en bestämd mängd elektricitet. Denna fråga hade
framkallats genom den länge bekanta omständigheten,
att höjandet af en ångmaskins kraft fordrar en
ökad förbrukning af bränsle, som står i ett mycket
noga förhållande till verkningen. Ett visst belopp
mekaniskt arbete motsvarar följaktligen en viss
mängd värme. Samma värmemängd ger alltid blott samma
arbete eller kan alltid blott gifva samma arbete,
om hon helt och hållet förbrukas dertill och ej på
något sätt bortslösas, t. ex. genom utstrålning. Det
återstod att undersöka, om ett liknande förhållande
som det emellan värme och mekaniskt arbete äfven
egde rum t. ex. mellan detta och elektricitet,
och vidare mellan alla andra naturkrafter. Genom
de skarpsinnigaste metoder, på hvilkas beskrifning
vi här ej kunna inlåta oss, genom användande af
säkra mått, medelst hvilka de särskilda krafterna
kunde i sina verkningar mätas och till sitt belopp
på det noggrannaste bestämmas, lyckades man lösa
denna fråga derhän, att ett sådant förhållande ej
blott måste finnas, om de särskilda kraftarterna
skola kunna utbytas mot hvarandra, utan äfven i
verkligheten påträffas, att genom öfvergången af en
art i en annan endast qvaliteten, men ej qvantiteten
förändras. Liksom en bestämd värmemängd ger ett visst
belopp mekaniskt arbete, lika så motsvaras hon af en
viss mängd elektricitet, magnetism o. s. v., och dessa
stå åter sins emellan i samma noggranna förhållande.
Nu kan det väl synas, som om vid de i naturen
oupphörligt försiggående förvandlingarna samma
verkan ej alltid ernås genom samma medel. Men detta
är i sjelfva verket endast skenbart, emedan vår
vanliga iakttagelseförmåga ej förslår att uppspåra
alla de vägar, på hvilka delar af kraften genom
omständigheterna föranledas att undandraga sig
vår iakttagelse. För vissa fall är genom omedelbar
mätning bevisadt, att ingen förlust eger rum, och hvad
experiment, mått, våg och vigt ådagalagt för enstaka
fall, det har matematiken bekräftat som en allmän
lag. Detta är lagen om kraftens oförgänglighet,
jemte upptäckten af tyngdlagen den mest storartade,
som någonsin blifvit gjord.

Men den frågan ligger nära till hands: om således
ingenting går förloradt af ämne eller kraft,
ingenting försvinner ur verlden, hvilken utsigt finnes
då, att de också alltid skola utöfva denna inbördes
vexelverkan, som håller den nu varande verlden vid
makt, och kan naturvetenskapen försöka att ge ett
svar härpå? Med andra ord: ha vi skäl att tro på en
verldens undergång, och af hvad slag skall denna bli?

Efter föregående betraktelser är svaret på denna
fråga väsentligt underlättadt. Ty då vi sett, att
ej det minsta kan gå förloradt hvarken af ämne eller
kraft, skall ingen längre hysa den tanken, att, när
det talas om en verldsundergång, dermed kan menas en
fullständig tillintetgörelse, uppkomsten af ett stort
tomrum, ett <sp>intet</sp>. Man skulle på sin höjd kunna tänka
på en förstöring af former, på ett upphörande af de
förändrande krafterna. Men då ej heller krafterna
kunna försvinna, återstår endast den möjligheten
för en verldsundergång, att omständigheterna skulle
beröfva dem tillfälle att yttra sig.

Men detta fall måste en gång <sp>nödvändigt</sp> inträffa,
om vi få tillerkänna de bekanta lagarna bestående
giltighet, och hvarje dag, som går, minskar den tid,
som ligger emellan det närvarande och den stora döden.

Alla krafter verka nämligen, i det de sträfva att
sätta sig i jemvigt. Endast om en kropp undergår
förändring till sin temperatur, så att han antingen
mottager eller af gifver värme, förändrar han volym
och kan framkalla mekaniska eller elektriska eller
ljusfenomen. Han må vara aldrig så het, ha i sig
upptagit aldrig så mycket värme, skall dock, när
allt rundt omkring honom är lika varmt, så att intet
utjemnande, ingen ändring i temperaturförhållandena
kan ega rum, allt detta värme ej kunna åstadkomma
någon kraftyttring. Värmet hos en kropp verkar
endast genom motsatsen till andra mindre varma
kroppar, på hvilka det kan öfvergå. På samma
sätt är det med ljuset, som endast kan framkalla
förändringar och företeelser, så länge det ännu finnes
mörker. Elektriciteten frambringar sina egendomliga
verkningar, när positiv och negativ elektricitet
förena sig, och hos magnetismen möter oss i motsatsen
mellan polerna samma förhållande.

Vilja vi således tänka oss samtliga dessa
verldskrafter en gång förvandlade i värme, kommer
all rörelse och all förändring, med andra ord allt
lif att upphöra, då samma temperatur herskar i hela
verldsrymden, då det ej mera finnes något varmare
eller kallare ställe. Den ömsesidiga 

dragningskraften mellan himlakropparna är försvunnen,
ty hon är förvandlad till värme, stjernornas rörelse
har länge sedan upphört, lika så dragningskraften
mellan de minsta delarna, genom hvilken kropparna ega
fasthet. Materien har förlorat sin form, har blifvit
ett atomistiskt stoft. Ingen ljusstråle dallrar genom
den mörka natten, allt ljus är värme, och till och
med detta har blifvit overksamt. Dess sista yttring
har varit att i hela rymden utjemna motsatserna:
en fullständig frid, en evig hvila herskar i verlden.

Detta slut på allt kroppsligt lif kunna vi sålunda
förutsäga, ty liksom jorden hittills förlorat allt
mer af sitt värme och utstrålat det i verldsrymden,
liksom hon endast genom värmeutstrålningen från solen
bibehåller sig i sitt närvarande skick, lika så skall
också denna hennes lifskälla småningom utsina, ty de
ständiga utgifterna måste till slut uttömma äfven
solens värmeförråd. De elektriska, magnetiska och
ljusfenomenen, de kemiska förloppen, den organiska
verldens lif och växtlighet, allt särskilda yttringar
af samma kraft, hvilken vi nu antagit vara värmet,
skola försvagas med detta och slutligen helt och
hållet upphöra, när en likformig temperatur råder
i hela verldsrymden. Men vi kunna icke, ej ens i
aflägsnaste mån, bestämma den tidrymd, som ännu
skiljer oss från denna slutliga död. Är det genom
sakförhållanden visadt, att jordens värmeförhållanden
på mer än 2 000 år ej ändrat sig 1/100 grad, måste
tiden för verldens sannolika fortbestånd blifva för
oss alldeles ofattlig, och tanken på det aflägsna
tillkommande, som likväl visar forskaren den säkra
döden, vänder ej nedslagen, utan snarare upplyft
tillbaka, ty den stora lag, han upptäckt, antyder
en oändlighet af faser, som lifvet måste genomgå,
innan det återvänder till den eviga hvilan.

Vi ha meddelat våra läsare dessa tankar för att
visa fruktbarheten och den höga betydelsen af den
vetenskap, med hvars tillämpningar vi i det följande
skola syselsätta oss.

Fysiken kan anses som hela den synliga verldens
grundvetenskap; hon leder vår tanke till ett ej anadt
fjerran af tid och rum, på samma gång hon förklarar
lagarna för de mest enkla redskap, t. ex. skrufven
och häfstången. Vi ha henne att tacka för de största
framsteg, som under de senaste hundra åren blifvit
gjorda.

<b>Fysikens historia.</b> Om också anledningar till
betraktelser öfver naturföreteelserna ständigt finnas
för handen och dessa redan under den mest aflägsna
forntid måste ha syselsatt menniskorna, fordras dock
en viss utbildning af tankeförmågan för att bringa
iakttagelserna i en bestämd ordning och ännu mer för
att från fenomenen sluta till deras orsak. Redan
de äldsta menniskorna gjorde vid förfärdigandet
af sina enkla redskap omedvetet bruk af de fysiska
lagarna; sedermera har man samlat en stor rikedom
af sakförhållanden, men de första försöken att på
vetenskaplig väg tillgodogöra dessa rika material gå
ej särdeles långt tillbaka i det förflutna.

Först i <sp>Egypten</sp> träffar man tecken, hvilka antyda,
att, liksom detta land i allmänhet var den grekiska
kulturens vagga, det likaledes äfven var hembygden
för forntida vetenskaplig bildning i matematik, fysik,
astronomi och kemi.
Emellertid tyckas dessa frön till naturvetenskap ej
ha funnit någon gynsam jordmån hos de flesta bland
de folk, med hvilka egypterna stodo i beröring. De
handelsidkande asiatiska nationerna hade närmast
andra syften. I samma mån fenicernas sjöfart
utvecklades och detta folk genom sina kolonier
och handelsresor erhöll noggrannare kännedom om
aflägsna länder, i synnerhet norra kusten af Afrika
(Kartago), ha troligen äfven hos dem framsteg blifvit
gjorda i naturkunnigheten. Många af de kunskaper och
uppfinningar, som man tillskrifver detta företagsamma
folk (salpeter, glas o. s. v.), kunna vi likväl ej
betrakta som förvärfvade på vetenskaplig väg; de voro
snarare slumpens verk och erbjuda som sådana ingen
måttstock för bedömande af den ståndpunkt, hvarpå
naturvetenskaperna då befunno sig. Att <sp>hebreerna</sp>
medförde en stor mängd insigter från Egypten,
lära vi af Moses' böcker; men de osäkra politiska
förhållandena hos detta folk tilläto det ej att
egna naturvetenskapen någon fruktbärande vård. Mera
synes <sp>etruskernas</sp> allvarliga lynne ha vändt sig åt
utforskandet af naturens hemligheter.

Men egypternas egentliga arfvingar voro <sp>Greklands</sp>
snillrika folk. Dess förnämsta män fulländade sin
uppfostran i Egypten; under vidare resor gjordes
en mängd omedelbara iakttagelser, och det grekiska
lynnets liflighet kräfde sjelfständigt svar på
uppkommande frågor. Om derför Egypten äfven gaf den
första utvecklingen mäktiga eggelser, måste man icke
desto minde tillerkänna grekerna en sjelfständig
utbildning af alla vetenskaper, och bland dem äfven
af naturkunnigheten.

Till en början öfvade sig det filosofiska
skarpsinnet på förklarandet af verldens tillkomst
(kosmogoni); detta ledde till antagandet af urämnen
(element). <sp>Empedokles</sp> (460 f. Kr.) undanträngde genom
sin lära om de fyra grundelementen: eld, luft, vatten
och jord alla äldre teorier, och, märkvärdigt nog, har
denna dogm förstått att bibehålla sig ända till den
nyare kemins tid. Ty värr hade man dock under denna
på goda hufvuden så rika tid, omkring 500 f. Kr.,
ännu ej lärt sig inse värdet af iakttagelsen; en
sinnrik ide och några tillfälliga öfverensstämmelser
voro nog att sätta snille och flit i verksamhet för
att skapa ett verldssystem. Utmärkta och kunskapsrika
män ha derför ej heller gjort det gagn, som de med sin
förmåga skulle kunnat uträtta (<sp>Pytagoras</sp>). Först med
<sp>Demokritos</sp> från Abdera (d. 404 f. Kr.), <sp>Sokrates</sp>
och <sp>Aristoteles</sp> började ett nytt tidskifte. Om också
de förstnämda ej riktade naturvetenskapen med något
nytt material, var likväl den riktigare metod, de gent
emot sofistiken uppstälde, af största vigt; filosofen
från Stagira deremot, genom sin lärjunge Alexander
den store utrustad med omätliga hjelpmedel, utvidgade
på det mångsidigaste kännedomen om sakförhållandena
och gjorde derigenom naturkunnigheten till en
sjelfständig vetenskap, hvad hon förut ej varit.

Hvad särskildt fysiken angår, var det i början
stjernornas rörelser, som manade till forskning;
med astronomins utveckling gick den fysiska
geografins hand i hand. <sp>Eratostenes</sp> från Kyrene
(228 f. Kr.) var den förste, som försökte mäta
jordens omkrets. Beträffande ljusets fenomen och
de elektriska,
som grekerna iakttogo hos bernstenen (<sp>elektron</sp>), den
tilldragande och bortstötande kraften hos magneten,
som äfvenledes var dem bekant, åtnöjde man sig
ännu med symboliska förklaringar; och om sålunda
Schweiggers försök att betrakta hela den grekiska
mytologin som en symboliserad naturuppfattning ej
vore allt för vågadt, måste vi säkerligen tillerkänna
de i hennes läror invigda stor kunskap i naturens
förhållanden.

<sp>Romarna</sp> erhöllo sitt naturvetenskapliga vetande,
liksom sin andliga bildning öfver hufvud, från
det af gudarna älskade Grekland. Men det är redan
på annat ställe<footnote>Inledningen till första bandet.</footnote> 
visadt, hvarför någon egentlig
vetenskaplig bildning ej kunde uppkomma hos detta
folk. Endast matematik och några beslägtade grenar
af krigsvetenskapen (befästnings- och bygnadskonst)
gynnades; för öfrigt blef visserligen en och annan
naturvetenskaplig fråga föremål för en märkvärdig
poetisk framställning, men egentlig forskningslust
saknades. Till och med de båda <sp>Plinierna</sp> och den
förtjenstfulle <sp>Strabo</sp> drefvos mer af ifver att samla
än af begär att utforska fenomenens lagar.

Deremot uppträda <sp>araberna</sp> som verkliga befordrare
af naturvetenskaperna. Genom sitt lif i det fria
voro de redan temligen förtrogna med några grenar
deraf, såsom astronomi och meteorologi, och det
var derför äfven åt de matematiska vetenskaperna,
man först egnade en omsorgsfull vård; men dessutom
påträffa vi äfven här de första begynnelserna till
kemin, hvilka af dem fördes till Spanien och genom
korsfararna till det vestra Europa.

Omständigheterna gjorde, att dessa vetenskaper här rönte en egendomlig
behandling. Under århundraden hade nästan alla
områden för vetenskaplig forskning legat öde, och det
derigenom urartade sättet att tänka hade till följd,
att det inbrytande ljuset från första stunden blef
förvridet. Astronomin missbrukades till astrologi, och
det var först <sp>Kepler</sp>, som förmådde befria henne från
dessa ovärdiga bojor; kemin blef alkemi. Men i trots
af allt detta visade sig den evigt friska kraften hos
dessa vetenskaper verksam deruti, att hon återförde
de vilsegångna andarna till naturen. Bekantskapen
med hennes företeelser och lagar frigjorde slutligen
äfven tanken, hvilken genom <sp>Copernicus</sp> och <sp>Galilei</sp>
slet den första refvan i den fruktansvärda slöja
af dumhet och lögn, som prestväldet utbredt öfver
folken. <sp>Albertus Magnus</sp> (d. 1280), <sp>Roger Bacon</sp> (1294), optikern <sp>Vitellio</sp> (1280), <sp>Konrad von Meyenberg</sp> (1349), <sp>Raymundus Lullus</sp> (d. 1315), 
<sp>Thomas af Aquino</sp> (1274), <sp>Johann von Gmünden</sp> 
(1442), <sp>Georg von Peurbach</sp> (1461) och <sp>Johannes Müller Regiomontanus</sp> (f. 1436, d. 1476) äro namn, som alla tider skola 
nämna med djup aktning. Redan omkring år 1300 gaf <sp>Theodorik</sp>
från <sp>Apolda</sp> en förklaring öfver regnbågen,
glasögonen uppfunnos kanske vid samma tid, och det
vill synas, som vi hade <sp>Alessandro di Spina</sp> att tacka
för denna uppfinning; några år förut måhända hade
<sp>Flavio Gioja</sp> från <sp>Amalfi</sp> uppfunnit eller 
förbättrat kompassen. 

Sjöfarten, hvars gränser utvidgades genom
kompassen, lät <sp>Columbus</sp> upptäcka den linie, der
magnetnålen ej missvisar. Han upptäckte äfven
värmets aftagande i de högre luftlagren. Som utmärkt
naturforskare under 15:e århundradet nämna vi
<sp>Leonardo da Vinci</sp>, hvilken ej blott bearbetade
den hans konst närliggande optikens område, utan
äfven hydrauliken, och införde reda och klarhet
i den då utan vetenskapliga grunder behandlade
meteorologin. Hans förnuftsenliga uppfattning af
naturföremålen och deras systematiska behandling visa
honom redan lifvad af samma anda, som sedermera genom
<sp>Bacon af Verulam</sp> fick insteg i forskningen.

<sp>Regiomontanus</sp> hade i början af 15:e århundradets
senare halft konstruerat paraboliska brännspeglar
och uppfunnit decimalräkningen, förfärdigat jord-
och himmelsglober, iakttagit månens libration och
ekliptikans lutning, men framför allt genom sina
forskningar utöfvat ett så omedelbart inflytande
på Copernicus, att hans namn på ett ärofullt sätt är
förenadt med utbildningen af det astronomiska system,
som blifvit naturvetenskapens grundval.

Det första storverket, sedan <sp>Copernicus</sp> (d. 1543)
redan uppstält sitt system, utfördes af <sp>Kepler</sp>,
hvars lagar för planeternas rörelser, äfvensom
de af hans ej mindre utmärkta samtida <sp>Galilei</sp>
uppstälda lagarna för pendeln, inledde ett helt
och hållet nytt tidskifte, då naturforskningen
anser noggrann iakttagelse och omedelbart derifrån
härledda samt klart uppfattade slutsatser som de
enda tillförlitliga auktoriteterna. Kepler är
äfven uppfinnare af den efter honom uppkallade
astronomiska tuben, hvars konstruktion var en frukt
af hans optiska undersökningar. Den riktiga teorin
för ögats verksamhet utvecklades af honom på grund
af lagarna för ljusbrytningen, och namnet dioptrik
för denna gren af optiken härrör från Kepler. Och
liksom Regiomontanus var Copernicus' föregångare,
var Kepler genom sina åsigter om kropparnas inbördes
dragningskraft en föregångare till tyngdlagens
upptäckare, <sp>Newton</sp>.

Hade den snillrike <sp>Bacon af Verulam</sp> (f. 1561, d. 1626)
redan genom det öfvertygande i sitt framställningssätt
förberedt den genom Kepler och Galilei grundlagda
omhvälfningen inom fysiken, så hade å andra sidan
genom <sp>Descartes</sp> den matematiska metoden för
behandlingen af fysiska problem blifvit skjuten
i förgrunden och genom <sp>Huyghens</sp>, uppfinnaren af
pendeluret, men i synnerhet genom <sp>Isaac Newton</sp> från
Woolsthorpe (f. 1642, d. 1727) lagd på en så fast
grund, att han synes bestämd att blifva ett rättesnöre
för alla tider. De fenomen, man förut ansett ofantligt
invecklade, läto genom honom bringa sig till enkla
uttryck, och den upptäckta lagbundenheten blef
också nu på det mest fruktbärande sätt använd. Ehuru
Newton ej så uteslutande som Descartes tillämpade
den matematiska behandlingen, utan snarare sökte
finna frågornas lösning, t. ex. den om ljusets natur
o. s. v., genom de noggrannaste och mödosammaste
experiment, som ännu i dag stå oöfverträffade, blef
likväl för honom äfven här, liksom vid de mekaniska
och endast på rörelse beroende problemen, matematiken
den slutliga pröfvostenen, och det var just genom den
ständiga hänvisningen till den genom experiment vunna
erfarenheten, som han hindrade forskningen att förlora
sig i dessa tomma spekulationer, hvaruti de gamla
filosoferna, ofta från rent matematisk ståndpunkt,
försjunkit och hvartill äfven Kepler och Descartes
lutade. Hvilken andel Newton hade i utbildningen af
fysiken, åt hvilken han upptäckte tyngdlagen och
som han genom optiska undersökningar riktade, få
vi i afhandlingen om ljuset tillfälle att se. Före
och samtidigt med honom arbetade <sp>Otto von Guericke</sp>
(f. 1602, d. 1686), fransmännen <sp>Paul de Fermat</sp>
(d. 1665) och <sp>Blaise Pascal</sp> (f. 1623, d. 1662),
<sp>Mariotte</sp> (d. 1686), som upptäckte den berömda lagen
för instängda luftmassors spänstighet, <sp>Bernoullierna</sp>
och framför allt <sp>Christian Huyghens</sp> (d. 1695). Huyghens 
upptäckte den polarisation, en ljusstråle undergår, när han
tränger igenom en isländsk dubbelspatskristall,
denna vigtiga iakttagelse, som ligger till
grund för undulationsteorin, hvilken han sjelf
uppstälde. (Spegelpolarisationen fans af Malus år
1808, och tre år senare upptäckte Arago den kromatiska
polarisationen). <sp>Hooke</sp> och <sp>Grimaldi</sp> hade redan
1665 före Huyghens iakttagit interferensfenomenen,
hvilka likaledes endast genom antagande af ljusvågor
kunde förklaras; men de hafva ej på samma sätt
tillgodogjort sina iakttagelser, och åt Huyghens måste
derför äran lemnas att ha grundlagt en af fysikens
vigtigaste lagar. Bland de tidigaste försvararna af
denna i början skarpt angripna sats, enligt hvilken
alla ljusfenomen kunna hänföras till vågrörelser
uti ett egendomligt fluidum (ljusetern), träffa vi
<sp>Euler</sp>, medan Newton, ehuru han på ett beundransvärdt
sätt undersökt och granskat alla i fråga varande
fenomen samt derigenom gifvit ytterligare stöd åt
den nya teorin, likväl afhöll sig ifrån något direkt
yttrande öfver frågan om ljusets natur. 

Fig. 2. Bacon af Verulam, efter statyn i Westminster abbey. 

Från denna tid härstammar, oberäknadt de förut nämda 
stora lagarna för tyngden, lufttrycket och ljuset, 
uppfinningen af luftpumpen, kranen,
magdeburgska halfkloten, elektricitetsmaskinen, laterna
magica och kaleidoskopet, hvilka först omnämnas af
den lärde pater Kircher, pendeluren och ankargången
i de samma (Huyghens), spegelteleskopet, manometern,
nonien och hygrometern. Ja, till och med de första
tankarna på ångmaskinen träda redan nu i dagen,
ehuru de först i det följande århundradet erhöllo
sin vidare utbildning. 

För 18:e århundradet och ända till våra dagar kunde man 
uppgöra en lång lista på namn och uppfinningar, utan att 
derigenom ens till hälften gifva en fullständig öfverblick
af fysikens utveckling. Raskt gick det framåt på
den en gång beträdda vägen; i synnerhet var det
elektricitet och magnetism, som blefvo föremål för en
ifrig forskning. Akustiken (ljudläran) bearbetades
visserligen af Euler, men fick i jemförelse med de
andra grenarna af fysiken stå tillbaka, hvaremot
läran om gaser och ångor klart framstäldes af
<sp>Priestley. Watt, Gray, Nollet, Franklin, Picard,
Muschenbroeck, Galvani, Volta, Young, Malus, Örsted,
Faraday, Fresnel, Arago, Brewster, Biot, Melloni,
Daniell</sp> tillhöra redan det förra århundradet. <sp>Ampère,
Seebeck, de la Rive, Regnault, Gay-Lussac, Fechner,
Pfaff, Wilhelm Weber, Gauss, Poggendorf, Tyndall,
Riess, Pouillet, Jolly, Clausius, Magnus, Dove,
Kirchhoff, Helmholtz, Foucault, Lissajous</sp> och många
andra dela den ära, som det 19:e århundradets fysik
vunnit.

Vilja vi ur det 18:e århundradet uttaga den vigtigaste
händelsen på de fysiska upptäckternas område, är denna
obetingadt <sp>ångmaskinens uppfinning</sp>, detta redskap,
hvarmedelst man endast genom värme kan efter behag
frambringa mekanisk kraft. Ångmaskinen, hvilken mer än
alla andra föregående eröfringar, mer än Alexander
den stores tåg till Indien, mer än upptäckten
af Amerika, omskapat de menskliga förhållandena,
hvilken utplånat afstånden mellan folken, upphäft
de politiska och nationela gränserna, tusendubblat
krafterna och minskat kostnaderna för åstadkommandet
af våra bygnader och råämnenas bearbetning till nytta
eller nöje, som lindrat fattigdomen, ty han verkar
utjemnande derigenom, att han leder öfverflödet dit,
der brist råder, som mångdubblat vår korta lefnads
dyrbaraste egendom, tiden, som lyft menniskan
ett trappsteg högre, i det han befriat henne från
en mängd lägre mekaniska göromål, till hvilka hon
tillika med djuren var dömd -- ångmaskinen är endast
något mer än hundra år gammal. År 1769 uppfans han
af <sp>James Watt</sp>, ej tillfälligtvis, som den slöe negern
i Brasiliens diamantdistrikt hittar en ädelsten i
sanden, utan efter skarpt och träget tänkande öfver
ångans natur. Nära 2000 år förut hade redan <sp>Heron</sp>
från Alexandria iakttagit egendomliga verkningar hos
ångan och derpå grundat en märkvärdig apparat. Redan
då låg allt så nära, men hvarken ångcylindern med sin
rörliga kolf eller reaktionsturbinen, hvars princip
äfven första gången fann ett uttryck i denna gamla
inrättning, framgingo då derutur.

Föga äldre än ångmaskinen är <sp>åskledaren</sp> (1752). Ehuru
många gerna skulle vilja tillskrifva de gamla grekerna
en noggrann kännedom om elektriciteten och påstå, att
de, för att afleda den förderfliga blixten från sina
tempel, planterat höga träd omkring dem, tillkommer
likväl förtjensten af denna uppfinning obestridligen
den store amerikanske medborgaren <sp>Benjamin Franklin</sp>. I
början af 18:e århundradet upptäcktes grunden för
de elektriska fenomenens inre sammanhang, och först
i följd af denna kunskap blef det möjligt att inse
åskans natur och finna medel till afvärjande af
hennes skadliga verkningar. Alla andra uppfinningar
på elektricitetens och magnetismens område tillhöra
en senare tid, ty grundsanningarna måste först vara
uttalade, innan de tillämpningar och slutsatser,
som derpå stöda sig, kunna göras.

Redan sedan den äldsta forntid har man gjort de mest
olika försök att telegrafera. På ett afstånd af 50
mil underrättade Agamemnon ännu samma natt genom
förut aftalade eldsignaler sin gemål Klytemnestra om
Trojas undergång. Men oaktadt behofvet af skyndsamt
meddelande mellan långt ifrån hvarandra belägna orter
i alla tider låtit känna sig, kunde telegrafin först
då erhålla sin nu varande underbara utbildning,
sedan elektromagnetismen blifvit upptäckt af <sp>Örsted</sp> i
detta århundrades början, sedan <sp>Ampère,
Gauss</sp> och <sp>Weber</sp> gjort sina undersökningar öfver detta
ämne och män sådana som <sp>Steinheil, Wheatstone, Morse</sp>
m. fl. genom talrika iakttagelser eller snillrika
användningar underlättat den praktiska tillämpningen.

Nästan alla instrument och apparater, som ha till
ändamål att mäta vissa företeelser eller krafter för
att kunna jemföra deras verkningar, ha först efter
17:e århundradet blifvit uppfunna: termometern för
värmets och barometern för lufttryckets mätande,
manometern för att mäta ångans spänstighet,
elektrometern för att utfinna elektricitetsmängden
o. s. v. Endast vågen är en gammal uppfinning,
men har dock sedermera fått en sådan fulländning
och en så vidsträckt användning, att vi kunna med
skäl säga, att hon som fysiskt instrument blifvit
för andra gången upptäckt vid franska revolutionens
tid. I metoden att undersöka alla fenomen till deras
mått ligger den nyare fysikens kärna. Alla hennes
rön erhålla derigenom en bestämd, af våra osäkra
sinliga förnimmelser oberoende betydelse, som endast
på matematisk väg är åtkomlig. Endast sålunda kunna
vi på alldeles samma sätt åter framkalla ett fenomen
(experimentera), hvilket det är af vigt för oss att
iakttaga. Eller vore det möjligt att ens påstå, att
vattnet ständigt vid samma temperatur fryser eller
upptinar, om vi ej hade någon annan måttstock för
värmet än känseln hos våra nerver?

Endast mätningsinstrumenten och mätningsmetoderna
förmå göra oss svaret på de till naturen stälda
frågorna begripligt, förmå öfversatta det på vanligt
språk. Något sådant förmår ingen naturfilosofi med
alla sina definitioner och förklaringar, som med
tomma fraser vilja uttrycka det kraftiga materiela
lifvet. Med allt det högtrafvande ordsvall, som
utgår från denna så kallade filosofi, har ingen
enda naturlag blifvit upptäckt, intet naturfenomen
förklaradt, ingen för lifvet nyttig tillämpning gjord.

Den verklige naturforskaren är ej mångordig; ofta
innefattas i några få rader resultaten af årslånga,
mödosamma arbeten, men dessa få rader inskrifvas
outplånligt i mensklighetens urkunder.
<b>Kropparnas allmänna egenskaper.</b>

När bildhuggaren bearbetar ett marmorblock och
söker gifva den råa stenen form och själ, vinner han
detta syfte med tillhjelp af ett fysiskt förlopp. I
inskränktare mening kallar man nämligen <sp>fysiska</sp> alla
de förändringar och fenomen, vid hvilka kropparnas
inre sammansättning ej undergår någon förändring,
i motsats till de <sp>kemiska</sp>, der en sådan ämnets
förvandling, en förändring i dess sammansättning,
just är det väsentliga. De borthuggna marmorflisorna
äro till sin inre natur alldeles det samma som sjelfva
marmorblocket. Helt annat blefve deremot förhållandet,
om man i stället för mejsel och klubba använde en
frätande syra för att borttaga det öfverflödiga. Ty
denna upplöser marmorn, och då hon utdrifver den
deri befintliga kolsyran, förändrar hon den inre
sammansättningen och verkar sålunda på kemiskt
sätt. Ehuru vi redan förut visat, att kemin egentligen
endast är en gren af fysiken, vilja vi likväl i det
följande för den lättare öfversigt, som en dylik
indelning erbjuder, foga oss efter den skilnad,
det allmänna bruket gör emellan kemiska och fysiska
förlopp. Verkningen af den mekaniska kraft, som enligt
konstnärens afsigt omdanade marmorblocket, visar sig
i främsta rummet i enskilda delars afsöndring från
hufvudmassan. Vore marmorn ej delbar, skulle han
omöjligt kunna användas till bildhuggeriarbeten.

<sp>Delbarhet</sp>, som tillhör alla i naturen förekommande
kroppar och hvilken man derför kan kalla <sp>en af deras
allmänna egenskaper</sp>, har egentligen för tanken ingen
gräns. Man kan med en hammare krossa en marmorflisa i
ännu mindre delar, i en mortel sönderstöta dessa till
ett fint pulver, och likväl, om vi bringa ett korn af
detta pulver under ett starkt förstorande mikroskop,
se vi det ha dimensioner, som ännu ytterligare låta
förminska sig. Genom instrumentens fulländning kunna
vi drifva förminskningen allt längre och längre,
men att på detta sätt upplösa kropparna i deras enkla
beståndsdelar skall aldrig lyckas oss.

En gräns för delbarheten måste finnas, der en
sammansatt kropp ej vidare skulle kunna förminskas,
utan att hans enkla beståndsdelar skildes ifrån
hvarandra, der marmorn följaktligen slutligen skulle
sönderdelas i kalcium, kol och syre, ty af dessa
enkla ämnen, <sp>element</sp>, består hans massa. Men på den
mekaniska vägen kan detta ej uppnås; vi kunna ej
framställa en kropps minsta beståndsdelar, hvilka
på det vetenskapliga språket kallas <sp>molekyler</sp> och
<sp>atomer</sp>, afsöndrade från hvarandra. I marmorn är en
atom kalcium förenad med en atom syre till kalcium
oxid eller kalkjord, denna åter med kolsyra, som
består af en atom kol och två atomer syre. Denna
förening kallas kolsyrad kalkjord, och det är af henne
marmorn består. Den minsta del kolsyrad kalkjord,
hvilken således bildar en grupp af 5 atomer, kallar
man en molekyl, i motsats till en atom, den minsta
del af ett enkelt, ej vidare delbart ämne. Vi skola i
fjerde bandet vid behandlingen af de kemiska förloppen
få tillfälle att närmare redogöra härför.
Huru atomerna sins emellan äro förenade, kunna vi ej
fatta, då våra sinnen här lemna oss i sticket. Men
det måste dock finnas särskilda krafter, som äro i
verksamhet mellan atomerna och antingen draga dem
mer eller mindre starkt till hvarandra, t. ex. hos
fasta och flytande kroppar, eller sträfva att
aflägsna de särskilda atomerna ifrån hvarandra,
såsom händelsen är hos de gasformiga. Dessa krafter,
som med ett gemensamt namn kallas <sp>molekylarkrafter</sp>,
yttra sig olika allt efter kropparnas natur. Visa
de hos några en sådan styrka, att åtskiljandet af
delarna röner betydligt motstånd (diamant, stål,
granit, elfenben o. s. v.), äro de deremot hos
andra ganska svaga (vatten, qvicksilfver), ja, hos
många ämnen ha deras minsta delar till och med en
ständig sträfvan att aflägsna sig från hvarandra,
att uttänja sig i oändlighet och hindras derifrån
endast genom verkan af andra krafter. Luften skulle
försvinna i den omätliga rymden och ej som en sex mil
tjock mantel omgifva jorden, om hon ej genom den allt
förenande tyngdkraften af henne qvarhölles.

Härpå grundar sig kropparnas indelning i <sp>fasta,
flytande</sp> och <sp>luftformiga</sp>. Man kan i många fall
förvandla dessa tillstånd, <sp>aggregationsformer</sp>,
från ett till ett annat, såsom äfven sker t. ex. vid
smältning af metaller och gjutning i formar, vid
distillering samt i tryckeriernas och färgeriernas
torkrum, der man låter det i tyget insugna vattnet
bortgå som ånga. På vattnet flyta våra fartyg,
och luftströmmarna drifva våra väderqvarnar. De
attraherande molekylarkrafterna motverkas af värmet,
som söker skilja de små delarna från hvarandra;
det förmår derför göra fasta ämnen flytande och bringa 
de flytande i gasformigt tillstånd.

Fig. 3. Växande alunkristall.

Gaserna äro formlösa. De flytande ämnena ändra form
efter platsen, kärlet eller rummet, der de befinna
sig, och ha blott en enda, genom tyngdkraften bestämd
yta, sin spegel. Hon utbreder sig i en horisontal
slätt eller, rättare sagdt, i en yta med samma
bugtighet som jordklotets. Denna bugtighet, som
man ej varseblir hos smärre vattensamlingar, märker
man på öppna hafvet på de vid horisonten småningom
uppdykande skeppen. De fasta kropparna ega skapnad
och form, som de fortfarande bibehålla. Danas de på
egendomligt sätt, såsom vid ett djurs växt, en plantas
uppspirande ur fröet eller anskjutningen af kristaller
ur en lösning af bestämd kemisk sammansättning, är
formen regelbunden och återkommer under samma vilkor
på samma sätt. De krafter, som vid bildningen af
växter och djur inverka på hvarandra, äro af allt
för mångfaldig art, att vi ur dem kunna utforska
daningens hemlighet. Enklare är förhållandet med de
oorganiska individer, som man kallar kristaller. De
ha en rent geometrisk grundform, och deras småningom
försiggående utbildning skänker den tänkande åskådaren
en anblick af fängslande intresse.

Hvem har ej haft sitt nöje af de prydliga stjernor
och isnålar, som vid ett snöfall milliontals hvirfla
ned genom luften? Huru mången har ej beundrat
de regelbundna kristaller, som i kemiska
fabriker anskjuta ur olika slags lösningar? De minsta
kristallkorn tyckas lifvade af en ande, som tvingar
dem att gruppera sig enligt matematiska lagar och
lägga sig bredvid hvarandra för att bilda en öfver
allt af jemna, släta ytor omsluten kropp. Man kan
mycket lätt följa förloppet dervid, om man skaffar sig
en koncentrerad lösning af något lätt kristalliserande
salt (alun, kopparvitriol eller dylikt) och i denna
lösning hänger en vid ett hår eller en kokongtråd
fäst liten kristall af samma salt, sådana de först
anskjuta på kärlets botten (fig. 3).

Men de fasta kropparna förete åter sins emellan en
stor olikhet i sin inre sammansättning. Ingen af
dem utgör nämligen en allt igenom sammanhängande
massa, utan de ha mellanrum, så kallade <sp>porer</sp>. Alla
kroppar äro <sp>porösa</sp>. En tunt slagen guldhinna är icke
ogenomskinlig; hålles hon mot ljuset, genomsläpper
hon, i följd af sin porositet, vissa ljusstrålar,
som ge henne en grönaktig violett färg. Elfenben
och marmor kunna färgas, det vill säga, deras
porer insuga det upplösta färgämnet och qvarhålla
det, sedan upplösningsmedlet bortdunstat. Denna
kropparnas allmänna egenskap blir vid filtreringen
skönjbarare (fig. 4). Silduk, sand, kol och olimmadt
papper begagnas för att från vätskor afskilja deri
befintliga fasta ämnen, i det de låta de förra rinna
igenom, medan de senare stanna qvar. Porositeten är
en kropparnas egenskap, men beror ej ovilkorligt af
deras egentliga väsen, ty graden af porositet kan hos
ett och samma slags kropp vara mycket olika, utan att
dess kemiska natur derigenom förändras. Helt annat är
det med de mellanrum, som man måste antaga förefinnas
mellan särskilda atomer och molekyler; dessa måste man
tänka sig alltid förekomma med samma regelbundenhet
inom samma kroppar, hos de gasformiga så väl som hos
de flytande och fasta, och af deras beskaffenhet bero
de förändringar, som ljus, värme o. s. v. vid sin gång
genom kropparna undergå. Porositet i vanlig mening,
det större eller mindre förrådet på små ihåligheter,
har för den vetenskapliga fysiken föga intresse,
ehuru man ännu allt jemt anses begå ett fel, om man
underlåter att uppgifva henne som en bland kropparnas
allmänna egenskaper.

Fig. 4. Filter och filtrering. 

<sp>Elasticitet</sp> eller <sp>spänstighet</sp> är likaledes en för
alla kroppar gemensam egenskap. Hon har föga samband
med kropparnas fasthet, ty just de gasformiga äro de
mest elastiska, medan många fasta ämnen, såsom bly,
ega denna egenskap i högst ringa grad. Som bekant,
röjer sig denna egenskap i sträfvandet att bibehålla
den en gång gifna formen och att återställa den, när
den tryckning eller dragning upphör, som åstadkom
förändringen. Ett stycke uttänjdt kautsju drar sig
åter tillsammans, så snart spänningen upphör. En
kautsjuboll studsar, om man låter honom falla;
de små delar, som träffa marken, tryckas inåt,
och bollen får för ögonblicket en afplattning vid
beröringsstället. Detta visar sig, om man, såsom
fig. 5 antyder,
låter en elfenbenskula falla mot en något oljad skifva
och fångar kulan, när hon åter studsar upp. På det
ställe, der kulan vidrört skifvan, ser man nämligen
en liten rund fläck. En motsvarande afplattning
måste kulan ha undergått; men hennes sträfvande
att återtaga sin sferiska form förde hastigt de små
delarna tillbaka i deras ursprungliga läge, och kulan
studsade i följd häraf upp från skifvan.

Liksom det ej finnes någon kropp, som helt och
hållet saknar elasticitet, lika så finnes det ej
heller någon, som är fullkomligt elastisk. Material
och form, äfvensom inverkan af yttre krafter
(dragning, tryck, uppvärmning), utöfva inflytande
på kropparnas spänstighetsförhållanden. Öfver allt,
der elasticitet användes, måste man fästa afseende
på dessa omständigheter. 

Med spänstigheten och porositeten hänger förmågan 
att låta hoptrycka sig, <sp>kompressibiliteten</sp>, nära 
tillsammans; det är i följd af denna sin egenskap 
kropparna, när de utsättas för ett visst
tryck, kunna intaga en mindre volym än vanligt. Mest
utmärkta i detta hänseende äro gaser och ångor. Hos
dem har denna egenskap egentligen ingen annan gräns,
än att några af dem, såsom kolsyra, svafvelsyrlighet
m. fl., vid ett visst tryck öfvergå i flytande
tillstånd, hvilket de lemna, när trycket minskas.

<b>Mekanisk kraft.</b> I de korta betraktelser, vi anstält,
antogs, att kropparna befunno sig i ett tillstånd af
hvila. Men helt andra fenomen uppstå, om man ser dem
i följd af någon yttre inverkan komma i rörelse.

Fig. 5. Verkan af elasticiteten.

När en tungt lastad vagn skall sättas i gång, fordrar
detta, som bekant, mycket större ansträngning å hästarnas
sida än att draga honom, sedan han väl kommit i rörelse. 
Hvar och en, som färdats i en båt, vet, att när han 
plötsligt stöter mot land, ryckas alla, som befinna sig 
deruti, framåt; ett hopp från en vagn i stark fart måste
utföras särdeles skickligt, om det ej skall aflöpa
illa. En slungad sten, en afskjuten bösskula, de på
himlahvalfvet lysande stjernorna, alla fortfara att
röra sig under kortare eller längre tid, men alltid
längre än verkningen af den drifkraft varade, af
hvilken de sattes i rörelse. Denna kropparnas sträfvan
att framhärda i samma tillstånd, antingen af hvila,
såsom lastvagnen, eller af rörelse, såsom stjernorna,
kallar man deras <sp>tröghet</sp>.

Den kraft, som meddelas åt en kropp och hvaraf han
sättes i rörelse, går ej förlorad, utan aflemnas åter,
när kroppen kommer i tillstånd af hvila. Härifrån
härleder sig nu den verkan, stöten af rullande och
kastade kroppar utöfvar; den mördande kanonkulan
fulländar sitt blodiga verk blott genom afgifvandet
af den i henne inneboende kraften, som man kallar
<sp>lefvande kraft</sp>, emedan denna, så länge kroppens
rörelse fortfar, är i viss mån
tillgänglig eller ligger fri deri och kan blifva verksam
i händelse af motstånd. Amerikanerna ha på ett ganska
lärorikt sätt användt denna lefvande kraft. För att
göra det lättare för hästarna att sätta vagnen i
gång, en omständighet, som är af synnerlig vigt för
sådana tungt lastade åkdon, som ofta måste stanna,
har man anbragt stålfjädrar, som spännas af den
lefvande kraften, när vagnen skall stanna, men vid
igångsättningen uttänjas och till hästarnas hjelp
åter afgifva den vid stannandet magasinerade kraften.

Hos den lefvande kraften äro två omständigheter att
taga i betraktande: kroppens vigt och den hastighet,
hvarmed han rör sig. Man kan kasta en bösskula längre
och med större hastighet än en kanonkula, och likväl
utöfvar den senare en större verkan än den förra, när
hon möter hinder. Verkningen är nämligen en produkt af
massan (vigten) och hastigheten. Man mäter mekaniska
krafter på det sätt, att man undersöker, hvilken vigt
de med en viss hastighet kunna lyfta. Ångmaskinens
svänghjul, som äro afsedda att i sig upptaga kolfvens 
kraftöfverskott, när han går fort, samt åter afgifva det, 
när han går långsamt, och som äfven bidraga till en regelbunden
gång, äro derför ganska tunga. De äro så att säga
kraftens sparbössor.

Fig. 6. Två krafters sätt att verka på rörelsens riktning.

<b>Krafternas parallelogram.</b> Vi ha hittills med ordet
kraft endast menat mekanisk kraft. Denna, hvars
verkan visar sig i rörandet af materiela massor,
är härigenom tydligast märkbar för oss, och vi skola
äfven i det följande bibehålla denna betydelse. Hvarje
rörelse förutsätter en riktning, och hvarje kraft
bestämmes af den riktning, hvari hon verkar, samt
af sin styrka. Verkar en enda kraft på en kropp,
rör sig denna noggrant i kraftens riktning, så framt
han ej af något hindras derifrån.

Men huru blir förhållandet, om flera krafter samtidigt
inverka på honom? Man inser lätt, att, när två
eller flera krafter verka i samma räta linie och åt
samma håll, de måste inbördes förstärka hvarandra,
så att kroppen
följer en påtryckning, som är lika med alla de
särskilda krafternas summa, men deremot att,
om krafterna verka i samma räta linie, men åt
motsatta håll, verkningen blir lika med skilnaden
mellan de hvarandra motverkande krafterna. Men helt
annat blir förhållandet, om de samtidigt verkande
krafternas riktningar göra en vinkel med hvarandra,
såsom t. ex. i fig. 6, der två karlar från hvardera
stranden af en flod draga en i dess midt flytande
lastbåt. Båten rör sig hvarken i den ena eller andra
riktningen, utan i en, som ligger emellan båda,
alldeles som om han droges af en enda i linien <i>AD</i>
verkande kraft. Samma fall, hvilket kan anses som
representant af alla andra, framställes i fig. 7. <i>A</i>
är båtens plats, <i>AB</i> och <i>AC</i> antyda de båda karlarnas
dragkrafter så väl till riktning som styrka. Linien
<i>AD</i> utmärker då riktningen af den effektiva kraften,
d. v. s. båten rör sig genom inflytandet af de båda
nämda krafterna <i>AB</i> och <i>AC</i> alldeles så, som om han
drefves af en enda kraft, till styrka och riktning
uttryckt genom <i>AD</i>. Då denna kraft kan anses härledd 
från de båda förut nämda, har man kallat henne 
<sp>medelkraft</sp> eller <sp>resultant</sp>.

Man finner hennes riktning och storlek ganska lätt:
hon uttryckes genom diagonalen till en parallelogram,
hvars två bredvid hvarandra liggande sidor beteckna
de båda krafterna (fig. 7). Af denna konstruktion har
lagen fått namnet <sp>krafternas parallelogram</sp>. Han gäller
äfven för alla de fall, der tre eller flera krafter
verka samtidigt, och man finner här resultanten
derigenom, att man först söker henne för två af
dessa krafter, derefter på samma sätt sammanställer
den sålunda funna medelkraften med en tredje, och 
så vidare tills slutligen blott en enda
kraft återstår; denna uttrycker då allas gemensamma
styrka och riktning. Omvändt kan man betrakta
hvarje enstaka kraft som resultant af två andra;
denna sönderdelning förekommer ganska ofta i den
teoretiska mekaniken, och vi få sjelfva anledning
att göra bruk deraf.

Fig. 7. Krafternas parallelogram.

Ett af de intressantaste exemplen på krafters
samverkan har den nyare tiden lemnat i den länge som
underbar beryktade <sp>borddansen</sp>. Ingen kan förneka,
att bordet verkligen börjar röra sig, när ett antal
personer på bekant sätt en stund lagt händerna på
bordskifvan, och denna företeelse, som under vanliga
förhållanden kan med samma säkerhet å nyo framkallas,
försatte vid början af femtiotalet hela den bildade
och obildade verlden i häpnad och bestörtning. Man
trodde sig ha kommit en ny kraft på spåren, en gåtlik
drifkraft, som skulle uppkomma i nerverna eller på
annat sätt, liksom elektricitet väckes genom beröring
mellan två olikartade kroppar,
koppar och zink, kol och zink eller dylikt. Att
man ej äfven i andra naturföreteelser kunde
varseblifva kraften, ansågs ej som giltigt skäl emot
dess tillvaro: man hade ju ej heller för fyrahundra
år sedan något begrepp om galvanismen. Olyckligtvis
förnekades sjelfva sakförhållandet på förhand af
många, som efteråt, sedan de tagit plats vid bordet,
blifvit öfvertygade derom, och hvarje af dem gjordt
försök till en naturlig förklaring, hvarje tvifvel,
som af dem framkastades mot det underbara, blef
nu ett föremål för åtlöje. Hade tviflarna nödgats
medgifva den underbara företeelsens verklighet, måste
de nu också låta öfvertyga sig om den nya kraftens
tillvaro. Man ville nödvändigt ha upptäckt någonting
nytt, någonting hittills icke anadt. Och likväl var
saken så enkel: ingenting annat än en samverkan af
talrika, hastigt på hvarandra följande små yttringar
af muskelkraften. Genom deltagarnas på en punkt
riktade uppmärksamhet och deras armars och händers
tvungna ställning förlora de nämligen småningom den
säkra kontrollen öfver sina musklers verksamhet och
sina nervers känsel. De förra slappas och spännas
vexelvis, och härigenom uppstår en darrning, som
yttrar sig i idel små stötar mot bordskifvan; de
senare domna och förlora känseln för fina olikheter
i tryckningen. Den experimenterande tror sig ha lagt
handen helt sakta på bordet, medan hon i sjelfva
verket ligger ganska tungt derpå, och de små af
darrningen uppkomna stötarna förstärkas ytterligare
genom tryckningen nedåt. Häraf uppkommer för hvar
och en af de deltagande ungefär samma verkan, som när
barn genom fortsatta ryckningar småningom förmå sätta
en stor gunga i allt starkare svängning; alla de små
krafterna förena sig till en enda resultant, hvilken,
då hon nästan alltid verkar utom bordets tyngdpunkt,
frambringar en kringgående rörelse. Likartade fenomen
visa sig vid bruket af <sp>slagrutan</sp>, hvars spel rätt
ofta gäckat till och med den fördomsfrie.

Den egendomliga orsaken till en dylik kraftyttring
ligger ej så öppet i dagen, och då dessa sällsamma
försök i synnerhet lyckas för sådana personer, som
ha ett lätt upprördt temperament och under fantasins
inflytande åtminstone till en viss grad förlora det
lugna väldet öfver sitt förstånd, medan den lugna,
sansade menniskan, som i hvarje ögonblick är herre
öfver sin vilja och sina organ, förgäfves söker
framkalla dylika fenomen, har ibland de förra utbildat
sig en alldeles särskild lära om sensibiliteten,
hvilken för den senare ingenting annat är än
hysterins, svaghetens och dumhetens evangelium;
psykografi, andeklappning, borddans och allt hvad
dertill hör heta de uppbyggliga öfverskrifterna till
dess särskilda kapitel.
<b>Metersystemet.</b>

Allt i naturen beror på mått och tal. - Forntidens
mått. - Egyptiska, judiska, grekiska och romerska
mått. - Värdet af noggranna mätningssätt. - Den
vidgade samfärdseln fordrar ett internationelt mått. -
Måttenhet och måttsystem. - Godtyckliga och naturliga
mått. - Metersystemets historia. - Gradmätningarna. -
De dervid vunna resultatens användning vid val af
enhet. - Indelning och beteckning. - Inkast mot
metersystemets allmänna antagande. - Vederläggning
af inkasten. - Jemförelse med andra mått. - Kraftmått.

I naturens hushållning råder en ordning, som
egentligen ej kan kallas blott ordning, då hon ej
kan välja och följaktligen ej heller misstaga sig,
utan öfver allt bestämmes af en orubblig lagbundenhet,
från hvilken intet undantag gifves.

Det minsta stoftkorn mottager och afgifver kraft och
ämne i oafbruten omvexling. Från alla sidor inverka
krafter derpå, från alla sidor får det härigenom
ständigt nya tillflöden; men på samma sätt verkar det
äfven sjelft åt alla håll, antingen det afger värme,
ljus eller elektricitet eller genom sin egen rörelse
inverkar på andra stoftkorns rörelser eller genom
kemisk
sönderdelning lider förluster af sin egen massa. Så
obetydligt ett stoftkorn än må förefalla, underhåller
det likväl en omsättning, i jemförelse hvarmed den
största banks vexelrörelse är en barnlek.

Och ändå går räkningen ihop, vi kunna väl ej säga
på öret och halföret, men på atomen och ljusvågen:
lagen om kraftens oförgänglighet har lärt oss det.

Innan man vunnit en fullständigare insigt i naturens
hushållning, visste man väl, att allt, som tilldrager
sig i naturen, är ordnadt till tal, mått och vigt;
men denna kunskap är likväl ej så gammal, som man
vanligen tror, ty han går ej mycket längre tillbaka än
innevarande århundrade. Men huru fruktbar han under
denna korta tid redan visat sig, ådagalägges af den
hastiga utveckling, naturvetenskaperna och alla af
dessa vetenskaper beroende tekniska och industriela
yrken vunnit: »siffror tala».

Först sedan alla våra undersökningar grundas på mått,
kunna vi tillerkänna dem giltighet. Med bruket af mått
försvinner uppskattningen efter tycke, förmodan och
gissning. Måttet är en obevekligt noggrann, men trogen
vän, ty det ensamt leder, när det riktigt rådfrågas,
till en säker uppskattning, hvarpå likväl allt beror.

Vi mäta mängden af de olika ämnen, som vi vilja bringa
i kemisk förening med hvarandra, och det är en stor
fördel att noga känna, i hvilka måttförhållanden de
alltid förenas, emedan vi härigenom undvika äfven den
minsta förlust af material. Vi mäta ljusets hastighet,
äfvensom den hastighet, hvarmed elektriciteten
fortplantar sig, ja, till och med storleken af
etervågorna, hvilka frambringa ljuset och hvaribland
den största ej uppgår till en tretusendedel af en
linie. Vi mäta det antal svängningar, som frambringa
olika toner; vi mäta styrkan hos jordmagnetismen,
hvilken som en oafbruten nervrörelse svänger fram
och tillbaka i utomordentligt små vågrörelser,
som väl ej utöfva något inflytande på kompassen,
men dock ej äro oåtkomliga för vetenskapen, som
uppfunnit mätningssätt, med hvilkas tillhjelp dessa
oändligt fina förändringar kunnat klart framställas
och bestämmas till sin storlek.

Hvar helst i naturen en kraft röjer sig, gifva sig
vetenskapsmännen ingen rast, förr än de upptäckt
något sätt att mäta henne.

»Det der kan vara rätt märkvärdigt för vetenskapen
sjelf», säger man, »men för det praktiska lifvet ha
dylika fina undersökningar föga värde.» Ett stort
misstag! Och för att med ens möta alla inkast, ha vi i
främsta rummet som exempel anfört kemins förfaranden,
hvilka omedelbart nog ingripa i det praktiska lifvet.

Men äfven de finaste fysiska experiment, hvilka
blott afse upptäckandet af storleksförhållanden,
visa sig ofta omedelbart hafva de mest välsignelserika
materiela följder. Det är af väsentlig vigt att känna
storleken af en ljusstråles brytbarhet, det vill säga
af hans våglängd, ty detta är det enda ofelbara medlet
att noga lära känna egenskaperna hos olika glassorter,
på hvilkas riktiga användning hela tillverkningen af
optiska instrument beror. Hvarje glasstycke, hvaraf
man vill förfärdiga en lins för en tub, ett prisma,
ett spektroskop eller någon annan del af ett godt
instrument, måste
först genom nyss nämda medel pröfvas till sin
användbarhet och derefter erhålla den tjenligaste
formen.

Huru vida en lösning innehåller socker eller vissa
andra ämnen, och huru mycket, visar en blick på
den vinkelafvikelse, som en ljusstråle af en viss
brytbarhet gör, när han går igenom ett lager af
den i fråga varande vätskan. Man skulle på annat
sätt få arbeta timtals för att lösa en fråga, som
nu nästan ögonblickligt besvaras. Så t. ex. har
tillverkningen af hvitbetssocker i den skyndsamhet,
hvarmed den önskade upplysningen fås, erhållit
ganska väsentlig lättnad. Vi behöfva här ej erinra
om spektralanalysen, hvilken ej blott förmår <sp>genast</sp>
uppvisa ett stort antal ämnen i en sammansättning,
utan äfven ledt till upptäckten af flera på vår
jord förut obekanta ämnen, och det endast genom
den noggrannaste undersökning af de från brinnande
kroppar utgående ljusstrålar med hänsyn till deras
brytbarhet eller våglängd. Vi kunna bespara oss
mödan att uppsöka några ytterligare exempel från
fysikens eller kemins områden; de följande kapitlen i
detta band skola lemna sådana i öfverflöd. Mått och
mätning utgöra således naturforskningens grundval,
och mätningsmetoderna blifva äfven med hvar dag allt
mera förfinade och fullkomnade.

Men frågan om mått och mätningsmetoder är ej blott
af högt värde för de exakta vetenskaperna; hon
är det lika mycket för det praktiska lifvet. Och
denna sanning, som redan visar sig vid den enklaste
beröring emellan folken, vid de första försöken till
en byteshandel, har tidigt inverkat på utbildningen af
tal- och måttsystemen. I de äldsta tiderna nöjde man
sig naturligtvis med en grad af noggranhet, som nu
mera ej tillfredsställer oss ens i de alldagligaste
affärsförhållanden. All egendom, och i synnerhet
tiden, har fått ett högre värde, som ej tillåter oss
att bortslösa ens ett grand deraf.

<b>Forntidens mått.</b> Betrakta vi måtten ur historisk
synpunkt, finna vi ej hos de gamla folken någon af
de beundransvärda mätningsmetoder, som nu begagnas
vid lösning af fysikaliska frågor, och om de funnits,
ha de gått förlorade. Våra uppfinningar i den vägen
äro af temligen nytt datum.

De gamla kände visserligen mått för linier, ytor och
kroppar, de kände kropparnas absoluta och specifika
vigt och begagnade sig deraf, de hade metoder för
att bestämma tiden och mäta vinklar och således
kunskap om alla de områden, der mått användas; men
sjelfva användningen saknade den noggranhet, som nu
står oss till buds. Den omständigheten, att man vid
läsningen af gamla författare finner alla mått nästan
endast uppgifna i runda tal, låter förmoda, att äfven
vid bestämningen af sjelfva måtten ingen synnerlig
noggranhet iakttogs. Och om det är förenadt med stora
svårigheter att af de ofta stridiga uppgifterna få
en riktig föreställning om de gamla måttens storlek,
ligger orsaken deruti, att mer eller mindre olika
måttstorheter betecknades med samma namn.

Det är hos Egyptens gamla kulturfolk, vi först
finna mått och mätningsmetoder vidsträcktare
använda. Detta kan så mycket mindre förvåna, som den
rika kunskapsskatt, hvaröfver den egyptiska bildningen
förfogade, hufvudsakligen bestod af naturvetenskapligt
vetande, liksom uppförandet af egypternas
storartade bygnadsverk förutsätter ett sorgfälligare
begagnande af mått. Deremot går man säkerligen för
långt, om man vill påstå, att egypterna härledt
sina mått från jordens naturliga storlek och att de
följaktligen för fyra och ett halft årtusenden sedan
umgåtts med en tanke, som i vår tid haft ett så stort
inflytande på måttens ombildning: tanken att grunda
ett så kalladt naturligt måttsystem.

Åsigten, att egypternas normalmått var härledt från
jordens omkrets, stöder man på det förhållandet,
att sidan till den stora memfispyramidens bas
skall noggrant ha varit 1/500, nilmätarens aln
(äfven kallad den heliga alnen) 1/200000 af en
grad. Dessa och en mängd andra sifferuppgifter,
som man framletat ur de gamla författarnas skrifter,
anföras som bevis på, att redan egypterna utfört en
gradmätning, hvarigenom de skaffat sig en noggrann
kännedom om vår jords storleksförhållanden, och derpå
grundat sitt måttsystem. Men antagandet af en sådan
gradmätning, hvilken, om ej förr, skall ha blifvit
utförd af Eratostenes emellan Syene och Alexandria,
är lika osäkert som de föreställningar, vi i allmänhet
göra oss om egypternas astronomiska och matematiska
vetande. Sannolikt uppskatta vi det allt för högt, och
fornforskarnas begär efter öfverraskande upptäckter
finner gerna djupare sammanhang, der endast slumpen
drifvit sitt spel.

De egyptiska längdmåtten voro härledda från
menniskokroppens proportioner. En menniskas
längd, <sp>orgyien</sp> (6,231 fot), delades i fyra delar
eller alnar. Sjettedelen af en orgyie utgjorde en
fot. De mindre måtten voro härledda från en spann,
<sp>spitame</sp>, en handbredd, <sp>palme</sp>, och en fingerbredd,
<sp>daktylos</sp>. Längden af ett vassrör, <sp>kalamos</sp>, gaf
stången, 10 egyptiska fot; 60 stänger voro ett stadium o. s. v.

Till bestämmande af ytors storlek, något som i
ett land, der alla råmärken utplånades genom de
årliga öfversvämningarna och ofta återkommande
gränsbestämningar sålunda blefvo nödvändiga, måste
vara en ganska vigtig offentlig angelägenhet, antog
man helt naturligt qvadraten på längdmåttet. Det
vanligaste ytmåttet var <sp>arura</sp>, en qvadrat om 190
fots sida. Cirkelns indelning i 360 grader var redan
bekant hos de gamla egypterna.

Med hebreernas mått äro vi mera förtrogna än med
egypternas, en omständighet, som förklaras deraf,
att i de bibliska berättelserna, i synnerhet
beskrifningen om templet, finnas ganska noggranna
måttuppgifter. De judiska måtten tyckas allesammans
vara af egyptiskt ursprung, ehuru man äfven skulle
kunna antaga, att samma naturliga storheter, som
lemnade egypterna enheterna för mått, såsom liggande
helt nära till hands, äfven hos judarna tjenade
till utgångspunkter. En <sp>dagsresa</sp> utgjordes af 200
egyptiska stadier, omkring 125000 fot; milen (3732
fot) innehöll 1000 steg. Det fans två slags fotmått:
den stora lagligen erkända foten, <sp>seraim</sp> (1,2374 fot),
och den lilla, <sp>seret</sp> (0,9333 fot) o. s. v.

Särdeles utbildadt var måttsystemet hos araberna,
hvilka drefvo en vidsträckt handel ej blott med
Egypten, utan äfven längs Medelhafvets kuster och
i Asien. Tjockleken af ett kamelhår antogs som det
minsta måttet: det
var enligt vårt mått till och med mindre än en
sjettedels linie, och redan denna omständighet
visar; att arabernas mätningar måste ha uppnått
en hög grad af noggranhet. Bredden af sex bredvid
hvarandra lagda bjuggkorn utgjorde ett annat mått. De
hade daktylos, palme, fot och flera slags alnar,
bland hvilka i synnerhet Al-Mamuns så kallade
<sp>svarta aln</sp> är märkvärdig, emedan hon låg till
grund för den gradmätning, som under nyss nämde
kalifs regering utfördes. Den svarta alnen var 27
gånger så stor som det ofvan nämda bjuggkornsmåttet,
eller 1,75 fot. Dessutom hade araberna en egyptisk
eller handelsaln, den persiska kungliga eller stora
<sp>heronsalnen</sp>, steg, stång, orgyie och som större mått
<sp>parasangen</sp>, hvaraf 20 utgjorde en egyptisk grad.

Liksom grekerna från Egypten hemtat alla elementen
till sitt matematiska och naturvetenskapliga
vetande samt de dermed sammanhängande tekniska
kunskapsgrenarna, lika så hade de äfven derifrån
erhållit sina mått och i sin ordning meddelat dem
åt romarna. Visserligen hade dessa mått under
öfverflyttningen och vid sin användning under
de derpå följande tiderna, hvilken ej fordrade
någon matematisk öfverensstämmelse med urmåtten,
undergått förändring, men denna var mera tillfällig
och en följd af vårdslöst begagnande. Af de egentliga
grekiska måtten kan anföras <sp>dolikos</sp>, den väglängd,
som de kappkörande hade att tillryggalägga vid de
offentliga täflingsspelen. Enligt några skriftställare
utgjorde det 12, enligt andra 20, ja, till och med
24 stadier. En half dolikos, afståndet från den ena
ändan af rännarbanan till den andra, kallades <sp>diaulos</sp>. 
<sp>Dromos</sp> var den väg, som ett skepp med segel eller åror kunde 
tillryggalägga på 24 timmar - allesammans mått, hvilka ega ett 
visst estetiskt intresse, men för sin osäkerhets skull
tyckas föga lämpliga till noggranna mätningar. Det
fans dessutom en mängd stadier, hvilkas storlek,
om någon sådan öfver hufvud var säkert bestämd,
nu mera ej kan med visshet utrönas, emedan de
många uppgifterna derom allt för mycket motsäga
hvarandra. De mindre måtten voro lånade från Egypten.

Vigtförhållandena angåfvo grekerna i <sp>talenter</sp>,
af hvilka den minsta, den syriska eller
ptolemeiska, motsvarade ungefär 16 skålpund,
men den största, den eginetiska, synes ha vägt
omkring 106 skålpund. Emellan dessa båda funnos många
andra. Talenten indelades i 60 <sp>miner</sp>, en mina i 100 
<sp>drakmer</sp>. En sjettedels drakma var vigten af en 
<sp>obol</sp>, det lilla mynt, som måste erläggas i färgpenningar
åt Karon vid färden öfver Styx.

Såsom redan blifvit nämdt, kommo de grekiska måtten
sedermera i allmänt bruk hos romarna. Förut hade
likväl dessa äfven egna mått, åt hvilkas bevarande
de synas ha egnat större omsorg än de lefnadsglada
hellenerna.

Grundmåtten förvarades, och trogna afbildningar deraf
inhöggos i bygnader. På Capitolium funnos fyra sådana
märken af fotmåttet, och derutaf vet man, att längden
på en romersk fot var i medeltal 0,9966 fot. Andra
likare, som man här och der påträffat, skilja sig
sällan derifrån på 0,0033 fot, men i väl bibehållet
tillstånd visa de sig stundom öfverensstämma till
och med på 0,0003 fot.
Det minsta romerska längdmåttet var <sp>digitus</sp> (0,0623
fot); derefter följde <sp>unica</sp> (0,0828 fot), <sp>palma</sp>
(0,2489 fot), <sp>pes</sp> (0,9966 fot), <sp>palmipes</sp> 
(1,2445 fot), <sp>cubitus</sp> (1,4934 fot), <sp>passus</sp> 
(4,978 fot), <sp>pertica</sp> (9,9567 fot). Den romerska milen utgjorde 
500 perticæ och dagsresan, <sp>iter pedestre</sp>, 13 mil. Ploglandet,
<sp>jugerum</sp>, var den yta, som med ett par oxar kunde
plöjas på en dag. Spanmålsmått och våtvarumått voro
noga bestämda; för det förra låg <sp>modius</sp> till grund
och för det senare <sp>amphora</sp>, som noga innehöll en
romersk kubikfot.

Det romerska vigtsystemets namn ha på apoteken
bibehållit sig ända till vår tid. Skålpundet, <sp>libra</sp>,
indelades i 12 uns, detta i skrupel och vidare i gran (1/24 uns).

Om måtten hos de gamla kulturfolken: egypter,
inder, greker och romare, ega ett stort intresse,
är detta någonting helt naturligt, ty vår moderna
bildning har utvecklat sig ur det arf, vi från dem
erhållit, och forntidens åskådningssätt ha ännu ej
förlorat sitt inflytande på oss. Ett långt mindre
intresse skulle deremot de mått och mätningsmetoder
erbjuda oss, som användas eller en gång användes af
kineserna, aztekerna eller åtskilliga helt och hållet
outvecklade folkslag, metoder, som ej stå i något
slags förhållande till vår kultur och på sin höjd
skulle kunna ge oss en ny bekräftelse på hvad som
redan framgår af de sakförhållanden, vi nyss anfört,
nämligen att behofvet af vissa måttenheter först
och naturligast tillgriper sådana storheter, hvilka
naturen ständigt frambringar i samma dimensioner
och som i, alla tider legat nära till hands. Sådana
storheter äro i synnerhet handen, foten, armen och
steget; vi finna dem också öfver allt i bruk som de
första måttenheterna för längdbestämmelser.

Folken behöfde ej låna fotmåttet af hvarandra; det
är naturligt, att de af sig sjelfva skulle komma på
tanken att använda detta mått. De gamla tyskarna måste
ha mätt på samma sätt, som egypterna gjorde och som
stammarna i det inre Afrika än i dag göra, och allt
efter beskaffenheten af de föremål, som skola mätas,
ha äfven öfver allt de särskilda formerna för måtten,
såsom längdmått, ytmått, rymdmått, mått för fasta
och flytande ämnen, äfvensom vigten sjelfständigt
utvecklat sig.

Ett i synnerhet för vetenskapen ganska vigtigt
mätningssätt, <sp>vinkelmätningen</sp>, af hvars resultat
astronomin ända till den nyaste tiden uteslutande
lefvat, kunna vi lemna å sido, emedan dess enkla
system, som redan var bekant för de gamla egypterna,
ej under tidernas lopp lidit någon anmärkningsvärd
förändring; äfvenså förbigå vi här tidmätningen,
emedan hon kan mera ändamålsenligt behandlas i
sammanhang med urens historia.

<b>Måttsystem.</b> Emedan mätningskonsten endast syselsätter
sig med storleken af sådana ting, hvilka öfver hela
jorden ej kunna uppfattas på mer än ett sätt, ty 5
är hos polarinvånaren hvarken mer eller mindre än hos
invånaren under tropikerna, borde äfven öfver hela
jorden gälla blott ett enda mått, som utan reduktion
kunde genast begripas af alla.
Att så ej förhåller sig, är en stor ekonomisk
olägenhet, ty oafsedt de bedrägerier, hvartill
de skiljaktiga måtten gifva anledning, försvåras
deraf samfärdseln och vållas ett slöseri med tid,
som är rent af oförnuftigt och minskar det allmänna
välståndet med ett oerhördt belopp. Men det är nu
en gång så, och orsaken är ej svår att finna. Det
gäller nu blott att så mycket som möjligt afhjelpa
detta bedröfliga tillstånd, och härtill kan och bör
en hvar bidraga, som klart uppfattar de grundbegrepp,
som här äro i fråga.

Vid hvarje mått komma två saker i betraktande:
först och främst valet af en enhet, som kan läggas
till grund för det hela, och sedan denna enhets
indelning för att göra henne användbar till mätning,
således det egentliga måttsystemet.

Som vi sett, ansåg man fordom, till och med
i civiliserade länder, valet af enhet för
någonting helt och hållet oväsentligt, något som
kunde godtyckligt bestämmas, och gjorde än den för
tillfället regerande furstens fot, än någon annan
traditionel eller nyskapad storhet äran att efter
henne och genom henne uttrycka normalmåttet. Men vid
alla sådana godtyckliga antaganden kunde en småningom
uppkommande förfalskning af måttet omöjligt undvikas;
ty då en materiel storhet ständigt måste tagas till
enhet, antingen en stång af en viss längd eller ett
metallstycke af en viss vigt, hvartill alla storheter,
som skola mätas, måste hänföras, fans ingen utväg
att med fullkomlig säkerhet bestämma det ursprungliga
måttets värde, om det en gång gått förloradt.

Riktigheten af alla genom mekanisk jemförelse
erhållna mått berodde helt och hållet på den
menskliga skickligheten samt noggranheten och
säkerheten af de vid justeringen använda instrument
och metoder. Men en riktig föreställning om den
absoluta betydelsen af detta mått kunde alldeles
icke fås af de sekundära måtten, ty till och med
vid den mest noggranna jemförelse kan man omöjligt
undvika små observationsfel. Detta betyder ej mycket,
så länge normalmåttet finnes i behåll, ty genom
instrumentens fortgående förbättring kan man allt
noggrannare rätta de begångna felen; men har det en
gång gått förloradt, kan man aldrig erhålla kunskap
om, huru stora misstagen varit.

Den ursprungliga tyska vigten, det tunga metallstycke,
som förestälde en kölnisk mark, har förkommit. Ännu
finnas på rådhuset i Köln flera konstfullt utförda,
rikt förgylda s. k. heliga vigter, hvilka gälla som
grundvigter för den tyska myntfoten. Emellertid kan
ingen afgöra, hvilken af dem är den riktiga, huru
vida ens någon öfverensstämmer med den verkliga
marken, eller om de alla genom sin tyngd skilja
sig från normalvigten, liksom de alla sins emellan
äro skiljaktiga. Ingen menniska förmår besvara
dessa frågor och derigenom lemna oss upplysning om
den verkliga storleken af detta för hela den tyska
samfärdseln så högst väsentliga mått. När detta kunnat
hända i Tyskland, i den gamla riksstaden, hvem kan
då begära, att man ännu skulle kunna noga uppgifva,
huru stor den spartanska foten eller den arabiska
milen varit. 

Alla gamla måttuppgifter ega också derför
för oss blott ett ringa och helt och hållet relativt
värde, för så vidt de kunna jemföras sins emellan;
om deras verkliga storlek sakna vi all kunskap.
Man har vidare gjort de olika slagen af mått:
längdmått, ytmått, rymdmått, vigter o. s. v., helt och
hållet oberoende af hvarandra och för hvart och ett
valt en särskild enhet, som ej stod i något samband
med de öfriga. Huru mycket en kölnisk scheffel af
något visst ämne vägde, var alldeles likgiltigt. I
allmänhet voro förhållandena hvarken enkla eller
bestämda. Följden är tydlig: antalet enheter och
måttsystem ökas derigenom onödigtvis.

Nödgas vi på dessa grunder ogilla det godtyckliga
valet af måttenhet, är också dermed domen fäld
öfver de gamla måttsystemen. Ja, hvad man kallade
måttsystem förtjenar knapt detta namn. Benämningarna
stodo hvarken i något inbördes sammanhang, ej heller
fans något säkert samband emellan någon ibland dem
och det dermed betecknade värdet. Måtten voro afsedda
för helt och hållet särskilda ändamål. Man hade olika
vigter för medikament och droger, för viktualiehandel,
för grosshandel, för guld och juveler, liksom
deras gruppering i öfver- och underafdelningar var
ändamålslös och utan all princip.

Det är nästan förödmjukande att nödgas erkänna, att
kineser och japaneser, öfver hvilkas hårpiskor vi
länge nog gjort oss lustiga, i fråga om mått stå
alldeles afgjordt framför våra förfäder. Ej nog
med att deras måttsystem grundar sig på en sträng
decimalindelning, medan hos oss afdelningarna
nedåt utgjordes af fjerdedelar, åttondedelar och
tolftedelar, och uppåt af godtyckligt valda grupper;
man märker derjemte, att hos kineserna finnes ett
inbördes sammanhang icke blott emellan de särskilda
slags måtten: längdmått, ytmått och rymdmått, vigter
o. s. v., utan äfven emellan vigt- och myntstorheterna.

Vi få dock ej allt för strängt bedöma dessa
underlåtenhetssynder hos våra förfäder. Det nära och
innerliga sammanhanget mellan naturkrafterna, som den
senaste tidens forskningar lagt i dagen, var ännu för
dem förborgadt. Den enskildes verksamhet, så väl som
statens företag, rörde sig endast på de små närmaste
områdena och saknade allmän omfattning. Samfärdseln
var obetydlig och de ofvan antydda olägenheterna
således af mindre vigt.

Men så snart handeln började blifva internationel, ej
längre inskränkte sig till omsättning på gränserna och
enskilda marknadsplatser, måste äfven önskningarna
om en reform och likformighet i mått-, vigt-
och myntförhållandena göra sig hörda. De ledde till
upprepade och långvariga öfverläggningar, som alltid
slutade dermed, att hvar och en af de deri deltagande
staterna ansåg <sp>sitt</sp> mått som det förträffligaste
och väl önskade allmän öfverenskommelse, men blott
med vilkor, att den i fråga varande staten finge
behålla sitt vanliga måttsystem så orubbadt som
möjligt. Häraf dessa ändlösa konferenser, dessa
ständigt återupprepade förslag, prutningar och
undflykter, hvilka, om de någon gång ledde till en
förändring, gjorde det på samma sätt, som användes
af den medlidsamme bonden, som bit för bit afskar
svansen på sin hund för att ej plåga honom allt för
mycket på en gång.

Under utställningen i Paris 1867 blef inom en särskild
derför nedsatt kommission af representanter för alla
nationer frågan om ett gemensamt mått-
och myntsystem å nyo upptagen och grundligt
behandlad. I utställningsbygnadens midt, der vägarna
från alla utställningsområden möttes, höjde sig en
paviljong, der de olika ländernas mått och mynt voro
samlade, de förra i noggranna likare. Här skulle
i synbar måtto uttalas, att verlden i den enda
punkt, som ej tillåter någon meningsskiljaktighet:
i begreppen om mått och mynt, dessa hela samfärdselns
grundvalar, borde vara af ett hjerta och en själ. Ett
enda mått, ett enda mynt skulle varit det bästa
uttryck för solidariteten mellan folken. Ty värr
var utställningen i den runda tempellika bygnaden
ej så enkel och likväl, med hela sin mångfald, ändå
ej fullständig. Tyskland ensamt skulle kunnat fylla
hela paviljongen, om det utstält måttstockar af de
hundratals olika alnar och fot, som ännu begagnas inom
åtskilliga orter eller åtminstone ej äro afskaffade
och ersatta med ett likformigt mått.

Fig. 9. Mått- och myntpaviljongen i utställningspalatset i Paris 1867.

Sins emellan lika mått visade Frankrike, Italien,
Spanien, Portugal, Belgien, Holland, Mejico, Chile,
Peru, Nya Granada, Bolivia, Venezuela, äfvensom
det franska och holländska Guyana, der det franska
metersystemet är infördt, om än de äldre måtten
derjemte bibehållit sig någon tid.

De öfriga staterna, deribland England, Tyskland och
Ryssland, ha hvar sina egna mått. Emellertid erkändes
vid kommissionens rådplägningar behofvet af en allmän
öfverenskommelse, metersystemet förklarades vara det
lämpligaste till allmänt antagande, och dess införande
tillstyrktes. Tyskland har, som bekant, nyligen
antagit metersystemet. Men så länge England håller sig
på afstånd, står dock ett väsentligt hinder i vägen
för den allmänna önskningens uppfyllande. Emellertid
böra andra länder ej låta
afhålla sig från att redan nu tillegna sig hvad som är
det enda, som har utsigt att blifva allmänt antaget.

För att bevisa detta skola vi undersöka, hvilka
synpunkter här äro bestämmande. För ett internationelt
måttsystem låta följande vilkor fastställa sig:

Framför allt bör <sp>måttenheten</sp> vara oföränderlig; hon
måste vara en sådan, som genom bekanta, möjligast
enkla operationer låter när som helst härleda sig från
vissa i naturen förekommande oföränderliga storheter,
och slutligen en sådan, för hvilken, så vidt möjligt,
alla jordens invånare hafva lika stort intresse. Det
förstås af sig sjelft, att så väl enheten som de
från henne härledda måtten måste kunna handteras så
beqvämt som möjligt.

Det på enheten grundade <sp>systemet</sp> måste i sina
öfver- och underafdelningar uteslutande följa
decimalindelningen, inom de särskilda områdena:
längd-, yt- och rymdmått o. s. v. förete ett
naturligt, enkelt och lätt öfverskådligt sammanhang,
och beteckningen öfver allt vara följdriktig, så att
förhållandet emellan de olika måtten uttryckes genom
deras namn; det bör äfven så mycket som möjligt lika
intressera alla länder.

Men derpå, att måttenheten är en s. k. naturlig,
det vill säga en sådan, hvilken när som helst kan
med lätthet härledas från vissa i naturen befintliga
oföränderliga storlekar, ligger ej den utomordentliga
vigt, som man på flera håll velat fästa dervid. Ty
då det ej kan vara meningen, att en sådan naturlig
storlek <sp>sjelf</sp> skall tagas till måttenhet, utan
blott en derifrån härledd storlek, hvilken genom sin
lätthandterlighet motsvarar praktiska fordringar,
så att följaktligen blott förhållandet emellan
måttenhetens storlek och en naturlig oföränderlig
dimension är noga kändt, kan man äfven göra hvarje
godtyckligt vald enhet till en naturlig derigenom,
att man med största noggranhet bestämmer detta
förhållande. På detta sätt har t. ex. den engelska
yarden blifvit bestämd, och det derpå grundade
systemet kan gälla som ett naturligt; ty man har
noga mätt sekundpendelns längd i London, och ett
parlamentsbeslut af den 17 juni 1824 bestämmer,
att längden af en yard skall förhålla sig till
sekundpendelns längd som 36 till 39,13929 under
Londons polhöjd i lufttomt rum vid hafsytan och 62°
F. Enligt samma beslut skall en kubiktum distilleradt
vatten af 62° F. vid 30 engelska tums barometerhöjd
väga 252,458 gran af ett skålpund, som innehåller
5760 sådana gran.

Men valet af en naturlig och <sp>neutral</sp> enhet har ganska
mycket för sig, emedan måttet, såsom någonting
internationelt, ej bör hafva en utgångspunkt,
för hvars utväljande en ort har mera intresse än
en annan, och som skulle kunna väcka den menskliga
afundsjukan samt sålunda bli ett hinder för måttets
allmänna antagande.

Enheten kan derför väl vara en naturlig, men hon måste
då äfven under alla omständigheter vara en sådan, som
för alla jordens invånare eger ett gemensamt intresse.

Dertill egna sig jordens egna storleksförhållanden,
och då det ej torde kunna antagas, att redan de
gamla egypterna derpå grundat sitt måttsystem, böra
vi ej undandraga astronomen <sp>Gabriel Mouton</sp> i Lyon
förtjensten att
allra först ha framstält den storartade iden. Uti
sitt år 1670 i Lyon utgifna verk »<sp>Observationes 
diametrorum</sp>» föreslår han att under namn af milliare
eller mil antaga längden af en meridianbåge om en
minut till normalenhet, hvilken vidare skulle enligt
decimalsystemet delas i centuria, decuria, virga,
virgula, decima, centesima och millesima.

Någonting motsvarande se vi redan tillämpas i England;
sjömilen är här faststäld till sextiondedelen af en
eqvatorialgrad och enligt den norwoodska mätningen
bestämd till 1760 yards (5420 fot); men det öfriga
måttsystemet grundar sig ej derpå, och det skulle
följaktligen ej kunnat göra anspråk på att antagas
som internationelt, om man också ej vill låta
det inkast gälla, som Kant framstälde mot en på
vinkelstorheter grundad enhet, det nämligen, att man
då kunde tillägga hvarje ärt lika väl som jordklotet
en omkrets af 21600 sjömil eller 5400 geografiska mil.

Den af engelsmännen ständigt omfattade och tid efter
annan åter framkastade iden att antaga någon särskildt
märkvärdig pendellängd till grundmått kan ej heller
godkännas. Redan Huyghens föreslog sekundpendeln;
men då denna, såsom Richer först anmärkte, ej blott
under olika breddgrader, utan till och med under
samma breddgrad allt efter upphängningspunktens
höjd öfver hafsytan har olika längd, ja, till och med
närheten af större bergmassor utöfvar inflytande på
svängningstiden, är han ej brukbar för ändamålet,
oafsedt att alltid en enda punkt af jorden måste
väljas, för hvilken blott en ringa del af hennes
invånare skulle kunna ha något närmare intresse,
och slutligen att den en gång valda längden endast
på detta ställe kan justeras. Af samma skäl kan
fallhöjden för en viss tid eller barometerhöjden
för någon viss ort (hvilka båda storheter varit
föreslagna) lika litet anses tjenlig till grundval
för ett måttsystem.

Förtjensten att från jordens dimensioner ha härledt
ett förnuftsenligt måttsystem, som fullständigt
egnar sig att blifva internationelt, tillhör åter
igen fransmännen, och i synnerhet har Laplace en
betydande andel i utförandet af denna ide.

År 1789 yrkade städerna Paris, Lyon, Reims,
Dunkerque, Rouen, Rennes, Orleans, S:t Quentin, Metz,
Châlons m. fl. på de olika måttens afskaffande,
hvilka blott gåfve anledning till missbruk och
bedrägerier. I följd häraf bragte Talleyrand denna angelägenhet 
inför den konstituerande församlingen; den 6 maj inlemnade
Bonnai sin berättelse deröfver, och två dagar derefter
beslöts en hemställan till konungen, att han måtte
med konungen af England träffa öfverenskommelse om
nedsättande af en internationel kommission, bestående
af ledamöter ur franska akademin och kungliga
samfundet i London för utarbetande af grunderna till
ett internationelt måttsystem. Man tänkte först till
utgångspunkt taga sekundpendelns längd under 45:e
breddgraden och till dess bestämmande låta gemensamt
utföra en strängt vetenskaplig undersökning.

Fransmännen önskade således ej ett särskildt franskt
nationalmått, utan, och detta måste vi särskildt
betona, de föreslogo från första början <sp>ett mått</sp>
<sp>för alla folk</sp> och ville med hänsyn till den
menskliga svagheten mycket af sin rätt som
förslagets upphofsman, att de erbjödo England i
förening med sig verkställa företaget.

Franska revolutionens utbrott förändrade mycket i
den ursprungliga planen, som blifvit faststäld den 23
augusti. Till kommissarier utnämde akademin <sp>Laplace,
Lagrange, Borda, Monge</sp> och <sp>Condorcet</sp>. I sitt den 19
mars 1791 inlemnade betänkande förkastade dessa den
å nyo föreslagna sekundpendeln, emedan han vore en
storhet, som berodde af en annan <sp>nödvändig</sp> storhet,
tiden, och en <sp>godtycklig</sp>, indelningen i sekunder,
samt uttalade sig för antagandet af meridianen. Man
skulle mäta en tillräckligt lång båge (från Dunkerque
till Barcelona), häraf bestämma qvadrantens längd och
taga en tiomilliondel deraf till enhet. Men då måste
decimaldelningen tillämpas så väl för qvadranten som
för normalmåttet och de derifrån härledda och alla
godtyckliga indelningar förkastas.

Från den sålunda erhållna normallängden erhölles
sedermera lätt en grund för kubik- och vigtmått, om
man dertill antoge en viss volym distilleradt vatten
af en bestämd temperatur, antingen vid fryspunkten
eller då det har sin största täthet, och vägd i
lufttomt rum.

Den föreslagna gradmätningen erbjöde den fördelen,
att båda ändpunkterna vore oföränderliga och belägna
i jemnhöjd med hafsytan. Man skulle tillika under
45 graders nordlig bredd räkna de svängningar, som
en pendel af den föreslagna enhetens längd gjorde i
lufttomt rum vid hafsytan och 0° C., för att lätt och
genom mindre tidsödande iakttagelser kunna återfinna
denna längd. För öfrigt valdes den 45:e breddgraden
icke med hänsyn till Frankrike, utan blott derför, att
pendelns medellängd här sammanfaller med qvadrantens
midt.

Detta betänkande blef den 26 mars 1791 framlagdt för
nationalförsamlingen; fyra dagar derefter antogs det,
och hos konungen anhölls, att han måtte bemyndiga
den redan förut af akademin utnämda kommissionen att
genast begynna sina arbeten.

I följd af akademins upplösning blefvo dessa
arbeten afbrutna; emellertid utnämdes genom två
församlingsbeslut, af den 18 brumaire och den 28
germinal, <sp>Berthollet, Borda, Brisson, Coulomb,
Delambre, Hauy, Lagrange, Laplace, Méchain, Monge,
Prony</sp> och <sp>Vandermonde</sp> att afsluta de påbörjade
arbetena.

<b>Gradmätningarna.</b> Vi ha här först att kasta en hastig
blick på gradmätningarnas historia, af hvilka en
redan förut blifvit af vigt för den vetenskapliga
verldens måttväsen.

De första försöken till bestämmande af jordens storlek
finna vi redan utförda af de gamla egypterna. Genom
Pytagoras och Aristoteles var jordens klotform
bevisad; <sp>Eratostenes</sp> från Kyrene sökte bestämma hennes
storlek, och om man också ej kan tillerkänna denne
vetenskapsman förtjensten att ha utfört en verklig
gradmätning, d. v. s. mätt längden af en
astronomiskt noga bestämd meridiandel, återstår honom
dock den äran att ha funnit och först tillämpat den
riktiga metoden för jordens uppmätning.

Den första egentliga mätningen af jordklotet egde rum
i öknen Singar vid Röda hafvet i nionde århundradet
och på kalifen Al-Mamuns befallning. De geometrer,
som utförde den, voro skilda i två afdelningar,
på det den enas arbete skulle kunna kontrolleras af
den andras. De på detta sätt erhållna värdena för
storleken af en grad (1/360 af omkretsen) afveko något
från hvarandra. Den ena expeditionen fick nämligen
56 arabiska mil, den andra 56 2/3. Ty värr äro vi ej
i stånd att afgöra, huru nära eller huru långt ifrån
det verkliga värdet dessa uppgifter voro, emedan vi
sakna kunskap om den arabiska milens längd. Ända
från denna tid och hela medeltiden igenom höra vi
ingenting om dylika undersökningar. Intresset för
de geografiska vetenskaperna var högst obetydligt,
och den allmänna vigten af sådana frågors lösning
hade man ännu ej lärt sig inse. Först 1525, efter den
stora verldsomseglingen, vann denna angelägenhet åter
allmänt intresse.

Den närmast följande, gradmätningen företogs af den
bekante <sp>Fernel</sp>, lifmedikus hos konung Henrik II. Som
resultat erhölls för längden af en meridiangrad ett
värde af 57 070 toises (374 379,2 sv. fot), en längd,
som i det närmaste öfverensstämmer med den nyare
tidens mätningar, vid hvilka användningen af de
fullkomligaste instrument och det samvetsgrannaste
och skarpsinnigaste iakttagande af alla på företaget
inverkande omständigheter gingo hand i hand. Men
denna öfverensstämmelse är blott en tillfällighet. Ty
för att bestämma längden af bågen mellan Paris och
Amiens, hvars vinkel var noga bekant, hade Fernel ej
användt något annat medel än helt enkelt en vagn, i
hvilken han genomfor deri sträcka, som skulle mätas;
af antalet omlopp, som hjulen under tiden gjort,
beräknade han den tillryggalagda vägens längd.

Vid ett sådant förfarande kan man ej tala om
noggranhet, och om resultatet det oaktadt närmar sig
det verkliga förhållandet, kommer det blott deraf,
att ett fel upphäft ett annat.

År 1615 verkstälde geometern <sp>Snellius</sp> en gradmätning
emellan Alk-maar och Bergen op Zoom i Holland. Den
af honom uppmätta bågen utgjorde 1°11'30'' och det
deraf beräknade värdet för en grad 55 021 toises
(360 937,76 fot). Denna mätning är intressant
derigenom, att det var vid henne, som man först
använde triangulationsmetoden, hvilken egentligen
uppfans af Snellius.

På det andra ganska besvärliga sättet att finna bågens
längd genom begagnande af mätkedja, således medelst
omedelbar uppmätning, utförde Norwood år 1635 den
redan omnämda gradmätningen emellan London och York,
hvarvid man fick gradens längd till 57 424 toises
(376 701,44 fot). Ett derifrån mycket afvikande
värde, 62 650 toises (410 984 fot), erhöll <sp>Riccioli</sp>,
och franska akademin, som insåg sakens stora vigt,
beslöt nu, då man af de ofantliga skilnader, som alla
på detta område hittills utförda arbeten ännu sins
emellan visade, ej kunde sluta till den sannolikt
riktiga storleken, att låta företaga en ny mätning,
vid hvars verkställande alla vetenskapen till buds
stående medel skulle anlitas.
Lösningen af detta problem anförtroddes åt den
berömde geometern <sp>Picard</sp>. År 1669 utförde han
sitt arbete med den yttersta samvetsgranhet, och
hans mätning förtjenar framför alla det största
förtroendet. Emellan Amiens och Malvoisine mätte han
en båge om 1° 28' 28'' och beräknade derefter längden
af en meridiangrad till 57 060 toises (374 313,6 fot).

På denna uppgift stödde sig Huyghens och Newton vid
sina beräkningar af jordens storlek, hvilken man ännu
alltjemt betraktade som ett fullkomligt klot. Men
när Richer gjort den iakttagelsen, att han, för att
i Cayenne ha en riktig sekundpendel, måste förkorta
den från Paris ditförda med 1 3/4 linie, samt funnit,
att denna korrektion ej kunde skrifvas ensamt på
värmets och den deraf följande utvidgningens räkning,
framstälde Newton det påståendet, att denna förändring
vore en följd af den genom jordens rotation alstrade
centrifugalkraften. Han slöt vidare, att som denna
kraft är störst vid eqvatorn, måste mera af jordens
massa ha hopat sig der än vid polerna, och att jorden
således ej vore ett klot, utan måste ha en afplattad
eller apelsinlik form.

För att afgöra frågan blef på Picards uppmaning en
ny gradmätning företagen af de båda <sp>Cassini</sp>,
Dominique och Jacques, och den genom Paris gående
meridianens hela längd i Frankrike uppmätt. Men dervid
kom man till det märkvärdiga resultat, att gradernas
storlek aftager mot polerna. Af den från Paris till
rikets sydliga gräns utsträckta mätningen (6° 18'
57'') fann man nämligen gradens längd = 57 097 toises
(374 556,32 fot), då deremot mätningen från Paris till
Dunkerque angaf dess längd till 56 960 toises (373
657,6 fot), hvaraf således, i strid mot Newtons på
teoretiska grunder stödda åsigt, tycktes framgå, att
jordaxelns längd - diameterns genom polerna - skulle
vara större än eqvatorialdiameterns och jorden således
ej längre ha formen af en apelsin an, utaf en citron.

De lärda i alla länder höjde sina röster dels för
den newtonska, dels för den cassiniska åsigten. För
att få ett slut på den med stor hetta förda striden
anordnades af franska regeringen två gradmätningar på
tillräckligt afstånd ifrån hvarandra. Den ena skulle
företagas omedelbart under eqvatorn, den andra under
polcirkeln.

Först utfördes (från den 16 maj, 1735 till 1739) det
under namn af »den peruanska mätningen» ryktbara
företaget, och det dervid begagnade måttet, den
peruanska toisen (= 6,56 fot), blef från den tiden
det vetenskapliga grundmåttet i alla länder. Namn
sådana som geometrerna <sp>Bouguers</sp> och <sp>Condamines</sp>,
botanikern <sp>Jussieus</sp>, ingeniören <sp>Verguins</sp>, till 
hvilka ytterligare slöto sig andra, såsom den berömde spanske
vetenskapsmannen <sp>de Ulloas</sp>, utgöra en borgen för,
att det uppnådda resultatet motsvarar alla fordringar,
som man kunde ställa på en dylik expedition.

I juni 1736 kom den andra expeditionen, bestående
af akademins ledamöter <sp>Maupertuis, Clairaut, Camus</sp>
och <sp>Lemonnier</sp> samt abbe <sp>Authier</sp>, med hvilka den
svenske astronomen <sp>Anders Celsius</sp> förenade sig, till
Bottniska viken och bestämde ännu samma år storleken
af en grad till 57 434 toises (376,767,04 fot). Vid
en jemförelse af detta värde med det
emellan Amiens och Malvoisine erhållna 57 060 toises
(374 313,6 fot), emellan Paris och Dunkerque 56 960
toises (373,657,6 fot) och ännu mer med det vid den
peruanska mätningen utrönta värdet 56 753 toises
(372 299,68 fot) visade sig ganska tydligt, att
jorden måste vara en mot polerna afplattad sferoid
och att man ej kunde skänka något förtroende åt den
cassiniska mätningen. Flera andra gradmätningar ha
dessutom blifvit gjorda; vi vilja dock blott i korthet
omnämna de vigtigaste.

Dessa äro: den af <sp>Lacaille</sp> 1750 på Afrikas sydspets
utförda, emedan hon bevisar breddgradernas tilltagande
mot polerna äfven på det södra halfklotet; den stora
af <sp>Delambre, Méchain, Biot</sp> och <sp>Arago</sp> 
1792 företagna, som utgör grunden för det franska metersystemet; den
svenska af <sp>J. Svanberg</sp> 1801-1803 under polcirkeln;
den af <sp>Gauss</sp> i Hannover; den ryska af <sp>Struve</sp>
öfver 25 breddgrader från Ismaila vid Donau ända
till Nordkap; den stora ostindiska, på 50-talet,
och den midteuropeiska gradmätningen, som 1861
bragtes å bane enligt ett af generallöjtnanten
dr <sp>Baeyer</sp> uppgjordt förslag och i hvars utförande
staterna Baden, Baiern, Belgien, Danmark, Frankrike,
Hannover, Holland, Italien, Norge, Preussen, Ryssland,
Sachsen, Koburg-Gotha, Schweiz, Sverige, Würtemberg,
Österrike m. fl. deltogo. Denna gradmätning, som
ännu ej är afslutad, omfattar en yta af omkring 53
000 geogr. qvadratmil, således omkring tredjedelen
af Europas ytinnehåll eller en 175:tedel af hela
jordytan, och skiljer sig från de äldre af samma art
derigenom, att hon ej blott skall vara en mätning i
en meridian (breddgradsmätning) eller i en parallel
(längdgradsmätning), utan en förening emellan båda,
hvilken eftersträfvar det fullständiga bestämmandet
af kullrighetsförhållandena inom en ansenlig
del af Europa med alla lokala afvikelser från den
regelbundna formen och utredandet af orsakerna till
dessa afvikelser.

<b>Metersystemet.</b> Vid 1792 års gradmätning undersöktes
en båge om 12° 22' 13'' från Dunkerque till ön
Formentera, storleken af en grad på hela denna sträcka
af 705 189 toises (4 626 039,84 fot) uträknades, och på
detta sätt erhölls meridianbågens längd mellan polen
och eqvatorn. Tiomilliondelen af denna qvadrant
skulle antagas till måttenhet. Men då, enligt de
genom gradmätningen erhållna resultaten, <sp>meterns</sp>
längd, just denna tiomilliondel af qvadranten, blef
olika allt efter den antagna storleken af jordens
afplattning mot polerna, rörande hvilken man ej så
snart kunde komma öfverens, bestämde ett dekret
af den 19 frimaire år 8, att den lagliga metern
skulle vara lika med en metallstång, hvilken vid 0°
C. mäter 443,296 parislinier på den vid 16,25° normalt
bestämda perutoisen. Denna längd skulle, då de olika
åsigterna rörande det sökta värdets verkliga storlek
sannolikt ännu ej på länge skulle kunna förena sig
om någon afgörande bestämmelse och man ej till en
oviss framtid ville uppskjuta den vigtiga frågan
om ett gemensamt mått, antagas öfverensstämma med
tiomilliondelen af den sannolika jordqvadrantens
längd och göras till meter.

<sp>Indelningen</sp> skedde enligt decimalsystemet. För
<sp>beteckningarna</sp> antogos två döda språk, grekiskan och
latinet, och man utgick härvid från det
antagandet, att alla den nyare kulturens folk
skulle hysa samma tillgifvenhet för de folks
språk, som grundlagt vår bildning. Man följde
härvid grundsatsen att låna beteckningarna för
måttenhetens öfverafdelningar från grekiskan och för
underafdelningarna från latinet.

<sp>Längdenheten</sp> sjelf kallade man, såsom redan blifvit
nämdt, helt enkelt <sp>meter</sp> (af det grekiska ordet
metrón, mått); underafdelningarna: <sp>decimeter</sp> = 0,1
meter, <sp>centimeter</sp> = 0,01 meter, <sp>millimeter</sp> 
= 0,001 meter; öfverafdelningarna deremot: <sp>dekameter</sp> = 10 meter, <sp>hektometer</sp> = 100 meter, <sp>kilometer</sp> = 1 000
meter, <sp>myriameter</sp> = 10 000 meter. De förra bildades
genom sammansättning med de latinska orden <sp>decem</sp>,
tio, <sp>centum</sp>, hundra, <sp>mille</sp>, tusen, de senare 
med de motsvarande grekiska orden déka, tio, ékatón hundra,
khílioi, tusen, och mýrioi, tio tusen.

Till <sp>vigtenhet</sp> antogs vigten af en kub rent vatten
vid 4° C., hvars sida skulle utgöra en hundradels
meter. Man kallade henne gram, efter det grekiska
grámma, som antages ha vägt ungefär lika mycket som
en kubikcentimeter rent vatten vid 4° C. <sp>Kilogrammet</sp>,
1 000 gram, blef handelsvigten; det motsvarar 2,35
skålpund. För öfrigt följde beteckningen det vid
längdmåttens indelning antagna skemat; de vigter,
som voro mindre än ett gram, kallades decigram,
centigram och milligram, de större dekagram, hektogram
och kilogram.

<sp>Ytmått</sp> och <sp>rymdmått</sp> härleddes omedelbart
från längdmåtten genom dessas qvadrering och
kubering. Enheten för det förra, en yta om 100
qvadratmeter, således en qvadrat om 10 meters sida,
erhöll namnet <sp>are</sp> (af <sp>area</sp>, yta); enheten för det
senare deremot, en kub om 1 meters höjd, namnet <sp>stere</sp>
(af stereós = fast, solid).

En kub om en kubikdecimeters innehåll benämdes <sp>liter</sp>
(af lítra, lika mycket som den latinska <sp>libra</sp>, omkring
ett skålpund). Aren, steren och litern, liksom metern,
grupperades och indelades vidare genom tilläggsorden
deci-, centi-, deka-, hekto-, o. s. v.

Man ser häraf, att i hela metersystemet ej finnes
någonting särskildt franskt, som kunde »motverka
dess införande som internationelt mått. Det oaktadt
höras stundom ännu invändningar mot det samma, hvilka
framhållas som särdeles vigtiga.

Den ena gången heter det: till bestämmande af metern
har den meridian blifvit tagen, som går genom Paris;
metern är således ett specifikt franskt mått. Den
andra gången fäster man uppmärksamheten derpå, att
metern, enligt nyare och allt jemt fullkomligare
gradmätningar, ej längre är en tiomilliondel af
jordqvadrantens längd, såsom han ursprungligen
skulle vara, utan att i verkligheten en fjerdedel
af meridiankretsen utgör 10 000 857,5 meter, och att
metern sålunda är oriktig.

Det ena inkastet är lika haltlöst som det andra. För
bestämmandet af ett klots storleksförhållanden är det
alldeles likgiltigt, hvilken af dess storcirklar jag
mäter, blott jag mäter en sådan eller ett stycke af
en sådan, som går genom de båda ändpunkterna af en
diameter, lika godt hvilken. För en rotationssferoid,
sådan som vår jord, gäller nu visserligen ej denna
allmänna regel, emedan vi här hafva oändligt många
olika diametrar: de största, som gå mellan motsatta
punkter på eqvatorn, och den minsta, som förenar
de båda polerna med hvarandra. Emellan dessa ligga
diametrar af alla inom de nyss nämda gränserna möjliga
värden. Men en meridian representerar i sina särskilda
punkter vårt jordklots alla storleksförhållanden,
och derför är han i och för sig den mest omfattande
jorddimensionen. Då nu alla meridianer sins emellan
äro lika -- och hvarje hus har sin egen -- samt
parismeridianen är fullkomligt lika med den, som går
genom Pontoise eller Potsdam, är det orimligt att anse
den ena vara föredragen framför den andra. Dessutom
bör ihågkommas, att vid bestämmandet af qvadranten,
hvars tiomilliondel man antog till meter, alla
tidigare gradmätningar äfven togos i betraktande
och att alla länder, hvilka i detta hänseende gjort
något för den vetenskapliga utforskningen af jorden,
äfven kunna göra anspråk på äran att ha lemnat bidrag
till bestämmande af metersystemets enhet.

Hvad åter beträffar den andra, ofta som särdeles
vigtig framstälda invändningen, att metern skulle
vara oriktig derför, att han ej mera utgör en
tiomilliondel af jordqvadranten, så är det att
blanda bort frågan. Ty genom den oupphörligt
noggrannare undersökningen har visat sig, att de
förra bestämningarna af jordens storlek lidit af
fel, och så länge förbättrandet af instrument och
mätningsmetoder fortgår, så länge skall man äfven
finna de uppgifter, som senast ansetts för riktiga,
behäftade med fel, men med fel, som röra sig inom
allt trängre gränser. Enligt vår nu varande kännedom
om jordens omkrets är han större än man 1792 trodde;
hade man envisats att under alla förhållanden låta
metern vara en tiomilliondel af jordqvadranten,
alltså antagit jordqvadranten som enhet, skulle han
numera ej vara riktig, utan behöfva förlängas. Men
ett sådant vilkor ligger alldeles icke till grund
för metermåttet. I fråga om detta, liksom om hvarje
naturmått, ligger det ingen vigt på, att förhållandet
mellan dess enhet och en oföränderlig dimension i
naturen uttryckes just genom ett rundt tal, såsom
1:10 000 000, utan blott derpå, att detta förhållande är
så vidt möjligt riktigt uppfattadt och att det rätta
proportionstalet kan bevaras. Slutligen har man äfven
gjort den invändningen, att en kroklinie (jordens
omkrets) ej kan användas till medel att mäta räta
linier. Men derpå kan svaras, att hvarje kroklinie
redan är förvandlad till en rät i och med det samma
hennes längd bestämmes och uttryckes, ja, man kan ej
ens få kunskap om längden af en meridian på annat
sätt än genom att mäta sjelfva kroklinien medelst
läggande af raka måttstockar tätt efter hvarandra.

Då nu ingenting kan invändas mot metersystemet ur
vetenskaplig synpunkt och erfarenheten, der det
blifvit infördt, långt för detta visat, att det
tillfredsställer alla fordringar på beqvämlighet,
kan man våga hoppas, att vi deri funnit ett allmänt
verldsmått. Huru beqväma dessutom de vanligaste i
metersystemet förekommande måtten äro i praktiskt
hänseende, skall jemförelsen med några andra
mått visa.

1 meter = 3,078 parisfot = 3,368 svenska = 3,281
engelska = 3,186 rheinska = 3,531 sachsiska fot.
1 qvadratmeter = 9,477 parisqvadratfot = 11,344
svenska = 10,764 engelska = 10,152 rheinska = 12,469
sachsiska qvadratfot.

1 kubikmeter = 29,174 pariskubikfot = 38,209 svenska =
35,317 engelska = 32,346 rheinska = 44,032 sachsiska
kubikfot.

1 kilogram = 2,043 parisskålpund = 2,351 svenska
= 2,205 engelska = 2 preussiska, sachsiska,
o. s. v. skålpund.

1 liter = 0,382 svensk kanna = 0,873 preuss. quart
= 0,220 gallon = 1,068 dresdenkanna.

1 hektoliter = 3,821 sv. kub.fot = 1,819
preuss. scheffel = 0,963 dresdenscheffel.

1 hektare = 113 442,7 sv. qv.fot = 2,471 eng. acre =
3,917 preuss. acker = 1,807 sachs. acker o. s. v.

Fig. 10. Metermåtten.

Bringas nu myntsystemet i öfverensstämmelse med
måttsystemet medelst en genomförd decimalindelning,
kunna alla räkneoperationer, som man har att
anställa med dessa storheter, på det enklaste
sätt utföras. Det franska myntsystemet, ehuru ej
på det fullkomligaste uppfyllande ändamålet, kan
likväl tjena till bevis härpå. Man har mynt på en
franc, fem, tio, tjugu, hundra, tusen franc; en
franc är delad i 100 centimer. Kostar nu t. ex. 1
kilogram 7 fr. 50 c., så kostar 1 hektogram 75 c.;
3 hektogram kosta 3 gånger 75 c. eller 2 fr. 25 c.,
10 kilogram 75 fr.; 2 dekagram 2 gånger 75 c. eller
1 fr. 50 c. En meter siden kostar 6 fr.; centimetern
kostar då 6 c., 2 decimeter 120 c. eller 1 fr. 20
c. o. s. v. Hvarje barn kan lösa dylika frågor, och
dess praktiska blick öfvas tidigt genom insigt i mått-
och myntförhållanden, någonting som ej är möjligt
med måttsystem, hvilkas begagnande leder till de mest
intrasslade bråkräkningar.

Fig. 10 visar förhållandet mellan de enklaste
metermåtten. Parallelipipedens sida <i>ab</i> är = 1
decimeter, dess höjd <i>bc</i> = 5 centimeter, så att
hvar sida af de större rutorna är = 
1 centimeter. Hvarje sådan ruta är en
qvadratcentimeter och den motsvarande kuben <i>bdefghi</i>
en kubikcentimeter. Liksom decimetern är delad i
centimeter, är centimetern <i>bd</i> delad i 10 millimeter,
qvadratcentimetern i 100 qvadratmillimeter och
kubikcentimetern i 1 000 kubikmillimeter.

<b>Kraftmått.</b> För arbetet, hvars köpande och säljande
håller samhällslifvet i sina fogar och som, då
dess alster äro underkastade ett ständigt utbyte,
äfven sjelft måste kunna underkastas en värdering,
förslå dock ännu ej de i det föregående omnämda måtten
och mätningsmetoderna. Dervid komma faktorer med i
beräkning, som fordra en särskild måttstock. Så vidt
dessa ligga inom tankens område, kunna de naturligtvis
endast tagas i betraktande och uppskattas af tanken;
men så vidt de äro att hänföra till rent mekaniskt
arbete, måste man äfven vara i stånd att underkasta
dem en beräkning, som stöder sig på naturliga och
oföränderliga värden. Huru detta kan ske, skola vi
lätt fatta, om vi taga till hjelp de begrepp, som
den fysiska lagen om naturkrafternas oförgänglighet
och vexelverkan gaf oss.

Som ett allmänt exempel härpå kunna vi taga en
ångmaskin. Hans kraft uppkommer genom spänstigheten
hos den ånga, hvartill vi förvandlat vatten genom
förbränning af kol. En bestämd mängd kol utvecklar
genom det vid förbränningen uppkomna värmet alltid
samma mängd ånga af en viss spänstighet, således
äfven samma kraft, för hvilken kostnaden kan uttryckas
genom kolpriset, och teoretiskt endast på detta sätt;
men i praktiken tillkomma ytterligare utgifter för
maskinens anskaffande, uppställning och skötsel,
amorteringsprocenten, förlusten i verkan genom
värmeutstrålning, friktion m. m.

Teoretiskt skulle man nu ganska väl kunna mäta det
mekaniska arbetet med en enhet, hvilken uttryckes genom den
verkan, som alstras af en viss mängd kol under dess
förbränning, och denna mätningsmetod skulle i kolet
erbjuda en långt säkrare värdemätare, än guld eller
silfver någonsin kunna vara. Emellertid skulle detta
mått för praktiken sakna fördelen af åskådlighet;
man har derför ganska riktigt till enhet antagit den
kraftmängd, som på en sekund förmår lyfta en vigtenhet
en längdenhet.

Då tidsenheten (sekunden) under alla omständigheter är
den samma, utsättes hon ej särskildt vid måttuppgifter
på kraft. Vigt och lyfthöjd deremot måste man
omnämna, emedan det är nödvändigt att veta, hvilket
måttsystem för dem ligger till grund. För att utmärka
enheten vid mätning af mekanisk kraft sammanbinder
man alltså vigtenhetens och längdenhetens namn, t. ex. 
skålpundfot, kilogrammeter, och menar då i förra
fallet den kraft, som på en sekund förmår lyfta ett
skålpund en fot högt, i det andra deremot den kraft,
hvilken under samma tid lyfter ett kilogram en meter
högt; 16 kilogrammeter betyda den kraft, som kan
lyfta 8 kilogram 2 meter eller 4 kilogram 4 meter
eller 2 kilogram 8 meter högt. För ångmaskinernas ofta
ganska betydliga effekt begagnas vanligen som enhet
den så kallade hästkraften. Hon uppskattas till 600
skålpundfot eller 75 kilogrammeter.
<b>Skruffartyget och väderqvarnen.</b>

Ångfartygens rörelseapparat. - Det lutande planet. -
Kraftens verkan derpå. - Dess användning. - Kilen. -
Skrufven. - Lagen för den samma och hans användning. -
Propellern; hans historia. - Du Quet. - Bernoulli. -
Paucton. - Delisle. - Sauvage. - Josef Ressel. -
Propellerns konstruktion. - Väderqvarnsvingen. -
Vindens verkan på den samma. - Väderqvarnarnas
historia.

Redan i början af 1700-talet framstäldes af <sp>Papin</sp>
en plan att medelst ångkraft fram drifva fartyg;
men först sedan ångmaskinen genom <sp>Watts</sp> arbeten
erhållit den fulländning, att han blef användbar
för praktiska behof, kunde denna ide erhålla
verklighet och lif. Han upptogs redan 1784 af ett
par amerikanska konstruktörer, <sp>Fitch</sp> och <sp>Rumsey</sp>,
och bearbetades sedan af flera mekaniker både i gamla
och nya verlden. Alla försök att lösa detta lockande
problem misslyckades dock helt och hållet, ända till
dess <sp>Robert Fulton</sp> år 1808 i New-York bygde den första
ångbåt, som visade sig praktiskt användbar. Detta
år skall i mensklighetens historia förblifva evigt
minnesvärdt, emedan Fultons uppfinning undanröjde
det förnämsta hindret för folkens inverkan på
hvarandras utveckling. Resan öfver oceanen kunde
nu göras efter godtfinnande, oberoende af vindar och
hafsströmmar. Fulton med sina snillrika ideer beleddes
af mängden, men efterverlden räknar
honom bland menniskornas största välgörare. Det är
ej blott utvandraren, skeppsredaren, köpmannen och
den resande, som komma i åtnjutande af fördelarna
af det nya sättet att färdas öfver hafven; den
obetydligaste menniska, den fattige ökeninvånaren,
hvilken genomlefver sitt trångt begränsade lif till
utseendet fullkomligt oberörd af den yttre verlden,
äfven han har gagn deraf lika väl som den rike,
hvilken är i stånd att omgifva sig med alster från
alla verldens länder.

Den första iden till ångfartygens rörelseapparat
var hemtad från de gamla roddbåtarna. Ett antal
regelbundet på hvarandra följande skoflar skulle genom
det motstånd, vattnet mot dem gjorde, fram drifva
fartyget. Sedan man anbragt dessa skoflar hjulformigt
omkring en axel, hvilken sattes i rörelse af
ångmaskinen, visade sig denna ide fullt ändamålsenlig,
hvarför han också, med någon obetydlig ändring i
skoflarnas form, ännu i dag tillämpas. Åtskilliga
olägenheter, som man väl insåg, syntes antingen
oväsentliga eller omöjliga att undvika, hvarför man
helt lugnt tog dem med på köpet. Den skakning t. ex.,
hvilken förorsakades genom hjulskoflarnas slag
mot vattnet, var ingalunda fördelaktig hvarken för
maskinens säkra gång eller dess bestånd, ej heller
särdeles angenäm för besättning och passagerare. Vid
sjögång kunde de på fartygets båda sidor anbragta
skofvelhjulen ej arbeta regelbundet, i det än det ena
än det andra höjdes öfver vattnet eller nedsänktes för
djupt deri; slutligen var sjelfva hjulet mycket lätt
utsatt för skada genom storm och andra yttre orsaker,
en omständighet, som i synnerhet för krigsfartyg
måste vara af den allra största betydelse.

Det återstod sålunda mycket att önska i afseende på
regelbundenheten i fartygets gång och ett sådant läge
hos rörelseapparaten, att han skyddades för inverkan
af vågorna och, i fråga om krigsfartyg, äfven för
fiendtliga skott. Om också denna fråga mindre berörde
mängden af sjöfarande och skeppsbyggare, emedan en
lycklig lösning deraf blott hade föga utsigt för sig,
funnos likväl enskilda personer, som tidigt fattat och
oafbrutet fullföljt tanken att öfvervinna de nämda
olägenheterna. En stormig septemberdag 1837 plöjdes
äfven det upprörda hafvet mellan Dover och Hythe för
första gången af en ångbåt, som ej hade några hjulhus
vid sidorna, ej lät höra bullret af skoflarnas slag,
ej uppkastade skummet omkring sig, utan sköt lugnt
och ljudlöst framåt och i stället för den vanliga
breda vattenfåran, som följde de hittills brukliga
ångfartygen, blott drog efter sig på vattnet ett
långt slingrande streck, som tydligen härledde sig
från den dolda rörelseapparaten. Denna nya ångbåt,
<sp>Infant royal</sp>, var bygd af engelsmannen <sp>Smith</sp>,  
som två år förut tagit patent på <sp>skrufvens</sp> användning
som rörelseverktyg i stället för de likt häfstänger
verkande skofvelhjulen. Vi se sålunda i <sp>Infant royal</sp>
den första <sp>propellerbåten</sp>.

Liksom allt nytt med fördom betraktas af den
lättrörliga, men tanketröga mängden -- och till denna
stora mängd höra äfven dessa så kallade fackmän och
sakkunniga, hvilka af lätja, okunnighet, afund och
andra ömkliga bevekelsegrunder visa ifrån sig allt,
som endast för dess upphofsmans skull ej
anstår dem -- så gick det ock med den »nya propellern»,
och så hade det äfven gått honom förut, ty han
hade redan en historia bakom sig af det slag, som
framåtskridandets annaler, ty värr, endast allt för
ofta ha att uppteckna. 

För att göra det följande lättfattligt blir det emellertid 
här nödvändigt att något närmare taga i betraktande 
beskaffenheten och inrättningen af skrufven, den nya 
uppfinningens hufvuddel, och vi bedja för den skull läsaren 
följa oss på en kort färd genom ett fysikaliskt område. Då
vi fått klart för oss verkningssättet hos den vanliga
skrufven, hvars mångfaldiga användning vid flera
af våra verktyg och maskiner vi ha tillfälle att
iakttaga, skola vi äfven fatta den ide, som ligger
till grund för propellern, ty denna erbjuder endast i
sjelfva sättet för dess användning någonting nytt. Men
det är ej ens den vanliga skrufven, utan en annan
enklare maskin, som ytterst ligger till grund för de
företeelser, som här komma i fråga.

<b>Det lutande planet.</b> Hvarje plan, som gör en
vinkel med horisontalplanet, kallas ett <sp>lutande
plan</sp>. Medan man genom en och samma punkt blott kan
lägga ett enda horisontalplan, kunna tydligen för
den samma gifvas oändligt många lutande plan med 
olika lutning mot horisonten.

Hvar och en vet, att ju brantare en väg är, desto
svårare är det att framdraga en vagn på den samma,
hvilket deremot går så mycket lättare, ju mindre
stigningen är eller ju större den längd är, på
hvilken den stigning, som måste öfvervinnas, är
fördelad. Emedan dragarnas så väl som lokomotivens
arbetsförmåga har en gräns, får derför stigningen
hos jernbanor och landsvägar endast gå till en viss
grad. Kan en ännu brantare stigning ej undvikas,
måste man antingen fördela henne på en större längd
genom att draga vägen i zigzag eller ock tillgripa
andra hjelpmedel, såsom vagnarnas dragande uppför
en höjd medelst linor, hvilka genom en på höjden
stående ångmaskin lindas omkring stora trummor eller
s. k. linkorgar.

Fig. 12. Lutande plan (chaussé).

Blir stigningen allt större, öfvergår planet slutligen
till ett lodrätt, och i detta fall blir den till
lastens upplyftande erforderliga kraften ett maximum
och lika med sjelfva lasten.

Man kan mycket lätt bestämma storleken af det
motstånd, som planets olika lutning gör mot lastens
förflyttning. Låt triangeln <i>ABC</i> i fig. 13 föreställa
ett lutande plan i genomskärning, hvars bas är linien
<i>BC</i>, höjd
linien <i>AC</i> och längd linien <i>AB</i>, så kunna vi tänka oss
den last, som skall förflyttas, i <i>G</i> och dess vigt
uttryckt genom linien <i>GD</i>. Tyngdkraften sträfvar att
draga lasten lodrätt nedåt i riktningen af linien <i>GD</i>, 
men det lutande planet medgifver icke ett direkt
nedfallande: lasten hvilar på det samma. Derigenom
blir en del af tyngdkraften overksam i afseende på
rörelsen och yttrar sig som <sp>tryck</sp> på underlaget;
nedglidandet kan endast ske med den öfverblifna
återstoden af kraften. Denna återstod är det, som
måste öfvervinnas af den verkande kraften <i>Q</i>, som
skall utgå från hästarna, lokomotivet eller någon
annan motor.

Frågan blir nu, huru stort detta motstånd är. Erinra
vi oss från lagen för krafternas parallelogram den
satsen, att hvarje kraft kan tänkas som resultant af
tvenne andra krafter med samma angripningspunkt,
behöfva vi endast draga linien <i>GD</i>, utgörande
diagonalen i parallelogrammen <i>DFGE</i>, för att i
de båda sidolinierna <i>GE</i> och <i>GF</i> finna de sökta
värdena. Kraften <i>GD</i> kan nämligen sönderdelas i <i>GF</i>,
den mot planet vinkelräta tryckningen, och <i>GE</i>, med 
hvilken lasten sträfvar att glida utför det lutande
planet. Vill man alltså förhindra detta senare,
måste man låta en med <i>GE</i> lika stor kraft verka i rakt
motsatt riktning. Är denna kraft större, drager hon
lasten uppför det lutande planet. Redan en blick
på vår figur visar, att dragkraften ej behöfver
vara så stor som lastens ursprungliga tyngd, och
om vi betrakta fig. 14, se vi, att med stigningens
aftagande lastens sträfvan att nedglida minskas,
medan deremot trycket mot det lutande planet ökas.

Fig. 13. Kraftens verkan på det lutande planet. 

Fig. 14. Kraftens verkan på det lutande planet.

Hvilar en last på en horisontal yta, verkar hela dess
vigt såsom tryck mot underlaget, och ingenting blir
öfrigt för en rörelse åt sidan. Vi kunna sammanfatta
denna lag sålunda: <sp>den kraft, hvarmed en kropp
sträfvar att glida utför ett lutande plan, förhåller
sig till kroppens tyngd som planets höjd till dess
längd</sp>. Är alltså i fig. 13 detta förhållande dubbelt
så stort som i fig. 14, måste äfven den till lastens
förflyttning uppför planet erforderliga dragkraften
i förra fallet vara dubbelt så stor som i det senare.

Vore det behöfligt att framdraga nya bevis för
denna regel eller framlägga flera exempel på dessa
sanningar, blefve vi endast villrådiga i valet
bland de många, som erbjuda sig. Hvarje flodbädd är
ett lutande plan, utför hvilket vattnet strömmar med
en af lutningen beroende hastighet; en spelbana för
uppfordring af malm, kol eller timmer, klotrännan
vid en kägelbana, en kälkbacke o. s. v. äro ingenting
annat än lutande plan. Dessa äro dock alla orörliga,
i motsats till den på planet rörliga kroppen.
I praktiken känner man dock äfven en mängd
användningar, der det lutande planet är rörligt. Om
man nämligen drager en last uppför ett lutande plan
eller upplyfter henne genom att drifva det lutande
planet under henne, såsom vid användandet af kilen,
kilpressen o. s. v., blifva tydligen de lagar, som
gälla för förhållandet mellan lasten och den drifvande
kraften, de samma som förut. Principen ändras icke
heller, om man med kilens tillhjelp upplyfter en
tyngd eller, såsom oftast sker, med honom söker
upphäfva sammanhanget i en fast kropps massa. Yxan,
hackan och knifven, mejseln, spaden, plogjernet,
saxen, nålen, prylen, grafstickeln, kortligen allt,
som skär eller sticker, äro användningar af kilen, och
alla dessas verkan grundar sig, lika väl som kilens,
på lagen för det lutande planet. Ju omärkligare
lutningen är, d. v. s. ju finare eggen eller ju
skarpare instrumentet är, desto lättare verkar det.

Fig. 15. Skrufvens teori.

<b>Skrufven.</b> De rörliga lutande planen föra oss nu
närmare vårt egentliga ämne. Tänka vi oss en lång,
smal, af något smidigt ämne, t. ex. horn, förfärdigad
kil, som kan lindas omkring en cylinder, ha vi
härigenom den i fig. 15 framstälda form, som vi kalla
en <sp>skruf</sp>. Linien <i>abcd</i>, som genom det lutande planets
yta aftecknas på cylinderns mantel, kallas <sp>skruflinie</sp>
och ett helt hvarf från <i>a</i> till <i>d</i> en <sp>skrufgänga</sp>;
<i>ad</i> är dennas höjd, och <sp>stigningen</sp> uttryckes, liksom
vid det lutande planet, genom höjdens förhållande
till längden eller genom skrufgängans vinkel mot
basen. Det praktiska utförandet af skrufven är mycket
olika; han kan vara skarpgängad eller plattgängad;
i förra fallet är skrufgängans tvärskärning en triangel, i 
det senare en rektangel eller qvadrat (se fig. 16, 17). Då
en större stigning sådant medgifver, anbringas två
eller flera med hvarandra parallela gängor, såsom
i fig. 18, hvilken föreställer en fyrgängad skruf. I
drillborren se vi den praktiska tillämpningen af en
sådan skruf.

Fig. 16. Skarpgängad skruf.

Fig. 17. Plattgängad skruf. 

De mångfaldiga användningarna af skrufven tyckas ofta
vid första påseendet vara någonting helt annat än en
tillämpning af det lutande planet; men man inser
lätt vid en närmare granskning förvandtskapen och
sammanhanget emellan båda. Den riktning, hvari kraften
verkar hos skrufven, ligger alltid i cylinderns
axel. Man kan småningom införa skrufven, liksom en
kil, i fasta kroppars massa (borren, korkskrufven);
han framtränger då deri i axelns riktning och för
hvarje helt hvarf alltid lika långt som höjden af
en skrufgänga.

För att göra denna fortskridande rörelse möjligast
likformig och säker begagnar man sig af en så kallad
<sp>skrufmutter</sp>, hvilken i fördjupning visar 
<sp>skrufbultens</sp> upphöjda gängor (fig. 19). Allt efter som man nu
gör skrufven eller muttern orörlig eller ger den
ena en roterande, den andra en i axelns riktning
framåtskridande rörelse, erhåller man som tillämpning
af skrufven och skrufmuttern de mångfaldigaste
apparater, hvilka användas dels att utöfva en dragning
eller ett tryck, dels att åstadkomma en omsättning
eller förändring af rörelse (bokbindarpressen,
vinpressen, myntpressen o. s. v.). I dessa är
skrufven än rörlig (fig. 20), än fast, såsom i
bokbindarpressen, kortpressen o. a.; än, såsom i
drillborren, rör sig muttern i skrufvens längdriktning
och tvingar honom derigenom att vrida sig eller
tvärtom.

Fig. 18. Fyrgängad skruf.

Af det nu sagda framgår, att, då man ej tar
friktionen med i beräkning, den genom skrufven
verkande kraften måste förhålla sig till lasten
eller motståndet som skrufgängans höjd till hennes
längd. En skruf, hvars gängor på 10 liniers längd hafva 
en linies stigning, behöfver 1 skålpunds kraft för 
att hålla jemvigt med en last af 10 skålpund eller 
utöfva ett tryck af 10 skålpund. Ju mindre
stigningen är, desto större kan det motstånd vara,
som en gifven kraft öfvervinner. Visserligen förloras
å ena sidan i tid, hvad man å den andra vinner i
kraft, och effekten af ett visst arbete blir genom
skrufvens tillhjelp hvarken större eller mindre; hela
vinsten ligger deruti, att man med en jemförelsevis
liten kraft kan öfvervinna ett stort motstånd, men
detta motstånd undanskjutes i stället en så mycket
kortare väg.

Fig. 19. Skrufmutter.

Skrufven är genom sin långsamma, likformiga rörelse
särdeles egnad att åstadkomma utomordentligt fina
förflyttningar, sådana som t. ex. erfordras på
astronomiska och fysikaliska instrument, vattenpass,
mikroskop o. s. v. Genom att förse skrufven med
gängor af tillräckligt liten stigning och markera hans
vridning på en graderad cirkel kan man med ytterlig
noggranhet bestämma hans rörelse. Förbindes en
dylik skruf med ett mikroskop, som medger tillräckligt
skarpa observationer, kan man med en dylik apparat,
en s. k. <sp>mikrometer</sp>, uppmäta de allra minsta föremål,
hvilka det obeväpnade ögat ej ens kan urskilja, såsom
stoftkornen på en fjärils vingar, blodkropparnas
diametrar m. m.

Fig. 20. Skrufpress med orörlig mutter.

Vi förbigå tills vidare en högst intressant
användning af skrufven för mekaniskt-tekniska
ändamål, den s. k. <sp>skrufven utan ända</sp>, till hvilken
vi återkomma vid afhandlingen om kugghjul, och vända
oss å nyo till vårt egentliga ämne: <sp>propellern</sp> och
väderqvarnsvingen.
<b>Propellern.</b> Undersöka vi principen för propellern,
finna vi, att han endast grundar sig derpå, att
vattnet gör tillräckligt motstånd för att förhålla
sig som en orörlig skrufmutter till en kring sin
axel hastigt roterande skruf. Skrufven borrar sig in
i det samma, liksom korkskrufven i korken, och rör
sig följaktligen framåt i axelns riktning jemte det
med honom förenade fartyget.

Hvem känner ej barnens omtyckta leksak, den
s. k. <sp>flugan</sp>, hvilken, då hon försättes i hastigt
omlopp, hvirflar sig högt upp i luften? Som fig. 21
visar, består hon af fyra i något snedt läge omkring
en axel <i>a</i> anbragta vingar. Hvardera vingen utgör genom
sin lutning en del af en skrufyta. Flugan sättes i
den gaffelformiga öppningen af apparaten <i>b</i>, hvilken
genom ett kring honom lindadt snöre försättes i hastig
rotation, som naturligtvis meddelar sig åt flugan,
hvarigenom hon skrufvar upp sig i luften och fortfar
att stiga, så länge hennes rotation är tillräckligt
hastig, för att stigkraften skall kunna öfvervinna
tyngden, hvarefter hon åter nedfaller.

På samma sätt som luftens motstånd mot den nämda
leksaken verkar vattnets mot propellern; men då
det senare motståndet är vida större och dessutom en
kropps rörelse framåt i horisontal riktning är lättare
att åstadkomma än hans lyftande i vertikal riktning
uppåt, syntes det ej osannolikt, att en dylik apparat
som flugan, om han erhölle en för ändamålet afpassad
storlek och omloppshastighet, äfven skulle kunna sätta
en så tung kropp som ett fartyg i rörelse, om han
anbragtes så, att han verkade i dess längdriktning.

Fig. 21. Flugan.

Efter flera fruktlösa försök lyckades man slutligen
lösa problemet på ett tillfredsställande sätt. De
bemödanden, som i denna afsigt gjordes, gå långt
tillbaka. Redan 1731 föreslog en fransman, <sp>Du Quet</sp>,
en apparat till fartygs framdrifvande mot strömmen,
grundad på skrufvens verkan. Men Du Quet utgick
från samma grundsats, hvarefter väderqvarnsvingen
är konstruerad och för hvilken vi längre fram skola
redogöra. På samma sätt som vindens kraft användes
att sätta väderqvarnsvingen i rörelse, ville han
nämligen begagna strömdraget att kringdrifva en
med vingar försedd apparat, som roterade kring
en axel. Denna axel skulle uppbära en trumma eller
linkorg, kring hvilken en vid någon punkt längre
upp vid strömkanten fäst lina skulle linda sig och
derigenom draga fartyget uppför.

Detta förslag, som nu mera endast eger historiskt
intresse, kom dock aldrig till utförande. I
praktiken har det ej heller haft något inflytande
på fartygsmaskinernas konstruktion. Om den ryktbare
fysikern <sp>Daniel Bernoulli</sp> vid författandet af sin
afhandling om 
fartygsskrufven också haft kunskap om Du Quets ide,
har han dock ej begagnat sig deraf.

Bernoulli stälde saken på hennes rätta punkt,
då han utgick från den fullkomligt nya tanken att
låta den väderqvarnslika apparat, som han ville
anbringa under fartyget, sättas i rörelse, icke af
strömdraget, utan af en inuti fartyget befintlig kraft
och derigenom framdrifva detta. Härmed var ock iden
till propellern gifven, och äran häraf tillkommer den
snillrike schweizaren. Det pris, som Bernoulli för
sin afhandling erhöll af akademin, var väl förtjent;
likväl blef sjelfva saken utom de lärdas krets föga
uppmärksammad, och <sp>Paucton</sp>, som näst efter honom
återkom dertill i sitt arbete »<sp>Teorin för den
arkimediska skrufven</sp>» (Paris 1768), upprepade endast
det ofvan nämda förslaget. Men i afseende på det
praktiska utförandet gaf han några vinkar, hvilka,
märkvärdigt nog, i nära hundra år varit glömda och
förbisedda, så att en senare tid kunnat framställa
dem som någonting nytt. För att undvika olägenheten
af skruffartygens allt för stora djupgående genom
propellerns anbringande under fartyget föreslog
Paucton att i stället för en skruf använda två, en
på hvardera sidan af fartyget, eller ock en enda vid
dess förstäf. Ofullkomligheten af den tidens mekaniska
hjelpmedel och svårigheten att med tillfredsställande
grad af noggranhet utföra ett sådant maskineri som det
föreslagna voro utan tvifvel de förnämsta orsakerna
till, att Bernoullis och Pauctons ideer ej ledde
till något praktiskt resultat. Paucton förklarade
vidare, att propellern utan olägenhet skulle kunna
delvis höja sig öfver vattnet; vingarnas storlek
och omloppshastighet borde rätta sig efter fartygets
storlek o. s. v.

Fig. 22. <sp>Daniel Bernoulli</sp>.

Den kraft, som skulle frambringa propellerns rörelse,
kunde på den tiden ej blifva annat än djurs eller
menniskors muskelkraft. Endast några få år förut hade
Watt börjat arbeta på ångmaskinens förändring, och på
hans användande som motor för fartygs framdrifvande
var ännu ej att tänka. Men då Fulton i början af
detta århundrade bygt sina första ångfartyg, hvilkas
framgång öfvertygat äfven den envisaste tviflare,
var tiden inne att
framsöka Bernoullis och Pauctons förslag.
Märkvärdigt nog skedde dock detta ej så snart.

En bland de första, som åter med allvar och ihärdighet
riktade sin uppmärksamhet på skrufven och insåg hans
praktiska betydelse som rörelseapparat för fartyg,
var franske fortifikationskaptenen <sp>Delisle</sp>, hvilken
1823 till regeringen ingaf ett förslag härom, grundadt
både på teoretiska undersökningar och experiment,
verkstälda i ändamål att bevisa riktigheten af hans
åsigter. Men hans bemödanden blefvo utan påföljd;
mängden hade inga sympatier för fullkomnandet af
ångbåtsfarten, hvars omätliga betydelse ännu ej var
af henne insedd.

Först när handeln antagit ett sådant omfång, att
man lärt sig uppskatta tidens värde annorlunda
än förut, när jernvägarnas och telegrafernas
triumfer manade sjöfarten till efterföljd, först
då var jordmånen beredd för en gynsam utveckling af
iden om propellern. Eget är också, att den allmänna
föreställningen först till denna tid förlägger början
till hela uppfinningen och helt och hållet förbiser
Bernoullis och Pauctons långt äldre förtjenstfulla
undersökningar. Engelska regeringen utfäste år 1825
ett pris för uppfinningen af förbättrade framdrifningsapparater 
för fartyg, dertill föranledd af de
betydliga olägenheter, som den starka sjögången i
Kanalen förorsakade skofvelhjulen. Ehuru detta pris
tillerkändes <sp>Samuel Brown</sp>, har dock hans uppfinning
ej erhållit någon praktisk betydelse. Men behofvet
var nu insedt och uttaladt, och i denna insigt, i
sjelfva frågans ställning, innefattades de gynsamma
vilkoren för den länge sedan gjorda uppfinningens
bringande till mognad.

Det är i synnerhet tre personer, hvilka deras
medborgares patriotism gerna vill tilldela äran af den
första uppfinningen: engelsmannen <sp>Smith</sp>, fransmannen
<sp>Sauvage</sp> och tysken <sp>Ressel</sp>. Strängt taget, har
ingen af dem, och allra minst Smith, rätt att göra
anspråk på företrädet. Det är möjligt, att Ressel och
Sauvage voro obekanta med sina föregångares arbeten
och att deras ideer skulle ha utvecklat sig på samma
sätt, äfven om Bernoulli och Paucton aldrig lefvat,
men då upptäckten en gång var gjord, kan man ej
heller frånkänna hennes upphofsman deras ära. Efter
Bernoullis framträdande kunde det nu endast vara
fråga om att genom ett experiment i stor skala bevisa
propellerns praktiska användbarhet och betydelse för
sjöfarten. Att ådagalägga detta var mera den kraftiga
viljans och de rika tillgångarnas än det egentliga
uppfinnarsnillets sak.

En uppfinnings väsen ligger antingen i en på
naturlagarnas område gjord, helt och hållet ny
erfarenhet eller, såsom oftast är fallet, i påpekandet
af en ny användning af kända sakförhållanden. Sjelfva
skrufven var bekant sedan långt tillbaka, lagarna
för hans rörelse i vattnet eller vattnets verkan
som skrufmutter utreddes af Bernoulli, och alla 
nyare namn, som i denna sak dyka upp för våra
blickar, ha derför erhållit sin ryktbarhet mera
genom sin energiska kamp mot mängdens likgiltighet
och marinmyndigheternas
obenägenhet än genom verkligt nya tankar, hvarigenom vetenskap och teknik 
på något betydande sätt skulle befrämjats.

Det är att göra en nation en dålig tjenst, när man,
såsom ej sällan sker, gör sig all möjlig möda att
framställa allt, hvad menskligheten eger, såsom från
denna nation utgånget. Förr eller senare visar sig
grundlösheten i detta mängden afnarrade erkännande,
och lätt händer då, att äfven den verkliga förtjensten
betraktas med misstrogna blickar. Författare af mer
än en nation gå i ett sådant sjelfbedrägeri temligen
långt och vilja ogerna medgifva, att någonting nyttigt
eller vigtigt kan härleda sig från andra folk, samt
förtiga derför helst, hvad som omöjligt låter härleda
sig från ett fosterländskt ursprung. <sp>Suum cuique</sp>, hvar
och en sitt, är den stora billighetslag, som naturen
lär oss och hvarigenom allena hon sjelf består. Att i
öfverensstämmelse med denna lag fördomsfritt studera
historien måste här vara vårt mål.

Fig. 23. <sp>Frédéric Sauvage</sp>.

<sp>Frédéric Sauvage</sp> föddes i Boulogne den 19 september
1785 och ingick redan tidigt i den i hans fädernestad
förlagda ingeniörkår; 1811 öfvergaf han dock denna
bana och blef skeppsbyggmästare. Förmodligen fann
han ej heller på denna väg den hastiga framgång,
han med sitt lifliga temperament väntat sig, ty
vi finna honom inom kort syselsatt med helt andra
företag. I stenbrotten vid Ellinger i närheten af
Marquise grundade han 1812 en anstalt för marmorns
söndersågning och polering, hvarvid han som motor
använde en väderqvarn med horisontalt roterande
vingar. Denna uppfinning eller, rättare sagdt,
förbättring af en redan gammal uppfinning förskaffade
honom en belöningsmedalj. Vidare uppfann han för
plastiska ändamål några vigtiga instrument, bland
hvilka i synnerhet den s. k. reduktorn förtjenar
omnämnas. Detta verktyg, som begagnas för att i
förminskad skala framställa bildhuggerier, ha vi
hufvudsakligen att tacka för de otaliga goda kopior af
antika konstverk, hvarmed handlande med gipsfigurer
till så ringa pris förse oss. En hydraulisk blåsbelg
härleder sig äfven från Sauvage. Men ingen af
dessa olikartade uppfinningar, lika litet som hans
vigtigaste företag, den praktiska användningen
af propellern, förmådde upphjelpa hans förfallna
affärer eller hindra hans ekonomiska ruin. År 1832
hade Sauvage tagit patent på en
propellerkonstruktion, men hans medellöshet tillät
honom ej att på ett öfvertygande sätt utföra sina
ideer. Slutligen egde han ej så mycket, att han
kunde betala en obetydlig skuld, för hvilken han
blef satt i fängelse, der han ännu lär ha suttit, då
(1843) det för franska regeringens räkning efter
en modell af hans ofvan nämde medtäflare Smith
bygda skrufångfartyget Napoleon gick af stapeln
i Havre. Ändtligen, tolf år efter hans första
försök, insåg man värdet af den nu från England
öfverförda rörelseapparaten. Redan Napoleons första
profresa, hvarvid en dertill beordrad kommission,
bestående af sjöministeriets främsta ledamöter,
medföljde, lemnade intet tvifvel öfrigt i afseende på
framgången. Tidningarna omfattade saken med ifver;
man tänkte på den olycklige Sauvage och erinrade
sig med sjelfförebråelse hans öde, så att till och
med England visade ett vackert deltagande för den
beklagansvärde mannen. Hans skuld betalades, han
erhöll understöd och en liten pension, men för sent,
ty hans sista uppgift och den, vid hvilken han fäst
sina största förhoppningar, var utan hans åtgörande
löst af en främling. Efter en sorglig lefnadsafton
dog han den 17 juli 1857 på sjukhuset Picpus i Paris
utan att af någon af sina talrika uppfinningar ha
skördat någon nämnvärd vinst för sig eller sin familj.

Fig. 54. [24] <sp>Josef Ressels</sp> staty i Wien.

<sp>Josef Ressel</sp> föddes i Chrudim i Böhmen 1793. Han
framlefde här sin första ungdom, tills han från
föräldrahemmet kom till Linz. Sedan han på der
varande gymnasium fått sin första bildning, begaf
han sig, efter att först i Budweis ha studerat
artillerivetenskapen, till universitetet i Wien för
att egna sig åt medicinen. Det var naturvetenskaperna,
som i synnerhet fängslade hans intresse och föranledde
honom att ändra sin lefnadsplan. År 1814 ingick han
vid skogsinstitutet i Mariabrunn och utnämdes 1816
till forstagent i Unterkrain. Under sina akademiska
studier gjorde Ressel sitt första försök att använda
skrufhjulet som rörelseapparat för fartyg. Redan
1812 skall han ha uppgjort ritning till en propeller
och
anstält lyckliga försök dermed. Detta skulle sålunda
i sjelfva verket utgjort det första steget till
förverkligandet af den vigtiga uppfinningen, men först
1825 bragte han sin ide till den mognad, att hennes
praktiska användbarhet kunde anses afgjord. Sjelf
var Ressel fullt öfvertygad derom och uttog patent
på uppfinningen 1827, fem år före Sauvage och åtta
år före engelsmannen Smith, som till slut skulle
gå dem båda i förväg. Redan 1829 företogs under
Ressels ledning och under befolkningens jubel i
Triests hamn försök med ett efter hans anvisning
bygdt propellerfartyg. Oaktadt framgången var
lysande, blef dock saken åter glömd, tills hon i
utlandet slutligen omfattades med ifver. Ressel
dog som marinforstintendent i Laibach den 9 oktober
1857. Genom den minnesvård, som restes åt honom i
Wien, visades honom den ära, han så väl förtjenat.

Medan Sauvage i Frankrike utförde sina arbeten,
anstälde ett stort antal andra konstruktörer i
England och Förenta staterna undersökningar i samma
riktning. <sp>Ericsson, Beyre, Napier, Blaxman</sp> och
<sp>Timothy</sp> utmärkte sig särdeles i detta afseende. Under åren
1836-38 försökte kapten Ericsson i England sitt
propellersystem, hvilket äfven blef fördelaktigt
bedömdt och användt på en bogseringsbåt.

Senare än Ressel och Sauvage uppträdde Smith och
bygde efter samma princip 1837, skyddad af ett två år
förut uttaget patent, sitt förr omnämda fartyg <sp>Infant
royal</sp>. Detta fartyg hade 33,7 fots längd och 6 tons'
(1,43 nylästers) drägtighet samt en maskin af blott
6 hästkrafter. Profresan lyckades, men fackmännens
misstroende och konservatism utgjorde ett envist
hinder för sakens framgång. Först i maj 1838 lät
amiralitetet pröfva uppfinningen. Derefter bildade
sig ett sällskap för »ångkraftens användning som
fortskaffningsmedel» med syfte att utföra Smiths
förslag i största möjliga utsträckning.

Det första större fartyget, <sp>Arkimedes</sp> (1838), hade 240
tons' (57 nylästers) drägtighet. Profresorna härmed
utföllo äfven gynsamt, och kaptenen vid flottan
Chapell, hvilken var beordrad till besigtningsman,
måste erkänna, de af amiralitetet uppstälda vilkoren,
4-5 knop eller 2/3 mil i timmen, vara öfverträffade,
ty <sp>Arkimedes</sp> tillryggalade 10 knop (1 1/2 mil)
och kunde sålunda uthärda jemförelse med de bästa
ångfartyg. Det gjorde sedermera flera resor med till
och med ännu större hastighet. I juni 1840 gick
det från Dover till Calais, från Portsmouth till
Oporto, 120 mil, och behöfde till denna färd blott
70 timmar. Det gjorde äfven en resa rundt omkring
England, och denna var för Smith ett triumftåg,
ty han lade till i alla betydande hamnar och ett
stort antal af de mest framstående ingeniörer och
vetenskapsmän fingo derigenom tillfälle att med egna
ögon öfvertyga sig om propellerns förträfflighet.

Samma år inlopp i Triests hamn det första engelska
propellerfartyg och beredde Ressel tillfredsställelsen
att se alla sina förutsägelser bekräftade. Som
redan är nämdt, bygdes derefter det första franska
propellerfartyget, <sp>Napoleon</sp> (1843), och nu gick det
raskt framåt. Redan 1845 vågade man använda propellern
på en af de största ångbåtarna, <sp>Great Britain</sp>, med
en maskin af 1 200 hästkrafter. Sedan nu propellerns
förträfflighet som
rörelseapparat för fartyg var till fullo bevisad,
antogs han ändtligen äfven för krigsfartyg, för
hvilka det är af synnerlig betydelse, att denna
vigtiga maskindel har ett skyddadt läge. Han medför
här äfven den fördelen, att kanonerna nu kunna ställas
på de för deras användning fördelaktigaste platserna,
hvilka förut borttogos af hjulhusen.

Fig. 25. Propellerns första form.

Fig. 26. Dubbelgängad propeller. Fiskstjertsform,
Rennies konstruktion.

Fig. 27. Fyrgängad propeller.

Fig. 28. Fyrgängad propeller till <sp>Great Britain</sp>.

Fig. 29. Dubbelgängad propeller.

Fig. 30. Den i Sverige brukligaste propellern.

Efter denna korta historik öfver uppfinningen i sin
helhet torde det vara lämpligt att med några ord
vidröra utvecklingen och fulländningen af sjelfva
propellerns konstruktion.

Af det nu sagda framgår, hvilka de hufvudsakliga
vilkoren äro, för att en propeller skall gifva bästa
möjliga effekt: 1) en stor yta eller en stor diameter,
hvarigenom en betydlig vattenmassa påverkas, hvars
motstånd är så stort, att propellern hellre förflyttar
sig in uti den samma, än undanskjuter
henne; 2) en lämplig stigning hos skrufgängorna, så
att för hvarje hvarf en i förhållande till den använda
kraften möjligast stor framdrifning åstadkommes,
och 3) en passande rotationshastighet.

Propellern till <sp>Arkimedes</sp> erhöll formen af en mycket
bred skrufgänga, ungefär af det utseende, som fig. 25
visar. Dess stigning <i>ab</i> uppgick till 8,4 fot, dess
diameter <i>cd</i> till 7,3 fot och skrufgängans bredd från
periferin till axeln till omkring 3,4 fot. Genom en
tillfällighet förkortades propellern; fartyget stötte
på grund och förlorade den ena hälften af skrufgängan,
så att endast ett stycke <i>cdef</i> återstod, och det
visade sig nu, att fartyget genom denna stympning af
propellern gick fortare än förut.

Stödd på denna erfarenhet, konstruerade man
sedermera propellern ej mer af en skrufgänga, som
utgjorde ett helt hvarf, utan använde i stället
två gängor, af hvilka hvardera upptog endast ett
halft hvarf (fig. 26 och 29). Erfarenheten visade
snart, att äfven den dubbelgängade skrufvens verkan
förbättrades genom att minska gängornas längd och öka
diametern. Noggranna försök och iakttagelser gjorde
sannolikt, att icke heller en skrufgänga om ett halft
hvarf erfordrades eller ens vore fördelaktig. Man
använde då i stället fyra propellerblad, hvart och ett
upptagande ett fjerdedels hvarf, och på skrufskeppet
<sp>Great Britain</sp> utgjordes propellern endast af fyra i
samma riktning böjda vingar, fästa vid ett gemensamt
centrum (fig. 28). Under de senare åren har man
äfven börjat använda två propellrar, en på hvardera
sidan om rodret. Så t. ex. är ångfartyget <sp>Carlsund</sp>
försedt med tvenne fyrbladiga propellrar. Fördelen
af denna anordning ligger i synnerhet deruti, att
fartyget lättare än eljest kan vända, hvilket i trånga
farvatten är en omständighet af stor vigt.

Det af centrifugalkraften i rörelse satta vattnets
verkan kan delvis tillgodogöras 
derigenom, att man gifver propellerbladens
ända en böjning åt det håll, hvaråt bladen vid
framåtgåendet rotera. För att ytterligare öka
propellerns verkan brukar man äfven ge honom en
tilltagande stigning, hvarigenom tydligen bladens
sista delar fördelaktigare verka på det af de främre
delarna i rörelse satta vattnet. Efter dessa grunder
ha de i Sverige mest brukliga propellrar erhållit
ett fig. 30 liknande utseende, då propellern ses
framifrån. De egentligen propellerande ytorna eller
bladen äro här fastnitade vid propellerns inre
del, som är gjord särdeles stark, hvarigenom den
fördelen vinnes, att, då något af de mera utsatta och
jemförelsevis svaga bladen går sönder, en reparation
kan utföras med mindre kostnad och tidsförlust, än
om propellern vore gjuten i ett stycke. Propellern
anbringas alltid så djupt under fartygets vattenlinie,
att ingen del deraf under någon omständighet kommer
att ligga öfver vattenytan. Propelleraxeln sättes i
rörelse af ångmaskinen. Om vattnet alldeles icke veke
undan för propellerbladen, skulle tydligen fartygets
rörelse framåt för hvarje hvarf af propellern vara
lika med en stigning; men emedan vattnet föres
akter öfver, på samma gång fartyget drifves framåt,
blir denna rörelse ej fullt så stor, utan endast 0,7
till 0,9 af en stigning för hvarje hvarf propellern
gör. Propellerns rotationshastighet kan uppgå till
150 hvarf i minuten och till och med deröfver.
Att här skärskåda den mängd förändringar och
förbättringar, som blifvit föreslagna, skulle föra
oss allt för långt; de omfatta för öfrigt endast
propellerbladens olika böjning och proportioner, men
innehålla ingenting i sjelfva principen nytt. Lika
litet kunna vi ingå i några praktiska enskildheter 
innan vi tagit kännedom om ångmaskinen. Till en början
har vår uppgift endast varit att antyda uppfinningens
teori och framlägga en kort historik deröfver, och för
detta ändamål må det redan anförda vara tillräckligt,
tills vi i detta verks tilläggsband få tillfälle att
närmare redogöra för propellerfartyget.

<b>Väderqvarnen.</b> Vi öfvergå nu till en af propellerbåtens
anförvandter: väderqvarnen. En ytlig betraktare af
båda dessa föremål skall helt säkert snarare märka
de skenbara motsatserna än den öfverensstämmelse,
som råder i de principer, efter hvilka båda
verka. Propellern är nedsänkt under vattenytan,
och väderqvarnsvingen svänger högt uppe i luften;
den ena ilar genom hafvet från kust till kust, medan
den andra deremot fullgör sitt arbete på ett och
samma ställe; den ena roterar i ett stillastående
medium, den andra drifves af det medium, hvari han
roterar; den ena meddelar och den andra mottager
rörelse. Dessa förhållanden äro hvarandras motsatser,
och dock sammanfalla båda under en och samma lag.

Fig. 31. Vindens verkan på väderqvarnsvingen.

Visserligen har man äfven på ett och annat ställe bygt väderqvarnar,
hvilkas vingar konstruerats efter andra grunder än skeppspropellerns blad.
Tänker man sig en ångbåt med skofvelhjul, liggande för ankar i en häftig
ström, sträfvar tydligen vattnets stöt mot skoflarna att kringdrifva hjulen.
En liknande anordning, der hjulets axel, i stället för
af en ångbåt, uppbäres af en pråm, på hvilken dessutom
är anbragt ett af samma hjul drifvet qvarnverk,
kallas för en skeppsqvarn. På land kan man använda
vindens kraft på samma sätt som vattenkraften vid
skeppsqvarnen derigenom, att man medelst en kåpa
kring hjulets ena hälft skyddar denna mot vindens
inverkan. Dylika väderqvarnar förhålla sig till
de vanliga ungefär som hjulfartygen till dem med
propeller. I följd af de praktiska svårigheterna
vid deras utförande användas de dock ytterst
sällan. Lägges en propellerbåt för ankar i en stark
ström, skall det mot propellern strömmande vattnet
sträfva att kringvrida honom, och på samma sätt
drifver vinden väderqvarnens vingar; ty dessa äro,
liksom propellerns blad, ingenting annat än delar af
en kring sin axel gående skrufgänga.

Om en vindstöt träffar vinkelrätt mot en yta, liksom
vattnet mot skeppsqvarnens hjulskoflar, sträfvar
han att åstadkomma en i samma riktning gående
rörelse eller, i ett fall sådant som det nämda, en
vridning af hjulet kring dess axel. Stöter vinden
åter snedt mot ytan, blir en del af kraften overksam,
och blott en andel, hvars storlek är beroende af
vindriktningens lutning mot ytan, utöfvar en mot
henne vinkelrät tryckning, som, i händelse ytan
är fäst vid en axel, sträfvar att åstadkomma en
roterande rörelse. Med tillhjelp af satsen om
krafternas parallelogram kan detta ådagaläggas
medelst en enkel konstruktion. Låt <i>AB</i>, fig. 31,
föreställa en ofvanifrån sedd väderqvarnsvinge,
som är fäst vid axeln <i>DE</i>, hvilken vi antaga ligga i
vindens riktning, hvilket ju alltid är händelsen, då
qvarnen arbetar. Låt ca föreställa vindens tryckning
mot vingen. Denna kraft kunna vi enligt den nämda
satsen sönderdela i tvenne, af hvilka den ena verkar
utefter vingens yta, den andra vinkelrätt deremot. Som
bekant, representeras dessa krafter till riktning och
storlek af sidorna <i>cd</i> och <i>da</i> i den parallelogram,
hvars diagonal är <i>ac</i>. Kraften <i>cd</i> är tydligen för
väderqvarnsvingen utan verkan; återstår således endast
kraften <i>da</i>, men ej heller denna kommer vridningen till
godo; konstruera vi nämligen parallelogrammen <i>aefg</i>,
i hvilken <i>ae</i> = <i>ad</i>, så uttrycker linien af storleken
af den kraft, som sträfvar att vrida vingen kring hans
axel, och linien <i>ag</i> deremot den kraft, hvarmed vinden
sträfvar att förskjuta axeln i sin egen riktning.

Det är tydligt, att väderqvarnens effekt blir större,
i samma mån hon påverkas af en större luftmassa och
med ju större hastighet denna luftmassa stöter emot
hennes vingar. Då det emellertid dels för qvarnens
eget bestånd och dels för de maskiner, hon drifver,
ej är likgiltigt, med hvilken effekt och hastighet
hon arbetar, är det nödvändigt att vid mycket stark
vind kunna minska qvarnens vingyta och vid svag vind
öka henne. För detta ändamål utgöres qvarnvingens mot
vinden vända yta antingen delvis eller helt och hållet
af ett segel, som i mån af behof kan refvas, då vinden
tilltar i styrka. För att erhålla största möjliga
effekt måste qvarnen kunna ställas med vingarna vända
mot vinden, från hvad håll denna än blåser. För att
möjliggöra detta gjordes på äldre konstruktioner, som
ännu mycket förekomma i Sverige, hela qvarnbygnaden
vridbar omkring en axel. Härvid erfordrades
naturligtvis en möjligast lätt konstruktion, hvarför
dessa qvarnar utan undantag äro bygda af trä. Först på
de s. k. holländska väderqvarnarna, hvilka troligen
ej varit kända längre än sedan 1650, har man gjort
endast den öfre delen, som uppbär väderqvarnsaxeln,
rörlig. Derigenom har man vunnit fördelen att kunna
bygga den andra delen af sjelfva qvarnhuset tyngre
och starkare och derigenom bättre i stånd att motstå
så väl vindstötarnas verkan som skakningen från det
rörliga maskineriet. Väderqvarnsvingarnas antal är
vanligen fyra, stundom sex; på senare tid har man
dock bygt väderqvarnar med ända till tjugu vingar.

Väderqvarnar användas nu mera ej endast till
malning, utan äfven till sågning, vattenuppfordring
m. fl. ändamål. Då emellertid vindkraften är mycket
föränderlig och, åtminstone på vetenskapens närvarande
ståndpunkt, omöjlig att på förhand beräkna och vi ej
heller ännu utfunnit något medel
att magasinera denna kraft från den ena dagen till
den andra, är väderqvarnarnas användbarhet inskränkt
till sådana ändamål, der drifkraftens föränderlighet
ej medför någon nämnvärd olägenhet. För den större
industrin äro dessa maskiner således ej lämpliga.

Väderqvarnens historia är, liksom de flesta mycket
gamla uppfinningars, höljd i dunkel. Sannolikt
är, att hon användes i Asien, långt innan hon var
känd i Europa. Allt sedan menniskan underkastades
budet att äta sitt bröd i sitt anletes svett,
har hon sträfvat att göra detta bud för sig så
litet tryckande som möjligt samt för detta ändamål
sökt göra naturkrafterna till sina tjenare, och
väderqvarnen utgör en bland de första frukterna
af dessa försök. Af hvem och i hvilket land denna
uppfinning först gjordes, är oss nu omöjligt att
utröna. En arabisk resande, Ibn Hankal, omnämner,
att redan i nionde seklet väderqvarnar voro i bruk i
det persiska höglandet. Att kännedomen om dem under
korstågen kom från orienten till Europa, är åtminstone
högst sannolikt. Den första kända urkund, som vitnar
om väderqvarnars tillvaro i Europa, är ett diplom af
1105, hvari ett kloster i Frankrike erhåller rätt att
bygga sådana. Från Frankrike spreds kännedomen om dem
till England. År 1393 skall den första väderqvarn i
Spanien blifvit bygd. De holländska väderqvarnarna med
fast underbygnad och rörlig öfverdel uppfunnos först
omkring medlet af 17:e århundradet. Bland framstående
vetenskapsmän, som syselsatt sig med väderqvarnens
teori, beräkningen af vingarnas lämpligaste form och
hastighet, kunna vi nämna <sp>Parent, Daniel Bernoulli,
Maclaurin, Euler, Smeaton, Coulomb</sp> och <sp>Coriolis</sp>.

Fig. 32. Den historiska tobaksqvarnen på slagfältet vid Leipzig.
<b>Häfstången och blocket.</b>

Minnesmärken af egyptisk bygnadskonst. - Häfstången,
den enarmade och tvåarmade; lagen för den samma.
- Domkraften. - Hjulet med valsen. - Kugghjulet. 
- Skrufven utan ända. - Friktionen. - Blocket.

»Af denna sten kostar hvarje skålpund 4 franc»,
brukade parisarna säga, när de visade någon främling
den på <sp>Place de la concorde</sp> uppresta obelisken
från Luxor. Och dessa 4 franc utgöra dock endast
transportkostnaden, ty sjelfva obelisken var en gåfva
af Mehemed Ali till Ludvig Filip.

Denna obelisk är en monolit af nära 70 fots höjd,
hvars fyrkantiga bas på hvarje sida håller 6 3/4 fot;
han afsmalnar uppåt och slutar med en pyramidformig
spets, hvars baskant håller 5 fot i längd. Obeliskens
vigt uppgår till nära 6 000 centner, och hans
transport från Egypten till Cherbourg (1831-1833)
samt derifrån till Paris kostade tillika med hans
uppställning ej mindre än ungefär 1 400 000 rdr. I
följd af de dyra och mödosamma förarbetena för hans
uppresande blef han först 1836 uppstäld.

Sådan möda och kostnad förorsakade transporten
af en enda sten i 19:e århundradet, då man likväl
förfogar öfver mekaniska hjelpmedel, som, åtminstone 
i jemförelse med forna tiders, ega en hög grad af
fulländning. Obelisken
ifrån Luxor är ej på långt när den högsta;
framför Laterankyrkan i Rom står en annan, hvars
höjd är 200 fot och hvars vigt uppgår till 15 000
centner. Denna obelisk hemtades från Egypten till
Rom under kejsar Constantius II. 

Höjden af de flesta obeliskerna skiftar mellan 50 och 100 fot. 
De äro alla huggna ur ett enda stycke och erhöllo sin
bearbetning vid stenbrottet, hvarifrån de sedan
forslades till den plats, der de skulle uppställas
och som ofta kunde ligga flera mil derifrån. Betrakta
vi pyramiderna, hvaraf en, konung Kufus, har ett
kubikinnehåll af ungefär 115 millioner kubikfot och
en vigt af nära 300 millioner centner, och betänka,
att de äro sammansatta af stycken, hvaraf många
väga omkring 2 400 centner, och att några af dessa
kolossala block måste uppfraktas till en höjd af
omkring 500 fot, kunna vi väl med förvåning fråga,
huru det varit möjligt att i en tid, som ligger på
ett afstånd af 5 000 år från vår egen, åstadkomma
dylika bygnadsverk. Det förefaller, som en hel här af
arbetare och en arbetstid af en hel mansålder knapt
skulle kunnat förslå för ett dylikt arbete.

Många menniskors och dragares förenade krafter förmå
uträtta mycket, men till dylika arbeten erfordras
ej allenast en stor arbetsstyrka, utan äfven en
ändamålsenlig användning af den samma. Många ha derför
trott, och det påstås stundom ännu, att det gamla
Egyptens civilisation varit mycket hög och att hon
särskildt haft kännedom om mekaniska hjelpmedel,
som sedan fallit i glömska och hvarom nutidens
vetenskap ej har någon aning. Detta är emellertid
ej händelsen. I stället för att tala om en hög
civilisation, vitna dessa minnesmärken tvärtom om det
förfärligaste barbari, om herskarnas despotism och
folkets slafveri. En bygnad af dylika dimensioner,
som ej har någon annan orsak än en despots nyck
och intet annat ändamål än att föreviga hans minne,
kan endast utföras der, hvarest både despotism och
slafveri nått sin yttersta gräns. Pyramiderna,
som hvarken vitna om någon smak i afseende på
formen eller någon synnerlig teknisk färdighet
i utförandet och endast verka på åskådaren genom
sin stora massa, utgöra ett talande bevis på den
gränslösa sjelfviskheten hos dessa faraoner, som
uppoffrade tusentals menniskors arbete endast för
att tillfredsställa sin fåfänga.

Fulländade mekaniska hjelpmedel och arbetarens
slafveri kunna ej i längden bestå bredvid hvarandra. I
samma mån de förra utvecklas, frigöres arbetaren;
från en under tungt kroppsarbete nedtryckt lastdragare
förvandlas han till en tänkande menniska, som
öfvervakar och leder maskinens arbete i stället
för att sjelf utföra det. Den döda maskinens
arbete blir snart billigare än den lefvande
arbetarens, billigare än slafvens, och slafveriet
blir omöjligt. Civilisation, det är hushållning
med menniskans arbete eller dess användning så,
att deraf erhålles den största möjliga afkastning;
hvarje slöseri i detta afseende är en återgång till
barbariet. Är det då möjligt att tänka sig ett större
barbari än det att döma tusental, ja, tiotusental af
menniskor till ett arbete, hvaraf hvarken de sjelfva,
deras samtida eller efterkommande kunde ha någon
fördel i andligt eller timligt hänseende!
De mekaniska hjelpmedel, som användes af pyramidernas
uppbyggare, voro inga andra än de, som äfven vi känna,
och till och med endast de allra enklaste af dessa.

I närheten af pyramiderna vid Gizeh finnas ännu
lemningar efter den sluttande bank, på hvilken de i
den östra bergskedjan brutna stenblocken fraktades
upp på en 135 fot hög bergterrass. De egyptiska
byggmästarna begagnade sig således här af det
lutande planet. Vidare hade de linor, häfstänger och
rullar, och till dessa enkla hjelpmedel samt några
föga invecklade sammansättningar deraf inskränkte
sig otvifvelaktigt deras medel för stenblockens
transporterande från stenbrotten till bygnadsplatsen.

Alla de maskiner, med hvilkas tillhjelp de nämda
märkvärdiga arbetena blifvit utförda, verka efter
en och samma lag, nämligen lagen för häfstången,
liksom skrufvens talrika användningar, dem vi
i förra kapitlet genomgått, grunda 
sig på lagen för det lutande planet.

Fig. 34. Tvåarmad häfstång. 

<b>Häfstången.</b> En häfstång är ingenting annat än en
kring en fast punkt rörlig stång, som påverkas af två
krafter, hvilka sträfva att vrida henne i motsatta
riktningar omkring nämda punkt. Den ena af dessa
krafter, den som sträfvar att åstadkomma rörelse,
kalla vi rätt och slätt <sp>kraft</sp>, och den andra, som
gör motstånd mot rörelsen, kalla vi <sp>last</sp>. Ändamålet
med en teori för häfstången är att utröna, under
hvilka förhållanden kraft och last hålla hvarandra
i jemvigt. Det skenbart närmast till hands liggande
svaret: då båda äro lika stora, är icke i ett fall af
hundra riktigt; ty jemvigten beror icke endast på
krafternas storlek, utan äfven på läget af de punkter,
i hvilka de påverka häfstången, d. v. s. dessa
punkters afstånd från den fasta punkt, kring hvilken
häfstången kan vrida sig. De delar af häfstången,
som ligga mellan denna punkt och angreppspunkterna,
kallas häfstångens <sp>armar</sp>.

Fig. 35. Enarmad häfstång.

En arbetare vill upplyfta ena kanten af en sten
ett stycke från marken; för detta ändamål sticker
han ett jernspett under stenen och lägger en annan
mindre sten eller en träkloss <i>a</i> (fig. 34) till
stöd under spettet. Ju närmare detta stöd ligger
intill stenkanten, d. v. s. ju närmare häfstångens
stödjepunkt ligger lastens angreppspunkt, med desto
mindre kraft utföres det åsyftade arbetet. En planka,
som hvilar på en under hennes midt uppstäld bock,
användes, som bekant, till gunga. Sätta sig två
ungefär lika tunga personer en på hvardera ändan af
plankan, är den minsta stöt
tillräcklig att sänka den ena ned till marken och
upplyfta den andra. Men sätta sig två personer på
plankans ena ända, förblir denna qvar vid marken
och den andra hålles sväfvande i luften, så vida
ej plankans läge på bocken ändras, så att denna
senare kommer längre ifrån den ensamt sittande,
hvars tyngd således kommer att verka på en längre
häfstångsarm. Det blir då möjligt för den ena att
väga upp de båda andra. Men hvad dessa genom
denna anordning vinna i ett afseende, förlora de i
ett annat, ty då de gungas af en enda, måste de i
sin tur gunga honom dubbelt så högt.

Fig. 36. Användning af den tvåarmade häfstången.

Fig. 37. Användning af den enarmade häfstången af första slaget.

Denna gunga är en häfstång, vid hvilken, liksom
vid det på nyss nämda sätt använda jernspettet,
kraftens och lastens angreppspunkter ligga på
hvar sin sida om stödjepunkten. En dylik häfstång
kallas <sp>tvåarmad</sp> till skilnad från en sådan,
som visas i fig. 35, der kraften och lasten (<i>a</i>)
verka på samma sida om stödjepunkten (<i>b</i>), och
hvilken derför kallas <sp>enarmad</sp>. Denna senare kan
åter vara af olika beskaffenhet, allt efter som
lastens eller kraftens angreppspunkt ligger närmast
stödjepunkten. Fig. 36, 37 och 38 lemna ytterligare
exempel på olika slags häfstänger. Skottkärran,
åran m. fl. dylika inrättningar visa sig vid
närmare granskning vara ingenting annat än enarmade
häfstänger, vid hvilka lastens angreppspunkt ligger
<sp>emellan</sp> kraften och stödjepunkten. Trampan till
spinnrocken, symaskinen eller svarfstolen äro åter
enarmade häfstänger, vid hvilka kraften verkar emellan
lasten och stödjepunkten. Det vore lätt att uppräkna
hundratals exempel ur det dagliga lifvet, som äro
mer eller mindre enkla användningar af häfstången,
men vi nöja oss med att hänvisa läsaren till den
i vår titelvignett framstälda bilden, som visar de
skenbart mest olika användningar af en och samma lag.

Fig. 38. Enarmad häfstång af andra slaget.
I sjelfva verket grunda sig alla häfstångens former
på en mycket enkel lag, nämligen denna: <sp>de på en
häfstång verkande krafterna hålla hvarandra i jemvigt,
då produkten af hvarje krafts storlek med längden
af dess häfstångsarm</sp> (d. v. s. af den linie, som
från stödjepunkten drages vinkelrätt mot kraftens
riktning) <sp>är för båda krafterna lika</sp>. Om således
på häfstången <i>AB</i> (fig. 39) är upphängd en last om 6
skålpund på ett afstånd af 3 fot från stödjepunkten,
och denna last skall hållas i jemvigt medelst en på
andra sidan verkande kraft af 3 skålpund, måste denna
anbringas på ett afstånd af 6 fot från stödjepunkten.

Det är härvid alldeles likgiltigt, om vi hafva en
enarmad eller tvåarmad häfstång; ty en kraft af
3 skålpund kan hålla jemvigt mot den i <i>a</i> anbragta
lasten om 6 skålpund, äfven om hon verkar på samma
sida som denna (eller åt <i>B</i> till) och på 6 fots afstånd
från stödjepunkten i <i>b'</i>, men hon måste då verka i
motsatt riktning.

Fig. 39. Lagen för häfstången.

Skall nu häfstången icke hållas i jemvigt, utan
den verkande kraften åstadkomma en rörelse,
måste naturligtvis å dess sida förefinnas
ett öfverskott. Dervid kunna förekomma fall, 
liknande dem vi sett vid det
lutande planet, kilen och skrufven,
att en mindre kraft förmår sätta
en större last i rörelse; men den
väg, som den senare tillryggalägger, är då i samma
mån mindre, som lasten är stor och den häfstångsarm,
på hvilken hon verkar, liten.

Det sätt, hvarpå häfstången verkar, var redan kändt
af <sp>Arkimedes</sp>, som också försökte på matematisk väg
utfinna lagen derför. Detta lyckades emellertid
ej fullkomligt hvarken honom eller dem, som
närmast derefter syselsatte sig härmed. Det var
först matematikern <sp>De la Hire</sp>, och oberoende af
honom <sp>Kästner</sp>, som genomförde bevisningen med den
noggranhet, som tillfredsställer vetenskapens
fordringar. Först sedan regelbundenheten af hans
verkningssätt och de matematiska grunderna derför äro
utredda, kan historien syselsätta sig med en maskin,
hvaraf, såsom med häfstången är fallet, hvart enda
barn omedvetet begagnar sig. Först de mera sammansatta
inrättningarna fordra en viss grad af eftertanke,
och om de äfven nu synas oss så enkla, att hvar och
en kan uppfinna dem, då han behöfver dem, tillägga
dock ofta i folkens barndom sagan och myten någon
viss framstående person eller någon gudomlighet äran
af deras uppfinning. 

Grekerna antogo, att konung <sp>Kinyras</sp> 
på Kypern, hvars regering infaller under
trojanska kriget, uppfunnit häfstången. Troligen
gjorde man dock i forntiden lika väl som nu omedvetet
flera tillämpningar deraf. Det berättas om Arkimedes,
att han visade konung Hieron ett verktyg, med hvars
tillhjelp han medelst en enda tryckning af handen
skulle kunna flytta ett stort skepp ur stället. Då
konungen yttrade sin förvåning öfver denna underbara
verkan, fälde Arkimedes det bekanta yttrandet: »gif
mig en fast punkt utom jorden, och jag skall rubba
henne ur sitt läge»
Huru vida han tänkte åstadkomma detta medelst
tillämpning af häfstången, hvilken, så framt historien
eljest är <sp>sann</sp>, låg till grund för hans maskin,
lemna vi derhän.

Så mycket är visst, att nästan ingen kraftyttring kan
frambringas, utan att dervid lagen för häfstången
på ett eller annat vis träder i dagen. I allt,
hvad vi göra, använda vi våra muskler, och dessa
verka på våra fingrar, tår, händer, fötter, armar,
ben och alla andra organ som krafter, hvilka
anbringas än på en enarmad, än på en tvåarmad
häfstång. Till och med in uti vårt öra öfverför
en underbart fin och känslig häfstångsförbindning
de ljudvibrationer, som träffat trumhinnan, till
hörselvattnet, der hörselnerven slutar. <sp>Häfstången
är en elementarmaskin, på hvilken de flesta andra
maskiner grunda sig, och derför är äfven lagen för
häfstången en af de vigtigaste i mekaniken</sp>.

Vi ha hittills antagit, att riktningen af de på
en häfstång verkande krafterna äro vinkelräta
mot häfstångsarmarna. Härvid är det fullkomligt
likgiltigt, om häfstångens armar bilda en rät eller,
såsom i fig. 40, en bruten linie. En dylik häfstång
kallas en <sp>vinkelhäfstång</sp>. Är ej kraftens riktning
vinkelrät mot häfstångsarmen, tjenar blott en del
deraf att vrida häfstången, medan den andra delen 
sträfvar att förflytta häfstången
parallelt med samma häfstångsarm. För att erhålla
storleken af dessa båda delar behöfver man endast, med
stöd af lagen om krafternas parallelogram, sönderdela
kraften i tvenne, hvaraf den ena är vinkelrät mot
och den andra parallel med häfstångsarmen.

Fig. 40. Vinkelhäfstång.

I den enklaste form, hvarunder häfstången förekommer
i praktiken, verkar hon ej oafbrutet, utan mer
eller mindre ryckvis. Man kan visserligen med henne
öfvervinna ett stort motstånd eller förflytta en stor
last, men blott ett litet stycke i sönder, och måste
för hvar gång ge häfstången en ny stödjepunkt eller
ock en ny angreppspunkt. Vid den s. k. <sp>domkraften</sp>
sker detta på mångfaldigt olika sätt.

Fig. 41. Domkraft.

En dylik och troligen en af de äldsta sådana
visar fig. 41. Tiden för hennes första
uppträdande torde nu mera vara omöjlig att bestämma; hon
omtalas redan af franska skriftställare från 1634
under namn af <sp>levier sans fin</sp> (häfstång utan ända)
och beskrifves i ett tyskt arbete af 1651. En annan
dylik inrättning, använd till stubbars uppbrytande
och efter dess uppfinnare benämd <sp>Polhems häftyg</sp>,
äfven <sp>svenska häftyget</sp>, visar fig. 42.
Man kan äfven göra häfstången oafbrutet verkande
genom att anbringa henne på en roterande axel;
<sp>hästvandringen, vindspelet</sp> m. fl. äro dylika
häfstångsförbindningar; kaffeqvarnens vef utgör äfven
en sådan oafbrutet verkande häfstång. Förser man en
roterande axel med flera häfstänger i stället för med
blott en, erhålles en anordning, som i praktiken fått
en vidsträckt användning.

Fig. 42. Polhems häftyg.

<b>Hjulet med valsen.</b> Det förnämsta exemplet på en
oafbrutet verkande häfstång utgöres af <sp>hjulet med
valsen</sp>, som i sin enklaste form framställes i fig. 43
och 44. Det utgöres af en axel eller vals och en
på den samma fäst skifva, hvilka tillsammans rotera 
kring valsens axeltappar. Kring skifvans omkrets är upplindad en
vid den samma fäst lina, hvilken tjenar till angrepp
för den verkande kraften. Vid valsen är likaledes
fäst en lina, som uppbär lasten. Då den förra linan i
följd af kraftens verkan lindas af skifvan, upplindas
den senare kring valsen, hvarvid lasten upplyftes. I
afseende på den drifvande kraftens verkan vid denna
tillställning inträder alldeles samma förhållande,
som om kraft och last verkade på en tvåarmad häfstång,
hvars armar vore <i>ab</i> och <i>bc</i> (fig. 44). Skall den på en
kring valsen upplindad lina hängande lasten <i>W</i> hållas
i jemvigt medelst kraften <i>p</i>, som verkar i en kring
hjulet eller skifvan upplindad lina, kan kraften
vara så mycket mindre än lasten, som valsens radie är
mindre än hjulets. Vore t. ex. <i>ab</i> 4 gånger så stor som
<i>bc</i>, behöfde <i>p</i> endast vara 1/4 af <i>W</i> för att åstadkomma
jemvigt; vore kraften <i>p</i> större än 1/4 af lasten <i>W</i>,
förmådde hon icke blott hålla den senare i jemvigt,
utan kunde äfven sätta henne i rörelse uppåt.

Fig. 43. Hjulet med valsen.

Fig. 44. Till teorin om hjulet med valsen.

Jemföra vi de linlängder, som, i händelse rörelse
åstadkommits, blifvit aflindade på valsen, finna vi
dem betydligt olika, så att lasten tillryggalagt
en betydligt kortare väg än kraften. De särskilda
linlängderna eller vägarna förhålla sig tydligen
som valsens och hjulets radier eller, hvilket är det
samma, omvändt om lastsen och kraften. Lagen för det
förhållande, som eger rum mellan krafterna och de
häfstångsarmar, på hvilka de
verka, kan derför vid de enkla maskinerna uttryckas
sålunda: <sp>vid en enkel maskin är produkten af den
verkande kraften och den af den samma tillryggalagda
vägen lika med produkten af lasten och dess väg</sp>. Nu
kallas i mekaniken den produkt, som erhålles,
då en kraft multipliceras med det vägstycke, hon
förflyttar sin angreppspunkt, för samma krafts
arbete. Ofvan stående lag kan då äfven uttryckas
sålunda: <sp>det arbete, den drifvande kraften utför,
är lika med det arbete, lasten upptager</sp>. Om en
vigt af 10 skålpund medelst den mekanism, som vi
kalla hjulet med valsen, upplyftes af en vigt af 1
skålpund, måste den mindre vigten sjunka 10 fot eller
från hjulet aflinda 10 fots linlängd, då den förra
stiger 1 fot. En dylik regelbundenhet i afseende
på förhållandet emellan den drifvande kraften och
det motstånd, som skall öfvervinnas, förefinnes
vid hvarje mekanisk tillställning. Men icke blott i
häfstångens enkla mekanism, vid det lutande planet
-- ty äfven på detta eger samma lag tillämplighet --
vid hjulet med valsen och, som vi snart skola få se,
vid blockskifvan och blocktyget o. s. v. eger samma
förhållande rum; samma lag utgör äfven en nyckel, som 
för oss öppnar hydraulikens område; ja, med denna lag i 
dess vidsträcktaste användning kunna vi göra oss hemmastadda 
öfver allt, der rörelse råder: musikens toner, som smeka vårt öra,
och himlakropparnas lopp äro endast olika uttryck af
en och samma regel.

Af detta skäl synes det oss lämpligt att med något
större utförlighet redogöra för denna lag. Låtom oss
t. ex. betrakta ett kompliceradt mekaniskt konstverk:
ett ur, en automat eller dylikt. Kraften må här
utvecklas genom värmet i en ångpannas eldstad eller
utgå från en spiralfjäders elasticitet, rörelsen
må genom talrika i hvarandra gripande maskindelar
förändras från rätlinig till roterande eller tvärtom,
skall dock den nämda lagen ej upphöra att vara
gällande, och der förhållandet någon gång synes vara
ett motsatt, härleder sig detta endast från bristande
noggranhet i våra observationer.

Kolfven i ett fartygs ångmaskin har en rätlinig,
fram- och återgående rörelse, men det af den samma
drifna fartyget går, likt en förnuftig varelse,
mellan klippor och sandbankar sin säkra väg: rodret
är ingenting annat än en häfstång.

På verldsutställningen i London 1862 såg man en
maskin, hvarmed man kunde mäta afstånd så små, att
de endast upptogo milliondelen af en tum. Maskinen,
hvars konstruktör hette <sp>Peters</sp>, var förfärdigad
för att kunna utföra mikroskopisk skrift, som
företrädesvis användes vid tillverkningen af sedlar
och andra värdepapper. Denna maskins konstruktion
grundade sig hufvudsakligen på en så enkel maskin som
häfstången, och dock var hans arbete så ytterst fint,
att med ett af den samma fördt stift hela bibeln
kunde skrifvas 35 gånger på en papperslapp af en
qvadrattums yta. I mekaniska verkstäder drifvas ofta
borrmaskiner, hyfvelmaskiner, plåtsaxar, svarfvar,
pumpar, hammare, uppfordringsverk, kort sagdt hvar
enda tillställning, som erfordrar rörelse, af en enda
turbin eller ångmaskin, och alla dessa oräkneliga
och olika rörelser och arbeten åstadkommas medelst
mer eller mindre sinnrika kombinationer
af häfstänger, hvilka förekomma än i sin enklaste
form såsom stänger, än såsom remskifvor, kugghjul,
excenterskifvor o. s. v. Två i hvarandra gripande
kugghjul äro endast en förändring och utveckling af
hjulet med valsen, och samma lag för kraftens och
hastighetens förändring gäller för båda. Tänka vi
oss den i fig. 45 framstälda kugghjulsutvexlingen så
anordnad, att de större kugghjulen hafva 48 och de
mindre 8 tänder hvartdera, samt att kraften verkar
direkt på hjulet längst till venster, gör tydligen det
mellersta hjulet 6 hvarf, då det förstnämda gör ett;
det stora hjulet till höger åter gör 6 hvarf, då det
mellersta gör ett, eller 36 hvarf, då hjulet till
venster gör ett; men det sista af de små kugghjulen
gör 216 hvarf på samma tid, som det stora hjulet
till venster går omkring ett hvarf. Fig. 46 visar
den redan förut omnämda kombinationen mellan en
skruf och ett kugghjul eller en s. k. <sp>skruf utan
ända</sp>. Om nämligen skrufven medelst den dervid fästa
vefven kringvrides, gripa hans gängor mellan
kugghjulets tänder, och för hvarje hvarf skrufven
gör, framskrufvas hjulet en delning. På detta sätt
kan åt hjulet meddelas en utomordentligt långsam och
likformig rörelse. Tydligen är det äfven möjligt att
medelst en på vefven verkande jemförelsevis obetydlig
kraft hålla jemvigt med en stor, på hjulet eller
dess axel anbragt last. Då en betydande tyngd skall
på detta sätt lyftas, blir dock friktionen mellan
skrufven och hjultänderna så betydlig, att man hellre
tillgriper andra utvägar och använder skrufven utan
ända blott då, när det är fråga om att förvandla en
roterande rörelse till en annan vida långsammare,
utan afseende på om en större eller mindre del af
det för skrufvens kringvridning erforderliga arbetet
upptages af friktionen eller icke.

Fig. 45. Kugghjulsutvexling.

Fig. 46. Skruf utan ända. 

<b>Friktionen</b> spelar vid alla dessa maskiner och öfver
allt i naturen, der rörelse råder, en så betydande
rol, att vi ej kunna undgå att här något utförligare
redogöra för den samma. Hon är ett motstånd, som
hvarje i rörelse satt kropp måste öfvervinna; men
det oaktadt är hon dock nödvändig för de jordiska
förhållandenas bestånd. Om friktionen vore borta,
skulle ingen knut mera hålla, ty att ett bands båda
ändar låta sammanknyta
sig, beror på den friktion, som de utöfva mot
hvarandra. Och hvad är väl nätet, som
fiskaren binder, eller strumpan, som våra sinnrika
väfstolar tillverka, annat än ett enda system af
knutar? Vore ej friktionen, skulle broderi- och
virkkonsten åstadkomma ganska bristfälliga alster;
filtade tyg vore då alls icke möjliga, så framt
man ej ville limma ihop dem, och sjelfva väfnaden
skulle förlora sin täthet. Ingen spik, ingen skruf
skulle fastna; synålar vore icke uppfunna, ty deras
användning grundar sig blott på friktionen. Genom
friktionen erhålla vi fäste för våra fötter, då vi gå;
utan henne skulle vi

ha svårare att förflytta oss på marken, än om vi
under nu varande förhållanden ginge på en med olja
bestruken spegelskifva. På hvarje lutande yta skulle
vi halka, och på en horisontal skulle vi röra oss med
större svårighet, än vi nu gå på den halaste is. Ett
lokomotiv skulle ej ens olastadt kunna öfvervinna
den minsta stigning, ännu mindre fortskaffa någon
last uppför en sådan. Man vet ju, att lokomotivets
hjul vrida sig omkring utan att komma från stället,
om skenorna äro islupna eller genom någon annan
tillfällighet den vanliga friktionen blifvit minskad,
och häruti ligger förnämsta orsaken, hvarför man
gör lokomotiven så tunga, emedan man ej vågar låta
den för hjulens framåtgående nödvändiga friktionen
understiga en viss grad.

Det är friktionen, som gör, att vår jord erbjuder
oss anblicken af en fruktbar, grönskande yta. Ty
genom henne blifva grus, småsten och lemningar
af förvittrade klippstycken qvarliggande äfven
på en sluttande mark, så att der kan bilda sig
en fruktbar jordmån, hvari det organiska lifvet
utvecklar sig. Funnes ej friktionen, skulle vid
den obetydligaste afvikelse från horisontalplanet
allting, äfven det minsta stoftkorn, glida nedåt,
ända tills någon kant eller dylikt hinder åstadkomme
en uppdämning af den glidande massan. Allt löst skulle
erhålla samma rörlighet som en strömmande vattenmassa,
hvilken allt jemt sträfvar mot djupet. På detta
sätt skulle jordytan endast förete kala sluttande
ytor med trappformigt öfver hvarandra uppstigande
horisontala afsatser, på hvilka möjligen djur- och
växtlifvet skulle kunna utveckla sig, så vida ej
sådant hindrades af någon ny aflagring, och så vida
vattnets fördelning, hvilken naturligtvis vore en helt
annan än nu, medgåfve det. Floder och bäckar, som vi
nu se flyta fram öfver våra fält, skulle då ej finnas;
inom en jemförelsevis kort tid skulle regndropparna,
som nedfalla på de högsta bergen, ha uppnått de i
dalbottnarna bildade sjöarna. Att tänka sig alla de
följder, som skulle uppstå, om friktionen upphörde,
vore det samma som att sönderrifva vår naturs bok
blad för blad.

I de flesta fall kan man tänka sig friktionen sålunda,
att de små ojemnheter, som alltid förekomma på
kroppars ytor, gripa in i hvarandra, då en kropp genom
tyngdkraften eller af någon annan orsak pressas emot
en annan, och sålunda hindra ytorna att glida emot
hvarandra. Antingen måste dervid ojemnheterna utjemnas
eller ock den glidande kroppen, så att säga, upplyftas
öfver dem. Ju större derför trycket eller tyngden är,
desto märkbarare blir detta motstånd. Genom smörjning
utfyllas de fördjupningar, som förefinnas äfven i den
bäst polerade yta, hvilken derigenom blir mera glatt,
hvarigenom glidningen finner mindre motstånd. De
mot hvarandra glidande ytornas storlek har intet
inflytande på friktionen.

Friktionen är olika mellan olika kroppar. Så
t. ex. glider, som vi veta, en släde vida lättare
på is än på en gatas stenläggning, hvaraf vi kunna
sluta, att friktionen mellan jern och is är mindre
än mellan jern och sten o. s. v. Men dervid eger
alltid ett bestämdt förhållande rum mellan den kraft,
som erfordras att förflytta en last på en horisontal
yta, och lastens vigt, eller, hvad som är det samma,
kraften är proportionel mot lastens storlek
Detta oföränderliga förhållande kallas
<sp>friktionskoefficient</sp>. För jern mot jern är han
t. ex. 0,277, d. v. s. för att på ett horisontalt
underlag af jern framskjuta en last, hvars
friktionsyta äfven består af jern, behöfs så
mycken kraft, som erfordras för att lyfta 0,277
af lasten ett lika långt stycke uppåt. Ek mot
furu har en friktionskoefficient af 0,667. Den
s. k. rullfriktionen, som uppstår, då kroppen rullar
på underlaget, är betydligt mindre, emedan de små
ojemnheterna här ej behöfva afnötas, ej heller kroppen
upplyftas öfver dem, utan liksom kuggarna i två hjul
gripa de uti hvarandra och skiljas åt igen genom
kroppens egen rotation.

Luft och vatten göra motstånd mot de kroppar, som
röra sig deri, emedan dessa ämnen dervid rubbas i
sitt sammanhang och undanskjutas; det är till och med
icke osannolikt, att den i verldsrymden utbredda,
utomordentligt fina etern utöfvar ett likartadt
inflytande på de dunstlika kometernas banor och
hastighet.

Fig. 47. Fast block.

Fig. 48. Löst block.

<b>Blockskifvan</b> och <b>blocktyget</b> äro de nästa exempel, som
möta oss, på användningen af den här ofvan omnämda, så
fruktbara lagen. Blockskifvan är en cirkelrund skifva,
rörlig kring en i hennes medelpunkt insatt axel. Denna
axel kan vara antingen fast förbunden med skifvan så,
att båda samtidigt vrida sig i derför afsedda lager,
eller ock går skifvan lös på sin axel, hvilken således
ej deltager i hennes rotation. Blockskifvan i sin
enklaste form, då hon med sin axel och tillhörande
lager är fäst vid något orubbligt föremål, tjenar
till att förändra en krafts riktning till den för
tillfället mest fördelaktiga. Med tillhjelp af ett
dylikt fast block och en deröfver löpande lina kan en
arbetare vida beqvämare upphissa en tyngd, t. ex. från
marken till andra
våningen af ett magasin, än om han skulle bära tyngden
uppför en stege till samma höjd. Blockskifvan är i
sin omkrets försedd med ett spår för att styra den
öfver henne löpande linan. Om tyngden <i>W</i>, fig. 47,
skall upplyftas från <i>d</i> till <i>c</i>, måste tydligen hela
linlängden <i>dc</i> passera öfver blockskifvan och en
lika stor linlängd af den i <i>a</i> verkande kraften
inhalas. Kraftens väg är här lika med lastens,
och följaktligen äro äfven kraften och lasten lika
stora. Vid det <sp>fasta blocket</sp> är således kraften lika
stor med den last, hon håller i jemvigt. Helt annat
är förhållandet med det <sp>rörliga blocket</sp>: det är ej
fast förbundet med en orörlig upphängningspunkt,
utan med lasten (fig. 48). Linan är fastgjord vid
<i>c</i>; hennes andra ända <i>a</i> påverkas af kraften, här
representerad af en arbetare. Då lasten är upplyft
ända till <i>a</i>, har arbetaren tydligt halat in hela
linlängden <i>abc</i>. Kraften har således tillryggalagt
ett dubbelt så långt vägstycke som lasten. Häraf
följer, att vid det lösa blocket den kraft, som
erfordras för att hålla jemvigt med en viss last,
endast behöfver vara hälften så stor som denna senare;
men hon får i stället tillryggalägga ett dubbelt så
långt vägstycke eller röra sig med en dubbelt så
stor hastighet som lasten. Om de båda linparterna
ej äro parallela, utan göra en vinkel med hvarandra,
ändrar sig af lätt insedda skäl detta förhållande så,
att den använda kraften måste vara större, i samma
mån den nämda vinkeln blir större.

Fig. 49. Blocktyg med tre fasta och tre rörliga block.

Fig. 50. Blocktyg med ett fast och ett rörligt blockhus.

Genom lämplig kombination mellan fasta och rörliga block kan
kraften stegras till nästan hvilket
belopp som helst. Dylika kombinationer utgöras af
s. k. <sp>blocktyg</sp>. En förening af två eller flera
blockskifvor till ett gemensamt helt kallas ett
blockhus. Fig. 49 visar en af de enklaste formerna af
ett blocktyg, bestående af tre fasta och tre rörliga
block. De rörliga, sins emellan förenade blocken
fästas vid lasten och röra sig på samma gång och med
samma hastighet som denna. Om lasten höjes så mycket
som från <i>b</i> till <i>a</i>, måste, såsom af figuren tydligen
synes, genom den drifvande kraftens verkan inhalas
en linlängd lika med längden af de sex linparterna,
som ligga mellan de punkterade linierna
Fig. 51. I Brests hamn.
<i>sa</i> och <i>sb</i>, det vill med andra ord säga: kraften
måste tillryggalägga ett sex gånger större vägstycke
än lasten, och enligt den förut omnämda lagen kan
således kraften vara en sjettedel af lasten. En annan
anordning af blocktyget, men som för öfrigt verkar
på samma sätt som det förra, visar fig. 50. Härmed
ha vi framstält några af mekanikens grundsanningar
i deras enklaste samband med hvarandra. Några andra
tillställningar för mekaniska krafters omsättning
och anordning än de nu nämda och sådana, som med dem
stå i det allra närmaste samband; kände man i den
gamla tiden icke. Ja, många af de mest storartade
bygnadsverk från denna tid äro troligen utförda utan
tillhjelp af blocket, hvars uppfinning tillskrifves
Arkimedes. Den nyare mekaniken har i afseende på
de enkla maskinerna ingenting tillagt, utan endast
ökat deras användning och utredt lagarna för deras
verkningssätt. Ända till långt in i förra århundradet
syselsatte tanken på ett <sp>perpetuum mobile</sp> mången
mekaniker (och ännu i dag förspörjes ett och annat
försök i denna riktning), och framställningen af
mekaniska konstverk, automater, som härmade lefvande
varelsers rörelser, o. d. ansågs som särdeles nyttig,
emedan man hoppades på denna väg ej blott kunna
förändra en kraft i afseende på hennes storlek och
riktning utan någon förlust, utan till och med öka
hennes effekt så, att man med ett jemförelsevis litet
arbete skulle kunna medelst mekaniska tillställningar
utföra ett huru stort arbete som helst. Ett närmare
studium af lagarna för häfstången har emellertid
lärt oss, att produkten af en krafts storlek och
det vägstycke, hon förflyttar sin angreppspunkt,
eller hennes arbete, i intet fall kan ökas, hvilka
tillställningar än må göras för att förvandla hennes
storlek och riktning. Ett mekaniskt perpetuum mobile
är sålunda en orimlighet. En krafts mekaniska arbete
kan ej genom en häfstångsförbindning eller utvexling
eller annan tillställning ökas och kan, strängt taget,
ej heller minskas. Man säger visserligen, att arbete
förloras i följd af friktion, men detta är blott ett
talesätt, liksom när vi säga, att svafvel försvinner,
då det brinner upp. Som bekant är, försvinner
svaflet icke, det öfvergår blott i en annan form,
ur hvilken det å nyo kan framställas som svafvel. På
samma sätt förintas ej heller det mekaniska arbetet
genom friktionen, det öfvergår endast i en annan form,
och denna form kalla vi värme, och från värme kan det,
som vi sett, å nyo förvandlas till mekaniskt arbete.

Fig. 52. Vindspel för handkraft med upprättstående axel.
<b>Vågen och areometern.</i>

Vigtbestämningar. - Den allmänna attraktionen. -
Tyngdlagen. - Isaac Newton. - Lodliniens afvikning. -
Tyngd. - Tyngdpunkt. - Vågen och dess konstruktion. -
Olika slags vågar. - Den specifika vigten och sättet
för dess bestämmande. - Areometern.

Naturvetenskaperna, som under de två senaste
århundradena mäktigare än något annat medel bidragit
till mensklighetens utveckling, ha för sina storartade
framsteg till ej ringa del att tacka användandet af
riktiga måttsystem. Naturforskningen har vunnit sina
triumfer, icke genom inspirationen och fantasins
berusande bilder eller någon synnerlig rikedom på
medel, utan genom det kloka begagnandet af tumstock
och passare, vågskål och vigter. Det är endast på
riktiga vinkelmätningar, som astronomen grundar
sina underbara beräkningar; fysikern uppmäter ej
blott ljusstrålens långa väg under en sekund, 
29 000 mil, utan bestämmer äfven medelst sina ytterst
fina apparater de allra minsta afstånd; han mäter
ljusvågornas längd och skilnader dem emellan, som
knapt uppgå till hundratusendelar af en tum.
Kemisten väger den luft, du inandas; han väger
henne åter, sedan du utandats henne, och säger,
huru mycket du under tiden förbrukat till lifvets
underhållande. Huru mycket syre innehålles i
en rostfläck på en jern- eller stålyta, visar
hans våg. Genom detta verktygs fullkomnande och
ändamålsenliga användning har han gifvit dödsstöten
åt de gamla förvända teorierna.

<b>Tyngden.</b> Det är en allmän egenskap hos kropparna,
icke blott de jordiska, utan, enligt hvad otaliga,
noggranna observationer gifva vid handen, äfven
de utom vår jord befintliga, att atomerna eller de
minsta delarna af en kropps massa ömsesidigt draga
hvarandra till sig. Denna sträfvan, som närmar
atomerna till hvarandra, vidmakthåller de fasta
kropparnas form och är orsaken till den klotformiga
gestalt, vi kunna iakttaga hos hvarje droppe, i
hvilken smådelarna kunna fritt intaga sitt läge. Ty
då dragningskraften eller attraktionen här är lika
åt alla sidor, måste naturligtvis smådelarna ordna
sig omkring den punkt, mot hvilken vi kunna tänka oss
resultanten af de särskilda krafterna riktad. Denna
punkt blir medelpunkt för det blifvande klotet.

Liksom troligen alla verldskroppar, har vår jord under
loppet af sin bildning haft att genomgå en period,
då hon i flytande tillstånd som en glödande massa
rörde sig framåt i rymden. Från denna tid härleder
sig hennes klotform.

Den attraktion, som utöfvas af hennes massas minsta
delar, verkar derför äfven som en mäktig resultant
från medelpunkten. Vi kalla denna attraktion
<sp>tyngdkraft</sp> eller <sp>tyngd</sp>. Hvarje kropp i 
verldsrymden är underkastad denna kraft, på samma gång han sjelf
utöfvar henne i afseende på andra. Tyngden är en
egenskap, som ej kan skiljas från materien. Dess
inflytande yttrar sig på det första lifsfröet och
upphör ej under hela dess utveckling. Långt utom den
jordiska tillvarons gränser utöfvade attraktionen
sin verksamhet vid verldskropparnas daning och
utstakandet af deras banor, och samma verksamhet
håller fortfarande det hela vid makt. När attraktionen
upphör, när materien förlorar denna sammanhållande
kraft, då inträder allmän död och likformighet i
verlden, då finnes ingenting annat än rum och tid,
gränslöshet och evighet.

Liksom barnet eller vilden märker omvexlingen af dag
och natt utan att reflektera deröfver, lika så hade
menniskorna ända till det 17:e århundradet i alla
de företeelser, som tyngdkraften åstadkom, ännu
ej funnit någon anledning att forska efter deras
allmänna orsak. Väl hade redan i 15:e århundradet
<sp>Vincent från Beauvais</sp> påstått, att om man kunde
gräfva ett schakt genom jordens medelpunkt ända till
den andra hemisferens yta, skulle en nedkastad sten
stanna vid medelpunkten och ej kunna fortsätta sitt
fall till antipoderna; men det var först Newton, som
fullt utredde den lag, efter hvilken tyngdkraften
verkar. Han tog till utgångspunkt företeelsen af
det bredvid honom nedfallande äplet och gick med
sina slutledningar allt längre och längre tillbaka,
ända till dess han, först ibland alla dödliga,
framträngt till den yttersta orsaken, tyngdkraften
eller den allmänna
attraktionen. Väl hade redan Galilei genom de
ovederläggliga resultaten af sina undersökningar om
fritt fallande kroppar gifvit dödsstöten åt tron på
Aristoteles' läror, men Newton nedbröt fullkomligt
den gamla murkna bygnaden. Med sin store föregångare
delar han alltså äran att hafva grundat den nyare
matematiska fysiken.

<sp>Isaac Newton</sp> föddes i Woolsthorpe i Lincolnshire
juldagen 1642 (gamla stilen). Sin matematiska
bildning erhöll han vid universitetet i Cambridge,
dit han kom, då han var 18 år gammal, och der den
lärde Barrow antog sig honom. Redan vid denna tid lär
han ha uppfunnit differential- och integralräkningen,
och kort derpå, då pesten föranledde honom att en
tid vistas på landet vid Woolsthorpe, upptäckte han,
1665, lagen för den allmänna attraktionen, hvilken
på jorden tydligast uppträder som tyngdkraft. Derpå
följde undersökningen om det ofärgade solljusets
sönderdelning i de prismatiska färgerna, och
då han 1669 besteg Barrows lärostol, hade han
redan skänkt verlden tre af de största ideer,
som någonsin blifvit framstälda. Vi kunna dock
här ej gifva någon utförlig lefnadsteckning af den
store mannen, hvars lif dessutom var mindre rikt på
minnesvärda händelser än på betydelsefulla arbeten;
vi måste nöja oss med att med några ord ha erinrat
om en af de ädlaste män, som gjort sig förtjenta af
efterverldens tacksamhet. Newton dog vid hög ålder
den 20 mars 1727 (gamla stilen), sedan han under den
sista tiden af sitt lif helt och hållet afhållit sig
från vetenskapliga arbeten. Han har dock lemnat efter
sig verk, hvartill hela generationer af medelmåttor
ej förmå åstadkomma något motsvarande.

Genom att jemföra sina slutsatser med Keplers
lagar fann Newton, att det sätt, hvarpå planeterna
röra sig, bestämmes af solens attraktion. Han fann
dessutom, att attraktionen aftager, då afståndet
mellan de hvarandra attraherande kropparna ökas. För
en vanlig betraktare är den skilnad, som afståndet
förorsakar, knapt märkbar, men för astronomerna
visar han sig i de rubbningar, som åstadkommas genom
stjernornas närmande till hvarandra, äfvensom genom
jordens närmande till andra planeter.

Dessa rubbningar genom massornas ömsesidiga
attraktion af hvarandra yttra sig i himlakropparnas
afvikelser från sina banor och ökad eller minskad
hastighet. Genom observationer häraf upptäckte man
planeten Neptunus, ja, beräknade till och med hans
storlek och plats på himmeln, innan något menskligt
öga ännu sett honom.

Attraktionens styrka är omvändt proportionel mot
qvadraten på afståndet, så att om afståndet mellan
två hvarandra attraherande massor blir dubbelt så
stort, blir attraktionen blott en fjerdedel af hvad
hon förut var.

Tyngdkraftens riktning mot jordens medelpunkt angifves
af det fritt hängande sänklodet. I följd af jordytans
storlek och omärkliga bugtighet förefalla oss
lodlinierna parallela med hvarandra, om de ej afvika
allt för mycket; men vid noggranna observationer
märker man det inflytande, som ojemnheterna på ytan
utöfva på tyngdkraftens riktning. Då kropparna utöfva
en ömsesidig attraktion, sträfva de ock att närma
sig hvarandra. Den
fallande regndroppen attraherar jorden lika väl som
jorden honom. Den ofantliga massan hos vår planet
förmår dock sätta det lilla vattenklotet i rörelse,
men ej tvärtom, och deraf kommer, att jorden drager
till sig alla mindre kroppar på sin yta, under det
hon sjelf ej mottar något märkbart inflytande från de
på alla sidor verkande mindre attraktionerna. Endast
stora, enstaka liggande berg, som från en sida kunna
med sin massa verka på sänklodet, åstadkomma någon
märkbar afvikelse i dess riktning; men det fordras
dock den största noggranhet för att kunna bestämma
afvikningens storlek. 

I den fysiska geografin har berget <sp>Shehalien</sp> i Skotland 
blifvit märkvärdigt derigenom, att man lyckats uppmäta dess inverkan på
lodliniens afvikning och derefter bestämma jordens
vigt. Ty derigenom, att man sattes i stånd att
noga beräkna volymen hos detta regelbundna berg och
undersöka dess täthet, som hela bergets massa igenom
är likformig, kunde man bestämma dess vigt i centner
och skålpund. Vidare fann man genom det märkbara
inflytandet på lodliniens riktning förhållandet
emellan de båda attraherande massorna: berget och
jorden, så att jordens vigt slutligen kunde uträknas
genom ett enkelt regula de tri-exempel.

Fig. 54. Sänklodet.

Solen, hvars vigt är 355 000 gånger större än jordens,
utöfvar sålunda på alla kroppar en ofantligt större
attraktion. Tyngden är på solens yta 28 gånger större
än hos oss. För att der upplyfta en silfverspecie
skulle följaktligen erfordras en kraft lika stor som den,
hvarmed vi på jorden upplyfta 2,24 skålpund. I fall
organiska varelser lefde på denna stora himlakropp,
måste de sålunda vara helt annorlunda skapade än
vi. En last af 5000 skålpund skulle här krossa
den starkaste karl; på solen deremot skulle hvarje
någorlunda storväxt menniska i sin egen kropp bära
på en sådan tyngd. Den, som ej vore i stånd att vid
hvarje steg upplyfta mer än 600 skålpund, skulle
ej kunna gå. På månen deremot skulle gåendet äfven
för den allra svagaste menniska vara en lätt dans,
emedan denna drabants ringa massa gör, att tyngden
der knapt är en sjettedel så stor som på jorden.

<b>Tyngdpunkten.</b> Liksom vi förestält oss resultanten af
alla de från jorden utgående attraktionerna verkande
från en enda punkt, på samma sätt kunna vi äfven
tänka oss förhållandet med hvarje annan kropp. Vi
kalla denna punkt <sp>tyngdpunkt</sp>. Hos alla regelbundet
formade kroppar med likartade beståndsdelar ligger
han i den egentliga medelpunkten, hvilken lätt kan
finnas på matematisk väg (fig. 55). Hos sammansatta,
oregelbundna
kroppar eller sådana, hvilkas delar äro olika täta,
kan han bestämmas genom försök. Man upphänger för
detta ändamål kroppen i ett snöre, då han intar ett
sådant läge, att tyngdpunkten kommer att ligga lodrätt
under upphängningspunkten. Upphänger man åter kroppen
i en annan punkt, får man en andra riktningslinie,
och den punkt, der dessa båda linier skära hvarandra,
är sjelfva tyngdpunkten.

<sp>Stabilitet.</sp> Gossen, som låter en käpp balansera på
fingerspetsen, understöder käppens tyngdpunkt. Dennas
svigtande rörelser bevisa emellertid, att stödet
är temligen otillräckligt, emedan den ringaste
stöt, ett luftdrag eller dylikt, förorsakar ett
fallande. Menniskan har lättare att hålla kroppen
i jemvigt, då hon uppbär dess tyngd på två fötter
än på en; men att äfven två stödjepunkter icke
alltid äro tillräckliga, märka vi, då vi sätta
styltor under våra fötter; derigenom höjes kroppens
tyngdpunkt, och tillika gör styltornas mindre
stödyta ståendet osäkrare, så att vi endast genom ett
fortsatt balanserande under gåendet kunna hålla oss
upprätt. För att hålla en kropp i säker jemvigt måste
vi minst understöda honom i tre punkter, så belägna,
att en genom kroppens tyngdpunkt dragen lodlinie
faller emellan dem.

Tre stödjepunkter gifva en kropp samma säkra läge,
som hade han en trekantig grundyta, bestämd af dessa
punkter.

Fig. 55. Tyngdkraftens understödande hos en regelbunden fyrsiding.     

Hvem har ej hört talas om de lutande tornen i
Pisa och Bologna, dessa märkvärdiga bygnader, dem
man velat anse som besynnerliga nycker, utförda i
sten af medeltidens arkitekter, hvilka lekte med
tyngdkraften, innan verlden hade någon insigt i dess
rätta väsen. Fig. 56 ger oss
en afbildning af de båda bologniska
tornen, af hvilka det
mindre, uppkalladt efter sin byggmästare, <sp>Garisenda</sp> 
(1112), har en höjd af omkring
135 fot och omkring 7 fots afvikning från lodlinien,
medan det större, <sp>Asinelli</sp>, 286,2 fot högt, afviker
med 3,5 fot. Att döma af deras bygnadssätt, kunna vi
likväl antaga, att lutningen hos dessa torn, liksom
hos deras af sju våningar bestående och 162 fot höga
medtäflare i Pisa, härleder sig, ej från arkitektens
ursprungliga afsigt, utan från grundens sjunkning.

Tornen skulle kunna luta ännu mycket mera, innan
de vore i fara att falla. En vagn (fig. 57) kan stå
mycket högre med det ena hjulet än med det andra utan
att falla; detta inträffar först, när tyngdlinien
faller utom den genom hjulen begränsade ytan.

<b>Vigt och våg.</b> Tyngdkraften, som drager rörliga
kroppar mot jordens medelpunkt och sålunda bringar
dem att falla, verkar äfven på de hvilande. En sten,
som nyss föll från ett torn, är ej derigenom, att
han nu hvilar på marken, undandragen denna kraft;
tvärtom påverkas han deraf med samma styrka, men denna
yttrar sig endast genom kroppens tryck mot underlaget,
som uppbär honom. Detta tryck kalla vi kroppens vigt.

Vigten är mycket olika hos olika kroppar, ty då hon
är lika med summan af de attraktionskrafter, hvaraf
atomerna påverkas, måste hon vara större, ju större
atomernas antal är.

Dessa förhållanden ha redan i äldsta tider gifvit
anledning till att begagna kropparnas vigt som
måttstock för bedömande af deras massa och till försök
att utfinna instrument och metoder för att bestämma
denna vigt. Den apparat, som begagnas härtill, kallas
våg. Hvem vågens förste uppfinnare var, är svårt
att säga. Hon framträder i sin enklaste form liksom
af sig sjelf, då hon af behofvet påkallas, så att
användandet af hennes princip snarare är att anse som
ett resultat af det allmänna bildningstillståndet,
af vidsträcktare handelsförbindelser än som en enda
persons lyckliga ide. Grekerna uppgifva dock <sp>Fidon</sp>
som vigternas uppfinnare; Gellius nämner <sp>Palamedes</sp>
och kineserna <sp>Hiene-Juene</sp>.

Fig. 56. De lutande tornen i Bologna.

Då allt slags handel nödvändigt förutsätter mätning
och vägning, ha många velat tillskrifva det äldsta
handelsfolket, fenicerna, vågens uppfinning. I
bibeln finna vi, att redan Abraham vägde silfret,
och Moses omnämner flera slags mått och vigt. I Jobs
bok talas om vågskålar, och om vi kunde skaffa oss
en våg från hvarje tid, skulle vi sannolikt mellan
dessa och de nu brukliga finna föga skilnad. I
Iliaden förekomma flera ställen, som bevisa, att på
Homeros' tid vågen var ett allmänt kändt verktyg.

<b>Vågens konstruktion.</b> Vågen konstruerades ifrån början
efter samma princip, som ännu i dag ligger till grund
för de finaste hit hörande instrument i kemistens
laboratorium, nämligen lagen för häfstången. I
hvardera ändan af en likarmad häfstång, rörlig omkring
en axel, anbringar man en vågskål och har dermed
vågen i hennes enklaste gestalt, som vi med ringa 
förändring återfinna i den s. k. handelsvågen (fig.
58). Tungan utvisar jemvigtsläget genom sin
riktning mot en viss punkt och anger äfven genom
sin afvikelse derifrån den minsta öfvervigt i den ena
eller andra vågskålen. Fig. 59 visar oss utseendet af
en annan våg, hos hvilken vågskålarna sitta ofvanpå
häfstångsarmarna.

Fig. 57. Tyngdpunktens fallande inom stödytan.

<b>Snällvågen.</b> Något senare förekommer den
s. k. snällvågen med olikarmad häfstång. Hon har
fått sitt namn af det hastigare vägningssätt, man
dermed kan åstadkomma. Hon skiljer sig
från den förut omnämda handelsvågen
derigenom, att de båda häfstångsarmarna
äro olika långa. Den kropp, som skall vägas, upphänges
på ett bestämdt afstånd från stödjepunkten; motvigten
<i>Q</i> (fig. 60), hvars tyngd är bekant, föres så långt
ut på den andra häfstångsarmen, att jemvigt
uppkommer. Genom afståndet emellan stödjepunkten <i>C</i> och
den rörliga vigten <i>Q</i> finnes nu den sökta vigten, som
afläses på en längs den större häfstångsarmen anbragt
skala. Snällvågen kallas äfven den romerska vågen.

Fig. 58. Handelsvågen.

Någon ytterlig noggranhet kan man ej
förutsätta hos så enkelt konstruerade apparater;
emellertid äro de i många fall tillräckliga
och ha den fördelen att vara lätt handterliga.
De antika vågar, som man uppgräft ur Pompejis
ruiner, visa oss, att man redan hos romarna
kände till fördelen af att ha två särskilda
upphängningspunkter, såsom man ser på den
i fig. 60 afbildade vågen. Vanligen
var då den enas afstånd från lasten två eller
fyra gånger den andras. Derigenom hade man den
fördelen att med samma rörliga vigt och samma längd
på häfstångsarmen kunna väga så väl större som mindre
tyngder. Ligger t. ex. den ena upphängningspunkten
30 linier från lasten och den andra 6, och är den 
längre armen 3 fot lång, kunna vi med en rörlig vigt
af 1/2 skålpund vid det större afståndet blott väga
föremål af 5 skålpunds vigt, vid det mindre deremot
af 25.

Fig. 59. Taffelvågen.

I brefvågen och andra dylika finna vi en annan form
för vågen med olikarmad vågbalk. Här är nämligen
den rörliga vigten ersatt genom en tung visare, som
vid den belastade vågskålens sänkning höjer sig och
dervid beskrifver en cirkelbåge. Ju större utslag
visaren gör, desto längre blir den häfstångsarm,
på hvilken hans tyngd verkar, under det lastens
häfstångsarm på samma gång förkortas. Vigten afläses
på den uppgraderade bågen.

<b>Decimal- eller bryggvågen</b> är till utseendet den
mest komplicerade af alla vågar; med tillhjelp
af fig. 62 och 63 skola vi dock lätt förstå denna
nyttiga apparats sammansättning och verkningssätt. I
båda teckningarna äro samma delar utmärkta med samma
bokstäfver, så att vår beskrifning kan omfatta båda.

Huvudbeståndsdelarna hos hvarje våg märka vi äfven
här: de båda vågskålarna, nämligen skålen <i>P</i> för
vigterna och bryggan <i>AB</i> för lasten <i>Q</i>, vidare den
böjda vågbalken <i>LN</i>, som har sin axel i <i>M</i>. Men
redan vid första ögonkastet se vi en stor skilnad
mellan denna våg och de förut nämda. Lasten <i>Q</i> hänger
nämligen ej på en enda punkt af häfstångsarmen <i>LM</i>,
utan bryggan <i>AB</i> hvilar blott till en del på eggen <i>E</i>,
hvilken å sin sida trycker på den enarmade häfstången
<i>FG</i>, som åter vid <i>L</i> hänger på vågbalken; vidare trycker
<i>AB</i> äfven ned stången <i>CD</i> och hänger genom denna vid <i>K</i>
på vågbalken. <i>AB</i> och <i>CD</i> bilda ett fast förbundet helt.

Fig. 60. Snällvågen.

Fig. 61. Brefvågen.

Lastens båda angreppspunkter vid <i>K</i> och <i>L</i> göra saken
skenbart invecklad, men i sjelfva verket är effekten
den samma, som om lasten endast hängde i <i>K</i>. Afsigten
med det öfriga är blott att åstadkomma instrumentets
större beqvämlighet genom vågskålens likformiga
höjande och sänkande samt dess plana form, hvilken
underlättar vägningar af större tyngder. Det är för
öfrigt likgiltigt, om lasten placeras närmare <i>E</i> eller
<i>B</i>, ty ingen del af trycket kan verka annat än på
häfstångsarmen <i>LM</i>. Grundvilkoret för hela inrättningen
är, att samma förhållande eger rum mellan <i>EF</i> och <i>GF</i>
som mellan <i>KM</i> och <i>LM</i>. Om t. ex. <i>KM</i> är femtedelen af
<i>LM</i>, måste äfven <i>EF</i> vara femtedelen af <i>GF</i>. Derigenom
åstadkommes, att, hvar än kroppen må ligga på bryggan,
trycket alltid fördelas lika på häfstångsarmen. Den
del, som i <i>E</i> verkar på häfstången <i>GF</i>, utöfvar
visserligen blott en femtedel af sin kraft på <i>G</i>, men
i stället är häfstångsarmen <i>LM</i> fem gånger längre än
<i>KM</i>, der den på <i>B</i> tryckande delen verkar en sänkning,
och den slutliga effekten på häfstångsarmen <i>LM</i> blir
sådan, som om hela lasten vore upphängd i <i>K</i>.
Fig. 62. Decimal- eller bryggvågen.

Fig. 63. Decimalvågens inre inrättning. 

Namnet decimalvåg härledes deraf, att vid vågar af
detta slag häfstångsarmen <i>MN</i>, som uppbär vigterna,
är tio gånger längre än <i>MK</i>, och en vigt <i>P</i> sålunda
kan hålla jemvigt mot en tio gånger så tung last <i>Q</i>.

På samma princip grunda sig de stora lastvågar,
på hvilka man kan väga tyngder af flera hundra
centner. Häfstångsförbindningen ligger då vanligen
under jorden i ett muradt rum, under det bryggan går
i jemnhöjd med marken, så att de största fraktvagnar
utan svårighet kunna föras derpå och vägas. Dervid
äro ofta häfstångsarmarnas längder så afpassade,
att vigten uppväger en hundra gånger så stor last.

<b>Den kemiska vågen.</b> Det är lätt att inse, att alla
dessa vågars vanliga konstruktion ej kan göra
anspråk på någon stor noggranhet; också förekomma
i praktiken många fall, då de måste ersättas genom
finare apparater.

I städer t. ex. med stor sidenindustri, såsom Lyon
m. fl., finnas särskilda anstalter, der råsilket, som
kommer från Italien och andra länder, profvas till sin
vattenhalt, hvilken ofta är ganska betydlig. Men då
det ej är möjligt att fullständigt befria hela balar
från vatten och derigenom noggrant bestämma förlusten,
nöjer man sig med att undersöka mindre prof, hvilka
upprepade gånger vägas med den största omsorg,
ända tills de genom torkning ej mera visa någon
vigtförlust, och derefter beräknas värdet för hela
balen. I fråga
om ett så dyrbart material kunna små misstag blifva
ganska känbara för köpare eller säljare, hvarför
den största noggranhet användes vid undersökningen
och endast de utmärktaste vågar, konstruerade för
vetenskapliga ändamål, begagnas. Vi behöfva ej säga,
att för fysikaliska och ännu mera för kemiska
ändamål vågens noggranna och fina konstruktion
är ett oeftergifligt vilkor; ty då den kemiska
teorin i hela sitt omfång blott kan stöda sig på
vågens utsago rörande kropparnas sammansättning,
beror ock vetenskapens utbildning på den allt mer
stigande konsten att framställa vågar af allt större
fullkomlighet. Denna konst har i nyare tid bragts
till en utomordentlig höjd, och vi anse det för vår
pligt att något utförligare

redogöra för den kemiska vågen. Vi beledsaga vår
beskrifning med några afbildningar (fig. 64-66),
hvilka tjena att belysa henne.

En god <sp>kemisk våg</sp> består hufvudsakligen af ett fast
underlag för vågbalken, af vågbalken sjelf och
vågskålarna. Vi vilja nu något närmare undersöka
vågbalken och hans teori.

<sp>Vågbalken</sp> är, såsom vi redan nämt, en tvåarmad och
likarmad häfstång, på hvilken vågskålarna hänga lika
långt ifrån stödjepunkten. Den senare, ligger något
högre än tyngdpunkten, i följd hvaraf vågbalansen
alltid inställer sig i horisontal riktning, då han
antingen är alls icke eller ock lika belastad på
båda sidor.

Fig. 64.    Skålarnas upphängning. 

Fig. 65.    Skålarnas upphängning. 

Fig. 66.    Kemisk våg.

Att stödjepunkten och tyngdpunkten ej böra sammanfalla
eller den senare ligga högre än den förra, synes
tydligt af fig. 67. Denna föreställer vågbalansen,
hvars båda hälfter böra vara alldeles lika långa
och tunga, så att tyngdpunkten kommer att ligga på
midten. Stödjepunkten ligger äfven på midten. För att
så mycket som möjligt minska friktionen mellan delarna
brukar man på detta slags vågar i stödjepunkten
anbringa ett tresidigt stålprisma, medelst hvars ena
kant vågbalken hvilar mot en horisontal platta af
glas eller agat.

0m vi antaga, att vågbalkens tyngdpunkt sammanfölle
med stödjepunkten, skulle jemvigt ega rum i alla
lägen, så väl i läget <i>NM</i> som <i>N'M'</i>; fysiken kallar
detta obestämd eller <sp>indifferent</sp> jemvigt. En lika
belastning på båda sidor skulle ej rubba detta
förhållande; men den ringaste öfvervigt på ena

sidan skulle hafva till följd, att balansen sökte
ställa sig lodrätt. Låge tyngdpunkten öfver stödet,
t. ex. i <i>G'</i>, så att, då balansen intager ställningen
<i>N'M'</i>, han komme till <i>G</i>, skulle det förhållande
inträffa, som man kallar osäker eller <sp>labil</sp> jemvigt;
hvarje rubbning i balansens läge genom den ringaste
öfvervigt på ena sidan skulle då vara nog att
förorsaka en omkastning.

Fig. 67. Vågbalansen.

Sålunda måste tyngdpunkten ligga under stödjepunkten,
på det sätt, som fig. 68 visar oss, der <i>a</i> är
upphängnings- eller stödjepunkten och <i>b</i> tyngdpunkten
för den icke belastade vågbalansen. Då vigterna <i>Q</i> och
<i>Q'</i> påhängas, kommer hela systemets tyngdpunkt att ej
mera ligga i <i>b</i>, utan närmare
<i>a</i> till, då vigternas angreppspunkter ligga på samma
linie som <i>a</i>, der äfven deras gemensamma tyngdpunkt
ligger. Är <i>Q'</i> tyngre
än <i>Q</i>, flyttar sig deras gemensamma tyngdpunkt närmare
åt <i>Q'</i>, t. ex. i <i>d</i>, och hela systemets tyngdpunkt
kommer att ligga emellan <i>d</i> och <i>b</i>, t. ex. i <i>c</i>. Denna
punkt måste nu ligga lodrätt under stödjepunkten,
när balansen är i hvila; den senare vrider sig alltså
i vinkeln <i>bac</i>. På storleken af denna vinkel beror
vågens känslighet. Den skicklige mekanikern kan härvid
gå till väga på flera olika sätt. Om han inrättar det
så, att tyngdpunkten <i>b</i> kommer att ligga nära under
stödjepunkten, blir förhållandet mellan <i>ab</i> och <i>ad</i>
större och vinkeln <i>bac</i> trubbig. Det samma inträffar
äfven, då balansens armar göras så långa och lätta
som möjligt.

I stället för att göra balansen af ett enda
stycke, ger man honom derför en genombruten form,
såsom fig. 66 visar. Emellertid får man ej drifva
känsligheten allt för långt; vid balansens starkare
belastning kunde då inträffa, att den allmänna
tyngdpunkten nästan sammanfölle med stödjepunkten
och att vågen, i stället för att gifva ett utslag,
helt och hållet sloge öfver. Eller om detta icke
hände, blefve dock svängningarna så långsamma och
vågen så orolig, att det fordrades mycken tid för
att åstadkomma en noggrann vägning.

Fig. 68. Vågbalansens teori.

För att kunna riktigt observera vågbalkens läge är
på honom anbragt en lång tunga, som med sin spets
rör sig öfver en indelad cirkelbåge, hvilken, såsom
fig. 66 visar, är fäst på ställningens nedre del. I
vågens jemvigtsläge med obelastade vågskålar måste
tungan noga visa på nollpunkten midt på bågen; detta
åstadkommes genom två eller tre vid foten befintliga
ställskrufvar och genom ett bakom ställningen hängande
lod. Då vid stark belastning balansen alltid böjer
sig något, hvarigenom tyngdpunkten skulle
kunna komma för långt ned och vågens känslighet
minskas, och emedan denna böjning äfven kan vara
ojemn, i följd hvaraf tyngdpunkten ej mer komme att
ligga lodrätt under stödjepunkten, har man, för att
undvika denna olägenhet, vid balansens ändar och
midt anbragt ställskrufvar, vid hvilka befinna sig
metallskifvor eller kulor, genom hvilkas närmande
till eller aflägsnande ifrån balansens midtpunkt
tyngdpunktens läge lätt kan korrigeras (fig. 64, 65).

I nödfall kan man äfven med vågar, hvilkas häfstångs
armar äro olika långa, åstadkomma noggranna
resultat; man behöfver blott utföra två vägningar
efter hvarandra, då man första gången lägger lasten
på den ena, andra gången på den andra vågskålen,
hvarefter man drar qvadratroten ur produkten af de
tal, som ange båda vigterna. Om t. ex. kroppen väger
den ena gången 5 och den andra 7 ort, är hans rätta
vigt [roten ur]35 = 5,91 ort, nära nog (5 + 7):2 = 6.

På balansens öfversta del finnes en gradering,
hvarigenom hvarje arm delas i 10 lika delar, emedan
nu mera noggranna vägningar alltid utföras efter
decimalsystemet. Medelst denna anordning kan man
angifva de minsta vigtskilnader, hvilket icke alltid
lyckas ensamt genom vigters läggande på vågskålen. Man
använder derför i stället för den vanliga vigten så
kallade <sp>ryttare</sp>, d. v. s. af finaste platinatråd böjda
[?]formiga hakar, som uppsättas på balansen. Dessa
hakar hafva samma tyngd som den minsta vigten. Det
ställe på balansen, der ryttaren sättes för att
bringa honom i horisontalt läge, anger den tillökning
eller förminskning, som vigten får, allt efter som
ryttaren, sitter på den vågarm, som uppbär vigten
eller lasten. I förhållande till ryttaren verkar
sålunda vågen som en olikarmad häfstång. Om vi antaga,
att jemvigt eger rum då 3,246 ort ligga i vågskålen,
och ryttaren står på samma sida midt emellan det
fjerde och femte delstrecket, från midten räknadt,
blir hela vigten 3,24645 ort. Ty då ryttarens egen
vigt är ett tusendels ort, verkar han vid femte
delstrecket blott så mycket som 0,0005 och midt
emellan fjerde och femte som 0,00045 ort.

För att så mycket som möjligt minska friktionen har
man äfven vid vågskålarnas upphängningspunkter anbragt
skarpa stålkanter, hvilka röra sig mot polerade
glas- eller agatplattor. Fig. 64 och 65 visa oss
i detalj vågskålarnas upphängningsapparat. För att
noggrant kunna inställa stålprismerna, så att de
bli sins emellan parallela, rätvinkliga mot balansens
riktning och ligga alla tre i samma horisontalplan,
äro vid upphängningarna skrufvar anbragta, medelst
hvilka plattan <i>c</i>, som uppbär kanten <i>a</i>, kan vridas
på åtskilliga sätt. För att så mycket som möjligt
hindra nötningen af det mellersta prismat låter man
ej balansen ständigt hvila på det samma, utan, då
vågen ej begagnas, <sp>arreterar</sp> man honom, d. v. s. man
upplyfter honom från sitt underlag och upphänger honom
medelst två armar. På vår teckning är denna arretering
antydd genom den korta, horisontala stafven, som
synes bakom balansen, och den lilla fyrkantiga tappen
vid ställningens fot. Den lilla tappen omvrides med
en nyckel och åstadkommer genom en excenterskifva
armens höjande och sänkande. Vid noggranna vägningar
arreterar man ej blott, då vågen ej begagnas, utan
äfven hvarje gång, vigter påläggas eller aftagas.
En våg, som genom sina särdeles märkliga egenskaper är
bekant öfver hela den bildade verlden, är den s. k. 
<sp>cottonvågen</sp> i det kungliga myntet i London. I sin
bok »Promenader genom London» berättar Schlesinger
härom: »Vi befinna oss i en lång sal med en mängd
fönster på ena sidan; midt på denna i närheten af
en fönsterfördjupning står en liten ångmaskin, så
nätt och elegant, att han kunde utgöra en passande
prydnad i en dams förmak och användas att drifva en
vattenkonst i en guldfisksbassäng. Framför fönstren
utefter salens hela längd stå flera prydligt utförda
maskiner med ställningar af mahogny och hjulverk af
messing, hvilka drifvas af den nämda ångmaskinen. Den
mellersta delen af salen upptages af ett långt
massivt bord, på hvilket hela berg af guldmynt bilda
ett intressant californiskt landskap, och några af
myntets tjenstemän arbeta med små skoflar i denna
kuperade guldmark.

»Här vägas guldmynten», säger vår ledsagare, och vi
betrakta en stund denna sinnrika process. Ju mindre
man förstår af maskineriet -- och de flesta besökande
förstå ingenting deraf -- desto mera sagolikt förefaller
dess arbete.

»Utom det egentliga maskineriet företer detta
underverk en öppen låda, i hvilken under en
lutningsvinkel af 30 grader inmynna två rännor
af halfcirkelformig genomskärning med en diameter
afpassad efter en engelsk sovereign. Lägges en rulle
dylika mynt i en af rännorna, glider han ned, och det
ena myntet efter det andra nedfaller i lådan. De nämda
tjenstemännen ha ingenting annat att göra än att ösa
guldmynten i rännorna; det är vid dessas slut, som
maskineriets märkvärdigaste egenskap framträder. Då
nämligen till slutet af rännan ankommer ett mynt,
som endast är tio korn lättare, än det borde vara,
framkommer en liten dittills dold messingsplatta,
som kastar det undervigtiga myntet i ett till venster
liggande fack af lådan, då deremot alla fullvigtiga
mynt falla till höger.

»Vi kunna knapt se oss mätta på den lifliga
maskinen. Messingsplattan låter ofta se sig, då
betydligt nötta guldmynt röra sig i rännan; hon
glömmer sig aldrig och utför sitt åliggande säkert
och lugnt utan minsta buller och anspråk. En af tjenstemännen är nog
välvillig att förklara för oss ändamålet med denna
afskilningsprocess. »Banken», säger han, »skiljer
de undervigtiga mynten från de fullvigtiga derför,
att han endast ger ut fullvigtiga». »Och hvad gör
man då med de andra?» »De sändas till myntet för
att ompräglas; men först taga vi oss friheten märka
dem. Önskar ni se, huru det går till?» Och han tar en
näfve af de utdömda mynten och kastar dem i en liten
låda, som hittills undgått vår uppmärksamhet och ser
ut som ett litet positiv. Han vrider på en vef eller
trycker på en fjäder, och ifrån lådans inre höres
ett klingande och rasslande, och slutligen nedfalla
mynten genom en öppning i lådans botten; men huru
sönderskurna och stympade äro de icke! Victoria,
Vilhelm och Georg ligga der formligen halshuggna. Vi
känna oss helt hemska till mods och rekommendera
oss skyndsamligen: »Good morning, sir!» »Good bye,
gentlemen!»

Namnet cottonvåg har detta märkvärdiga instrument
erhållit efter sin uppfinnare, <sp>William Cotton</sp>, en af bankens
direktörer. I myntet äro dylika
vågar i verksamhet för att väga plåtarna, innan
stämpeln påtryckes dem. I hvarje minut kunna 20 och
således på en timme 1200 stycken vägas. Medelst de
här uppstälda fem vågarna profvas dagligen 48 000
guldmynt efter den genom en parlamentsakt bestämda
standardvigten. Sjelfva vigterna äro af bergkristall
och förändras hvarken genom nötning eller rost.

<b>Den specifika vigten.</b> Det berättas, att man en gång
uppdrog åt Arkimedes att undersöka ett dyrbart
guldarbete för att utröna, huru vida konstnären, som
förfärdigat det, dervid gått redligt till väga och
användt rent guld, såsom man gjort till vilkor, eller
om dess inre bestode af någon mindre dyrbar metall
än ytan. Vid denna undersökning finge naturligtvis
den sköna formen ej skadas.

Arkimedes fann vid badning nyckeln till gåtan. Han
såg, att många kroppar, t. ex. trä, flöto på vattnet,
andra åter, såsom metaller och stenar, sjönko
till bottnen. Hans egen kropp blef i det flytande
elementet mycket lättare, och det fordrades blott
ringa ansträngning för att resa sig upp ifrån bottnen,
medan ett dylikt försök i luften gjorde en betydlig
kraftansträngning nödig.

Arkimedes upptäckte nu den lagen, att alla kroppar
i vattnet förlora af sin vigt så mycket som vigten
af den vattenmassa, de undantränga. En sten, ett
jernstycke och en träbit af lika stor volym förlora
i vatten lika mycket af sin vigt, så att om stenen
t. ex. vägde i luften 2 skålpund, väger han kanske,
nedsänkt i vatten, blott 1, om jernstycket vägde i
luften 7 1/2, skålpund, väger det i vattnet 6 1/2. Men
träet, som i luften vägde 3/4 skålpund, visar i
vattnet alls ingen tyngd, utan tvärtom ett sträfvande
att stiga uppåt, och kan till och med bära en last
af 1/4 skålpund. Kan det fritt röra sig, uppstiger
det ända till ytan och höjer sig öfver den samma med
fjerdedelen af sin volym. Ty först i detta läge är
det nedifrån verkande trycket af den undanträngda
vattenmassan lika med den nedsänkta kroppens vigt.

Fig. 69. Fritt flytande kropp.

En kropp säges flyta på vattnet, då han ej helt och
hållet nedsjunker deri, utan bäres deraf och till en
del höjer sig öfver vattenytan. Alla kroppar, hvilkas
vigt är mindre än en lika stor volym vatten, flyta
på vattnet; feta personer flyta lättare än magra,
hos hvilka benen betydligt öka vigten i förhållande
till volymen. I allmänhet är menniskokroppen lättare
än vattnet, och orsaken till drunkning är derför ej
nedsjunkandet, utan den ångest och oro, som vålla,
att man ej kan intaga och bibehålla det läge, som
gör det möjligt att andas. En kropp, som är lika tung
med det omgifvande vattnet, höjer sig ej öfver ytan
och hvarken sjunker eller stiger af sig sjelf, utan
bibehåller det läge i vattnet, som man meddelat honom.
Som bekant, kallar man vigtens förhållande till
volymen <sp>täthet</sp>, och det tal, som uttrycker en kropps
täthet i förhållande till vattnets, denna kropps
<sp>specifika vigt</sp>.

Man kan äfven säga, att den specifika vigten förhåller
sig hos kroppar med lika volym direkt som deras
absoluta vigt. Då vi säga, att jernets specifika vigt
är 7,5, betyder det, att en kubiktum jern väger 7,5
gånger så mycket som en kubiktum vatten.

På grund af det föregående kunna vi således säga,
att alla kroppar, hvilkas specifika vigt är större
än vattnets, sjunka deri, men alla andra, hvilkas
specifika vigt är mindre, flyta och nedsjunka blott
till så stor del af sin volym, som deras specifika
vigt anger.

Man kan lätt finna den specifika vigten hos en kropp
genom att först väga honom i luften på vanligt sätt
och sedan nedsänkt i vatten, hvarefter man dividerar
kroppens absoluta vigt med den vid vägningen i vattnet
uppkomna vigtskilnaden. Ett guldstycke väger t. ex. i
luften 25 korn, men nedsänkt i vatten endast 23,5;
det undanträngda vattnets vigt är sålunda 1,5 korn
och guldets specifika vigt följaktligen = 25 : 1,5 =
16,666. Men det rena guldets specifika vigt är 19,3;
vårt guldstycke måste derför ha fått en tillsats af
någon lättare kropp, hvarigenom dess värde tillika
förminskats. Så snart man lärt känna, af hvad natur
denna tillsats är, kan man ock af dess specifika
vigt med säkerhet bestämma dess mängd, och detta är
den princip, för hvars upptäckande Arkimedes till
tack åt gudarna offrade en hekatomb eller hundra
oxar. »Derför», säger Lessing, »darra så många än i
dag, då en ny sanning upptäckes.»

Då man sätter sig på en flytande planka eller hoppar
i vattnet med en korkgördel om lifvet, använder man
Arkimedes' princip; ja, hela sjöfarten grundar sig
på den samma, ty då man urhålkar en kropp, kan man
bringa honom att undantränga en vattenmassa af vida
större vigt, hvarigenom han sättes i stånd att bära
kroppar, som äro specifikt tyngre.

Att väga en kropp i vatten medför ingen svårighet;
man kan medelst en fin metalltråd fästa kroppen
under den ena vågskålen af en vanlig våg och
låta honom nedsjunka i ett derunder stäldt, med
vatten fyldt kärl, hvarefter den andra vågskålen
belastas, tills visaren inspelar på nollpunkten
(fig. 70). Skilnaden mellan den sålunda erhållna
vigten och kroppens absoluta vigt utgör tydligen
vigten af den vattenmassa, kroppen undantränger,
hvarefter hans specifika vigt lätt beräknas.

Ett annat sätt att bestämma en fast kropps specifika
vigt är att inlägga honom i en flaska, som man
förut fylt med vatten och vägt. Genom införandet
af en ny kropp uttränges en med dennes volym lika
vattenmängd, hvilken man väger och derigenom bestämmer
vigtskilnaden. En tredje metod är den, för hvilken
man begagnar

<b>Areometern.</b> Denna grundar sig på samma princip som
den hydrostatiska vågen, nämligen att den kropp,
hvars specifika vigt skall undersökas, väges först
i luften och sedan i vatten, men för öfrigt är han
annorlunda 
inrättad. En ibland de mest bekanta är <sp>Nicholsons</sp>
areometer, uppkallad efter sin uppfinnare,
en engelsk fysiker, som lefde i senare hälften
af förra århundradet. Den utgöres af en ihålig
messingscylinder med koniska bottnar. Vid dess
nedre ända är fäst en skål, afsedd dels att uppbära
kroppen, som skall vägas, dels ock att genom sin egen
tyngd bringa areometerns tyngdpunkt så långt ned som
möjligt. Messingscylinderns öfre ända fortsättes
af en metalltråd, som äfven uppbär en skål eller
platta <i>b</i> och är försedd med ett märke <i>c</i>, hvartill
areometern vid hvarje försök måste nedsänkas. Då
areometern invändigt är tom eller blott fyld med luft,
nedsjunker han i obelastadt tillstånd endast delvis i
vatten (fig. 71). För att tvinga honom att nedsjunka
till märket <i>c</i> måste derför på den öfre skålen läggas
någon viss vigt. Lägges på denna en kropp, t. ex. en
slipad ädelsten, erfordras för areometerns nedsänkande
till märket <i>c</i> en så mycket mindre vigt som ädelstenens
tyngd. Man erhåller sålunda stenens absoluta vigt
(fig. 72). En tredje vägning erfordras för att
bestämma samma kropps vigtförlust i vatten. Denna
erhålles lika lätt genom att lägga stenen, eller
hvilken kropp det vara må, i den undre skålen <i>a</i>
och genom ytterligare tillägg af vigter i skålen <i>b</i>
tvinga areometern att nedsjunka till <i>c</i> (fig. 73). 

Fig. 70. Hydrostatisk våg till bestämmande af den specifika vigten.

Fig. 71. Fig. 72. Fig. 73. 
Nicholsons areometer och dess användning till den
specifika vigtens bestämmande.

Hade man t. ex. behöft första gången belasta areometerns
öfre skål med 20 korn för att nedsänka honom till
märket och i andra vägningen, då stenen ligger i öfre
skålen, jemte honom endast behöft ditlägga 14,8 korn,
väger tydligen stenen 5,2 korn. Den tredje gången,
då stenen lägges i den nedre skålen, antaga vi, att
den öfre behöfver belastas med 16,8 korn. Då stenen
väges i vatten, förlorar han således i vigt 16,8-14,8
= 2 korn, d. v. s. så mycket väger den af stenen
undanträngda vattenmassan. Stenens specifika vigt
blir då 5,2 : 2 = 2,6.

<b>Alkoholometer, sackarometer, ölprofvare</b> o. s. v. Af
synnerlig vigt är areometern i sådana fall, då det är
fråga om att bestämma vätskors specifika vigt. Vid
blandningar af två olika vätskor eller lösningar
af någon fast kropp i en vätska är vanligen den
specifika vigtens bestämmande ej blott det enklaste,
utan äfven det noggrannaste medlet att utröna deras
mättningsgrad och handelsvärde. I kemiska fabriker
beror ofta den lyckade framställningen af ett preparat
på kännedomen af en lösnings koncentreringsgrad. Den
mängd af ett kristalliserbart salt, som förekommer
i en lösning, måste på ett hastigt och enkelt sätt
kunna utrönas, emedan arbetets gång ofta rättar sig
efter denna salthalt, hvilken under afdunstningen
oupphörligt ändrar sig. Detta sker genom bestämmande
af lösningens specifika vigt. Alla saltlösningar,
syror, ammoniakslösningar, klorkalkslösningar,
vattenglas och dylika kunna genom undersökning af
deras specifika vigt profvas till sitt handelsvärde
och sin vattenhalt. Otaliga vätskor förekomma
i handeln, hvilka köpas och säljas utan annan
kontroll än uppgiften på deras specifika vigt. Den
vidsträcktaste användningen har areometern i
brännerierna för bestämmandet af värdet af
alkoholhaltiga preparat, bränvin och sprit.

Fig. 74. Sänkvågen.

För att bestämma den specifika vigten hos vätskor
kan man äfven och med tillfredsställande noggranhet
begagna sig af Nicholsons areometer. Om för att
nedtrycka areometern till märket i vatten erfordras
t. ex. 20 korns belastning på öfre skålen och för att
nedtrycka honom lika djupt i utspädd svafvelsyra
25 korn, är tydligt, att en volym af den senare
väger 1,25 så mycket som en lika stor volym vatten,
eller, hvilket är det samma, att syrans specifika
vigt är 1,25. Den specifika vigten af ren engelsk
svafvelsyra är 1,84; och genom försök har
man utrönt syrehalten hos alla grader af utspädningar, 
hvilkas specifika vigt ligger emellan
1,84 och 1, så att man, för att erhålla procenthalten
af syra och vatten, endast behöfver slå upp
motsvarande specifika vigt i en för sådant ändamål
upprättad tabell. För den praktiska användningen har
Nicholsons areometer undergått vissa förändringar,
som afse att göra honom beqvämare att handtera.
Denna modifikation, den s. k. <sp>sänkvågen</sp> (fig. 74),
består likaledes af en ihålig cylinder, dock
utan vågskålar och vanligen af glas för att kunna
afläsa den inuti cylindern anbragta skalan. Cylindern
är tillblåst i båda ändarna och innesluter i sin
nedre del några droppar qvicksilfver eller några
blyhagel för att hålla honom i upprätt ställning,
då han nedsänkes i en vätska.

Emedan instrumentets tyngd ej förändras, måste det
tydligen nedsjunka djupare i en lättare vätska än i
en tyngre, och en i cylinderns öfre del insatt skala
anger direkt den specifika vigten af den vätska,
som undersökes. För större
beqvämlighets skull har man konstruerat olika
instrument för olika vätskor och låter skalan direkt
ange procenthalten i stället för den specifika
vigten. Man kallar dylika areometrar <sp>procentareometrar</sp>. 
Sådana äro <sp>alkoholometern, sackarometern</sp>,
som användes att bestämma lösningars sockerhalt,
<sp>mjölkprofvaren</sp> m. fl.

Gay-Lussacs <sp>volumeter</sp> är så inrättad, att hans
skala direkt anger, huru många volymdelar af
vätskan instrumentet undantränger, och då dessa äro
omvändt proportionela mot vätskans specifika vigt,
kan tydligen denna utan svårighet beräknas; detta
instrument torde derför äfven kunna anses som det
mest rationela af alla dylika.

Med en alkoholometer följer vanligen en hög cylindrisk
glasbägare, i hvilken man slår spriten, som skall
undersökas. Denna bägare bör ej vara för trång, emedan
vätskans uppstigande vid hans sidor då gör areometerns
afläsning osäkrare. Vid dylika undersökningar har
äfven temperaturen inflytande, och för att denna ej
skall för hastigt ändra sig under observationen, är
ett större kärl att föredraga framför ett mindre. Ju
varmare vätskan är, desto lättare är hon, och vid en
sprithaltig vätska kan en ringa temperaturskilnad
leda till betydliga felaktigheter i afseende på
bestämmandet af den specifika vigten. Af detta
skäl förses sänkvågen stundom med en termometer,
och så väl temperaturen som den medelst sänkvågen
observerade specifika vigten införes i beräkningen
af procenthalten af alkohol.

Fig. 75. Sänkvåg med termometer.
Fig. 76. Bägare.

Då areometrarna användas med urskilning, äro de
utomordentligt nyttiga apparater, men då det är fråga
om att undersöka vätskor, som utgöra lösningar af mer
än två ämnen, blifva de otillförlitliga. De ange
nämligen endast tätheten, men ej hvilket inflytande
hvar och en af de ingående beståndsdelarna utöfvar
derpå. Vore den ena beståndsdelen tyngre och den
andra lättare än vatten, vore areometern tydligen
fullkomligt obrukbar. Öl t. ex. består hufvudsakligen
af vatten, något litet alkohol, hvilket är lättare
än vatten och således bidrager till att minska den
specifika vigten, vidare af socker, salter och extraktivämnen, 
hvilka samtliga bidraga till ökande af
den specifika vigten. Två ölsorter kunna således ha
samma specifika vigt och dock vara betydligt olika;
den ena sorten kan ha en större alkoholhalt, om äfven
mängden af fasta beståndsdelar är större. I afseende
på mjölk eger samma förhållande rum; här är det å
ena sidan fettämnen och å den andra mjölksocker och
salter, som neutralisera hvarandras verkan på

aerometern. Öl- och mjölkprofvare, som uteslutande grunda
sig på den specifika vigtens utrönande, äro således
rena orimligheter.

I afseende på areometerns uppfinning förekommer
en uppgift, som vi vilja anföra utan att ikläda
oss någon borgen för dess riktighet. <sp>Synesius</sp> ifrån
Kyrene, som öfvergick till kristendomen och 410 blef
biskop i Ptolemais, påstås ha skrifvit ett bref till
sin lärarinna, den berömda <sp>Hypatia</sp> i Alexandria,
och i detta bref beskrifvit ett instrument, som han
ville låta förfärdiga i Alexandria. Den beskrifning,
han lemnar i sitt bref, synes passa in på en
areometer. Hypatia kan svårligen vara instrumentets
uppfinnare, emedan den utförliga beskrifning,
biskopen lemnar, då varit öfverflödig. Att areometern
ej före år 400 varit bekant i Egypten, synes framgå
deraf, att en så lärd qvinna som Hypatia var okunnig
derom.

Fig. 77. Jemförande sammanställning af några areometerskalor.

En verklig beskrifning af en sänkvåg
finnes i ett latinskt skaldestycke från 6:e
århundradet. I Tyskland
betjenade man sig redan tidigt af dylika instrument för att
bestämma salthalten i de lösningar, hvarur koksalt
framstäldes vid saltverken, och i en år 1603 utgifven
bok, Johann Thöldens »Halographia», finnes en temligen
utförlig beskrifning derpå.

Sådana areometrarna nu användas eller snarlika, af
glas och med en skala, förekommo de troligen ej förr
än omkring 1675, då den bekante fysikern <sp>Robert Boyle</sp>
föreslog att använda areometern som guldvåg. Samtidigt
blefvo de troligen först af Boyle och Cornelius
Mayer använda för att bestämma den specifika
vigten. Nicholson uppträdde med sin areometer först
1787. Sedermera har en mängd konstruktörer framstält
olika areometrar, mer eller mindre lämpliga för de
ändamål, hvarför de varit afsedda.
<b>Pendeln och centrifugalmaskinen.</b>

Galileo Galilei. - Upptäckten af lagarna för pendelns
rörelse. - Fritt fallande kroppars rörelse. -
Likformigt tilltagande och aftagande hastighet. -
Pendelns användning. - Pendelur. - Sekundpendel.
- Kompensationspendel. - Mälzels metronom. -
Reversionsperidel. - Foucaults pendelbevis för
jordens rotation. - Sekundpendelns olika längd på
olika orter. - Jordens afplattning vid polerna.
- Centrifugalkraften. - Plateaus försök för att
förklara uppkomsten af Saturnus' form. - Centrifugalregulatorn. 
- Centrifugaltorkmaskinerna.

Den 18 februari 1864 firades ett jubileum, som för
menskligheten egde den största betydelse. Det var
den trehundrade årsdagen af <sp>Galileo Galileis</sp> födelse.

Om verlden blickar tillbaka på denna dag som
på en helig dag, har detta sin grund ej blott
i några särskilda af Galilei gjorda upptäckter,
huru glänsande och följdrika de än kunna vara,
utan förnämligast deruti, att det är honom och hans
mäktiga snille, hon öfver hufvud har att tacka för
skingrandet af det töcken, som förmörkade själarna
och gjorde, att äfven de mest begåfvade fasthängde
vid de gamla föreställningssätten blott derför,
att deras ursprung låg några tusen år tillbaka och
kanske stödde sig på en Aristoteles' som ofelbar
ansedda auktoritet. Galilei störtade ej blott den
gamla bygnaden, utan lade äfven grunden till en ny
och underlättade arbetet för dem, som skulle träda
i hans fotspår.
I sjelfva verket beträdde han en ny väg; hans
uppträdande betecknar en vändpunkt. Vilja vi vara
vitne till, huru en af hans andes skönaste blommor,
kanske den skönaste, slår ut, förflyttom oss då för
ett ögonblick till det mystiska halfdunklet i Pisas
gamla ärevördiga katedral.

Det är en stor kyrkofest. Från koret klinga sköna
melodier genom de höga hvalfven, hundratals vaxljus
glimma genom rökelsemolnen, som insvepa högaltaret,
kyrkans skepp vimlar af en böljande menniskomassa,
kommande och gående och knäböjande på gammalt
mekaniskt vis. Genom de höga fönstren söker det klara
dagsljuset intränga, men i detta rum, dit solstrålen
måste bana sig väg genom brokigt målade fönsterrutor,
får han ej fritt belysa ett menniskoanlete. I en
ande går dock ett annat ljus upp. En ung student,
den nittonårige Galilei, står lutad mot en pelare.

Hans fader, tillhörande en af Pisas adliga
slägter, hade bestämt sonen för köpmansståndet
och, sjelf en vän af lärdom, gifvit honom en
utmärkt uppfostran. Men gossen insåg snart, att
hans uppgift var en helt annan än att handla med
siden och kryddor. Han besökte universitetet i sin
födelsestad och studerade medicin och Aristoteles'
filosofi. Men der andra blott trodde och tillbådo,
kände han sig frestad att pröfva och undersöka. Öfver
allt ser han ordning och regelbundenhet. Ingen annan
lag, säger han, än den naturen sjelf uppenbarar,
kan sammanhålla tingens väsen. Menniskors uttydningar
tillerkänner han intet värde, så vida de ej äro ett
klart uttryck af naturen sjelf, och detta äro de
sällan. Galilei har tidigt måst vänja sig att gå sin
egen väg. Han har sina egna tankar, och med dessa
står han der äfven nu i den höghvälfda domen ensam
midt ibland den böljande menniskomassan.

Musiken och ceremonierna omkring honom göra på honom
intet intryck. Hans blickar äro oaflåtligt riktade
åt ett håll: de följa de långsamma rörelserna af
en från det höga hvalfvet nedhängande ljuskrona,
i hvars svängningar han anar en regelbunden lag. På
lika långa tider beskrifver ljuskronan sina lika långa
cirkelbågar. Bakom henne svänger en annan krona lika
regelbundet, men fortare, och likväl ha båda samma
form och storlek och befinna sig för öfrigt under
samma förhållanden med den enda skilnaden, att den
första är fäst vid en högre punkt i hvalfvet än
den andra.

Skulle kedjans längd möjligen kunna ha något
inflytande på de strängt matematiska rörelserna? Dessa
iakttagelser och denna fråga skola, säges det, gifvit
anledning till den första af Galileis upptäckter:
lagen för <sp>pendelrörelsen</sp>, hvilken man kan säga utgöra
grunden för den epokgörande riktningen af Galileis
senare forskningar.

<b>Pendeln.</b> En pendel är hvarje tung kropp, som upphänges
så, att han under inflytande af en tilldragande
eller frånstötande kraft kan svänga kring sin
upphängningspunkt. I fråga om den vanliga pendeln
är denna kraft tyngdkraften; om rörelse skall kunna
ega rum, få således kroppens upphängningspunkt och
tyngdpunkt ej sammanfalla med hvarandra.
Tänka vi oss denna kropp blott som en tung punkt,
upphängd i ändan af en tyngdlös linie, ha vi en
<sp>matematisk</sp> eller <sp>enkel pendel</sp>. I verkligheten kan
en sådan ej åstadkommas, men genom dess antagande
skall man lättare förstå lagen för pendelrörelsen.
Äfven den enklaste pendel, som vi kunna förfärdiga
genom att upphänga en liten metallkula på en fin
silkestråd, är underkastad inflytande af friktionen,
luftens motstånd o. s. v., hvilka, om än aldrig så
litet, dock märkbart inverka på rörelsen.
Om i fig. 79 <i>a</i> är upphängningspunkten och <i>e</i> den
tunga punkten, så är <i>ae</i> jemvigtsläget. Bringar man
<i>e</i> till <i>c</i>, måste han i följd af sin tyngd söka att
falla mot jordens medelpunkt. För hans rörelse gälla
samma lagar som för fritt fallande kroppar, och vi
vilja nu först göra oss bekanta med de vigtigaste
af dessa. 

<sp>Fallrörelse</sp>. I verldsrymden skulle
en kropp, som en gång blifvit satt i rörelse,
i evighet fortsätta sin väg i samma riktning och
med samma hastighet, ty han skulle der ej möta något
motstånd och ingen annan kraft, som kunde förändra
hans en gång gifna riktning. Men i närheten af jorden
deremot äro alla kroppar underkastade den från henne
utgående attraktionen. En uppåt kastad sten förmår
ej fortsätta sin ursprungliga, rätliniga väg;
tyngdkraften drager honom mot jorden, och
genom sammansättning af de båda krafter, som åverka
honom, kastkraften och tyngdkraften, blir hans bana
en helt annan. Hastigheten förändras, ty den
kraft, som sträfvar att aflägsna stenen från jorden,
försvagas genom den oafbrutet verkande tyngdkraften;
rörelsen aftager, tills hon blir lika med
noll (<sp>likformigt aftagande rörelse</sp>); från detta
ögonblick verkar tyngdkraften ensam, och nedfallandet
börjar. Om  kroppen kastas lodrätt uppåt, fortsätter han sin väg i
samma riktning, ty tyngdkraften verkar i samma linie,
fastän åt motsatt håll. Men kastas han i horisontal
eller sned riktning, beskrifver han en kroklinie,
en så kallad <sp>parabel</sp>, som vi ofta haft tillfälle
att iakttaga och hvars teoretiska form man lätt på
papperet kan konstruera och beräkna.

Fig 79. Enkel pendel.

Låter man en sten fritt falla från en höjd, så att
han blott åverkas af jordens attraktion, blir hans
rörelse ej likformig. Erfarenheten har visat, att han
tillryggalägger under första sekunden en väg af 16,5
fot, under den andra 3 x 16,5 = 49,5 fot, under den
tredje 5 x 16,5 = 82,5 fot, under den fjerde 7 x 16,5
= 115,5 fot o. s. v., så att han efter 4 sekunders
förlopp har tillryggalagt en väg af 16,5 + 49,5 + 82,5
+ 115,5 = 264 fot. Hastigheten vid första sekundens
slut är 33 fot, vid den andras 66, vid den tredjes 99,
vid den fjerdes 132 o. s. v. (<sp>likformigt tilltagande
rörelse</sp>). Dessa tal gälla naturligtvis endast för
jorden; på solen, der tyngdkraften är vida starkare,
skulle de ock blifva större, på månen deremot mycket
mindre; men det allmänna uttrycket för de lagar,
som öfver allt gälla för fritt fallande kroppar,
blir emellertid följande:
1. Den fallande kroppens slutnastigheter
förhålla sig som de till fallen använda tiderna.
Sålunda, om kroppen vid slutet af första
sekunden uppnått en hastighet af 33 fot, uttryckes
hans hastighet vid slutet af andra, tredje och fjerde
sekunderna genom talen 2 x 33 = 66, 3 x 33 = 99,
4 x 33 = 132 fot o. s. v.

2. Vägstyckena, som en fallande kropp
tillryggalägger under de på hvarandra följande
sekunderna, förhålla sig som de udda talen (1 x
16,5 - 3 x 16,5 - 5 x 16,5 - 7 x 16,5 fot o. s. v.).

3. Fallhöjderna eller vägstyckena förhålla sig
som qvadraterna på de till deras tillryggaläggande
använda tiderna (1 x 1 x 16,5 - 2 x 2 x 16,5  - 3 x 3 x 16,5
o. s. v.).

Galilei upptäckte dessa lagar för fallrörelsen
derigenom, att han lät tunga kroppar falla ned från
ett torn i Pisa, och offentliggjorde sina rön 1638
i sin afhandling om mekaniken. Han begagnade äfven
vid sina försök en lutande ränna, utför hvilken en
kula rullade. Ehuru hastigheten här blef mindre än
för fritt fallande kroppar, blef dock förhållandet
emellan sluthastigheterna, tiderna och vägstyckena
det samma. Den senare af engelsmannen <sp>Atwood</sp> uppfunna
<sp>fallmaskinen</sp> gaf ännu noggrannare resultat.

<sp>Lagarna för pendelrörelsen</sp> äro de samma som för fritt
fallande kroppars rörelser, tillämpade på ett visst
fall. Pendelns rörelser äro ingenting annat än ett
fallande från en högre punkt till en lägre och ett
återuppstigande i följd af framhärdigheten eller
den lefvande kraft, hvilken pendeln under fallandet
förvärfvat. Det är på visst sätt ett fallande och
återuppstigande på ett lutande plan eller i en böjd
ränna. Uttrycket <sp>lefvande kraft</sp> för en i rörelse
varande kropp användes först af Leibnitz i motsats
till det af Galilei använda uttrycket <sp>peso morte</sp> 
för det tryck, en i hvila varande kropp utöfvar
på sitt underlag. Med en i rörelse varande kropps
lefvande kraft förstås hans förmåga att utföra ett
arbete eller öfvervinna ett motstånd. Denna lefvande
kraft i förening med tyngdkraften underhåller pendelns
rörelser.

Är under första delen af rörelsen under fallandet
hastigheten i tilltagande, aftager hon lika
regelbundet under den andra. I midten, der den tunga,
kroppen nått sitt djupaste läge, har han äfven sin
största hastighet, och denna är alldeles den samma,
som om han fallit, ej från <i>c</i> till <i>e</i> (fig. 79), utan
från <i>d</i> till <i>e</i>.

På <sp>svängningstiden</sp>, d. v. s. tiden för fallandet och
uppstigandet, har hvarken pendelns tyngd eller det
ämne, hvaraf han består, något inflytande; lika så
är det likgiltigt, så vida ej afvikningarna äro allt
för stora, huru stort utslaget är. Svängningstiden
beror endast på <sp>pendellängden</sp> eller afståndet mellan
tyngdpunkten <i>e</i> och upphängningspunkten. Ju mindre
pendellängden är, desto fortare svänger pendeln,
och svängningstiderna för två olika långa pendlar
förhålla sig som qvadratrötterna ur deras längder. En
pendel af 1 fots längd gör två svängningar, medan en
annan af 4 fots längd gör en.

<b>Pendelns användning.</b> Pendelns likformiga rörelser
gjorde, att man snart nog föll på den tanken att
använda honom till noggranna tidmätningar, och detta
föreslogs äfven af Galilei. I ett bref af den 5 juli
1639 till Lorenzo
Realis, amiral och guvernör för det
holländsk-ostindiska kompaniet, med hvilken han
stod i underhandling om att flytta till Holland,
skrifver han: »Till tidmätare begagnar jag mig af
en pendel af messing eller koppar, åt hvilken jag
gifvit formen af en sektor om 12 till 15 grader,
hvars radie är 3 fot. Denna sektor gör jag tjockare
på midten och tunnare åt sidorna, på det han må göra
luften så litet motstånd som möjligt. Igenom ett hål
i medelpunkten går ett jern, likt det, hvarpå en våg
upphänges. Detta jern slutar nedtill i en skarp kant
och hvilar på två underlag af metall.»

»Då nu sektorn», fortsätter han, »föres långt ifrån
det lodräta läget och öfverlemnas åt sig sjelf, gör
han en mängd svängningar, innan han stannar. Men på
det han må kunna fortsätta dessa svängningar, måste
man emellanåt ge honom en stark stöt.»

För att kunna räkna svängningarna föreslog Galilei
anbringandet af ett litet kugghjul, som för hvarje
svängning skulle vrida sig en tand. Om Galileis
äldre tidmätare, som han omnämner i ett bref till
sin vän Micanzio (den 5 november 1637), äfven var
inrättad på detta sätt, veta vi ej. Denna skulle,
som Galilei skrifver, ha visat ej blott timmar,
utan äfven minuter och sekunder. Att döma af senare
beskrifningar, synes dock detta instrument varit
ganska bristfälligt och ofullkomligt. Man gör dock
orätt i att lemna det utan allt afseende, såsom de
göra, hvilka tillskrifva <sp>Huyghens</sp> ensam uppfinningen
af pendeluren. Den väsentligaste förbättringen,
hufvudsakligen ankargången och lodens anbringande,
förskrifver sig visserligen från honom, men äran att
ha framstält den första iden tillkommer obestridligen
Galilei.

Det sätt, hvarpå Huyghens använde pendeln på urverk,
visar fig. 80. Pendeln <i>L</i> är upphängd i <i>a</i> och medtar
vid hvarje svängning bygeln <i>AB</i>, hvilken vid sin
öfre ända vrider sig kring en horisontal axel. Vid
samma axel befinner sig en med hakarna <i>m</i> och <i>n</i> i
tänderna på hjulet <i>R</i> ingripande spärrklinka (i följd
af sin form kallad ankare). Sjelfva hjulet kringvrides
medelst en derpå hängande vigt; det kan emellertid ej
oafbrutet rotera, emedan ankaret ingriper hämmande med
sin hake. För hvarje pendelsvängning vrider sig hjulet
en tand, och genom den stöt, som ankarets hake dervid
får af tanden och som öfverföres på pendelstången,
behåller pendeln alltid samma utslag. Indelningen af
kugghjulen beror sålunda på pendelns längd.

Fig. 80. Urpendeln.

Genom pendelns förkortande går uret fortare,
genom hans förlängande långsammare. Sådana
förändringar i pendelns längd verkar emellertid
blotta temperaturskilnaden, för hvilken uren jemt
äro utsatta, och då man redan
tidigt lärde känna detta för urens noggranna gång
skadliga inflytande, sökte man äfven medel att, om
ej undanrödja, åtminstone neutralisera det. Redan
1715 föreslog <sp>Graham</sp> den sinnrika utväg, som ännu
i dag användes, nämligen att motverka det skadliga
inflytandet genom samma kraft, som framkallat
det. För att bibehålla ett lika afstånd mellan
svängnings- och upphängningspunkterna lät han,
i stället för den tunga linsformiga kroppen,
vid pendelstången anbringa ett aflångt kärl med
qvicksilfver. Då pendelstången genom värmet förlänges
och svängningspunkten sålunda sänkes, utvidgas
qvicksilfret i kärlet och stiger, hvarigenom dess
tyngdpunkt något höjer sig. Genom noggranna försök kan
man lätt utröna den behöfliga qvicksilfversmängden.

Dylika <sp>kompensationspendlar</sp> äro ännu här och hvar i
bruk, dock använder man mera en annan tillämpning
af samma princip. Det är en äfven af Graham
uppfunnen inrättning, der pendelstången utgöres,
ej af en enda stång, utan af ett system af stänger
af olika metaller, hvilkas utvidgningar genom
värmet ömsesidigt upphäfva hvarandra. Fig. 81 ger
en föreställning härom. Stången till denna pendel,
som i följd af sin form äfven kallas <sp>rostpendel</sp>,
består af ett system af nio stänger, af hvilka några
vid sin utvidgning förlänga sig uppåt, andra nedåt. Är
alltså den mellersta stången <i>d</i> af jern, äro stängerna
<i>c</i> och <i>b</i> samt de med dem på andra sidan midtstången
symmetriskt liggande stängerna af samma metall. De
i figuren med fulldragna linier utmärkta stängerna
äro af någon annan metall, t. ex. messing, som vid
lika uppvärmning utvidgar sig mera än jern. Längden
af messingsstängerna måste tydligen beräknas så,
att deras förlängning blir lika med jernstängernas.

Fig. 81. Kompensationspendel.

<b>Sekundpendeln.</b> Till fysikaliska ändamål använder man
ganska ofta som tidmätare den enkla sekundpendeln, det
vill säga en sådan pendel, hvars svängningstid uppgår
till jemnt en sekund. Att bestämma och vidmakthålla
en sådan pendels riktiga längd är ej så lätt. Ty då den nästan
blott genom försök kan utrönas, måste dessa göras med
den allra största noggranhet. För att svängningarna
skola kunna fortsättas tillräckligt länge, är första
vilkoret, att friktionen så mycket som möjligt
upphäfves. Har man äfven observerat ett stort antal
svängningar och derigenom blifvit i stånd att noga
beräkna tidslängden för en enda, återstår dessutom att
bestämma tyngdpunktens afstånd från svängningspunkten,
och detta arbete medför ej mindre svårigheter.

Det är nämligen en stor skilnad, om den svängande
tunga kroppen är upphängd på en tyngdlös eller så godt
som tyngdlös tråd eller på en stång, som alltid har en
viss tyngd. Och de i sig sjelfva så enkla lagarna för
pendelns rörelse blifva ännu ytterligare komplicerade,
då pendelns upphängningspunkt
befinner sig inuti den tunga stången, så att
tunga massor både öfver och under upphängningspunkten
måste sättas i rörelse.

Ett sådant fall påträffa vi i den i fig. 82 framstälda
metronomen eller taktmätaren, efter sin uppfinnare
kallad <sp>Mälzels</sp> metronom. Det är den lilla,
bekanta apparaten, hvaraf man betjenar sig i musiken
för att bestämma den takt, i hvilken ett musikstycke
bör gå. Metronomens hufvudbeståndsdelar äro en tung
blykula, anbragt vid en stång, som svänger kring
en horisontal axel. Denna stång fortsättes ofvanför
upphängningspunkten, och förlängningen, som är försedd
med en skala, uppbär en flyttbar motvigt. Alla de
andra delarna äro mindre väsentliga; urverket tjenar
till att hålla apparaten i gång. Den nedre vigten
eller blykulan verkar alltid på samma afstånd
från upphängningspunkten och skulle, om hon svängde
ensam, också fullborda sina svängningar med samma
hastighet. Men nu måste hon äfven
sätta i rörelse motvigten, hvilken alltid sträfvar att
åstadkomma en rörelse åt motsatt håll och derigenom
fördröjer den förras rörelser. Dessa kunna slutligen
helt och hållet upphöra, om motvigten skjutes så
långt upp, att båda vigternas afstånd från axeln
förhåller sig omvändt som deras massor. Vi skulle
då ha framför oss en tvåarmad, i jemvigt befintlig
häfstång, som i hvarje läge vore i hvila. Ju närmare
man derför skjuter motvigten till axeln, desto mindre
blir hennes fördröjande inflytande och desto mera
närmar sig svängningstiden den som det nedre klotet 
ensamt skulle hafva.

Fig. 82. Mälzels metronom.              

Mälzels metronom är en s. k. <sp>sammansatt pendel</sp>,
d. v. s, en sådan, hvars massa ej kan betraktas som
en enda materiel punkt. Då man talar om längden på
en sådan, och strängt taget äro alla svängande kroppar
sammansatta pendlar, förstår man dermed längden af den
enkla pendel, som svänger med samma hastighet. Den
punkt, i hvilken den sammansatta pendelns massa
skulle koncentreras för att bilda en enkel pendel med
samma svängningstid, kallas den sammansatta pendelns
svängningspunkt; han behöfver alls icke ligga inuti
sjelfva massan, utan kan falla långt utom denna,
såsom hos metronomen ofta är fallet.

Genom den s. k. <sp>reversionspendeln</sp> har man
lyckats noga bestämma svängningspunktens afstånd
från upphängningspunkten. Om man nämligen i
svängningspunkten af en sammansatt pendel, bestående
af en väl arbetad,
fyrkantig jernstång, anbringar en stålegg och
låter pendeln svänga omkring denna, blir den
förra upphängningspunkten nu svängningspunkt; man
upprepar försöken så länge, tills svängningstiden
blir den samma, på hvilken af de båda eggarna
pendeln än hänger; afståndet emellan dem anger då
pendellängden. Uppgår svängningstiden för båda
eggarna till en sekund, är det lätt att finna
sekundpendelns längd. Derutaf, att punkterna
ombytas, har detta instrument erhållit namnet reversionspendel. 
Dess uppfinning tillskrifves den tyske
fysikern <sp>Bohnenberger</sp>; emellertid har engelsmannen
<sp>Kater</sp>, som ej kände till Bohnenbergers ide först
gjort användningar deraf, som haft vigtiga följder
för den fysiska geografins fullkomnande.

Fig. 83. Reversionspendeln.

<b>Foucaults pendelexperiment.</b> Detta grundar sig på
den allmänna lag, att en svängande eller roterande
kropp eller en kropp, som rör sig på hvad sätt
som helst i ett plan, alltid sträfvar att röra
sig i samma plan eller, som man säger, bibehålla
sitt rörelseplan oförändradt. Exempel på denna lag
erbjudas oss i mängd från snurran, som håller sig
balanserande på sin spets, så länge hennes rotation är
tillräckligt hastig, till himlakropparna, som, huru
de än kringföras i rymden, likväl alltid bibehålla
sina rotationsaxlars riktning oförändrad.

Fig. 84. Svängningsplanets oföränderlighet. Fig. 85.

Enligt samma lag sträfvar en svängande pendel
alltid att genomlöpa samma bana, att bibehålla sitt
svängningsplan oförändradt. Upphänges i punkten <i>a</i>
(fig. 84) ena ändan af en tråd, som uppbär en tung
kula <i>b</i>, och denna försättes i svängningar i ett visst
plan, bibehåller hon riktningen af dessa svängningar
oförändrad, äfven om ställningen, i hvilken hon
är upphängd, stativet med cirkeln, vrides omkring sin axel
ur läget 1 (fig. 84) till läget 2 (fig. 85) och så
vidare ett eller flera hvarf. Kunde man upphänga en
dylik pendel öfver en af jordens poler, skulle han
således, om jorden verkligen vrider sig kring sin
axel, skenbart förändra sitt svängningsplan,
eller, omvändt, om pendeln syntes förändra
sitt svängningsplan på nämda sätt, skulle detta kunna
antagas som ett bevis för jordens rotation.

Fig. 86. Foucaults pendelexperiment för att bevisa jordens rotation.

Man kan visserligen ej upphänga pendeln midt öfver
polen, men detta är ej heller nödvändigt. Fenomenet
af pendelplanets skenbara vridning framträder vid
hvilken breddgrad som helst, och vi ha valt polen
endast som det för fenomenets förklaring enklaste
fallet. Emedan jorden vrider sig åt öster eller för
en person, som befinner sig på norra halfklotet,
från höger till venster och för en person på södra
halfklotet från venster till höger, måste tydligen
pendelplanets skenbara afvikning norr om eqvatorn gå
från venster till höger och söder om eqvatorn tvärtom. Vid 
eqvatorn uppkommer af lätt insedda skäl ingen afvikning, och 
storleken af denna afvikning på en viss tid blir större, i samma
mån man närmar sig polen, der hon på 24 timmar blir
ett helt hvarf eller 360°. Detta så ytterst enkla och
första direkta bevis på jordens rotation, hvilket på
en gång tillfredsställer vetenskapens och allmänhetens
fordringar, framstäldes först af <sp>Foucault</sp> 1851. Att
jorden är rund och på 24 timmar vänder sig omkring
sin axel, betviflades visserligen ej då af någon
med aldrig så liten bildning. Men det har emellertid
funnits tider, då denna sanning varit betviflad och
äfven tillskyndat sina bekännare martyrskapets ära.
Föreställningen om menniskans egen storhet hade
nämligen under forna tider så nära sammanvuxit
med föreställningen om vår jord såsom skapelsens
medelpunkt, att läran om jordens rörelse och verldens
omätlighet ej utan strid kunde vinna insteg. Redan
långt före Kristus lärde <sp>Nicetas</sp> från Syracusa och
<sp>Aristarkos</sp> från Samos jordens rörelse och jordbanans
litenhet i jemförelse med fixstjernhimmelns
omätlighet. Men under den nya och egendomliga
riktning, som den europeiska bildningen vid
kristendomens införande tog, gick denna enkla sanning
förlorad. Kyrkofäderna blefvo genom sitt förakt för
naturens studium okunnighetens apostlar. Lactantius
säger, att ingen förnuftig menniska kan tro på jordens
klotform, och han påstår sig kunna bevisa, att på
andra sidan jorden ej finnes någon himmel. Kosmas
förkastar den matematiska metoden såsom lämplig endast
för narrar och bedragare och konstruerar jordens form
efter förbundsarkens; han försäkrar derjemte, att till
dem, som vilja vara kristna och ändå tro, att jorden
är ett klot, skall Gud på den yttersta dagen säga:
»Jag känner eder icke». Sådana menniskor må ej göra
sig någon förhoppning om ett lif efter detta.

Sedan bekantskapen med forntidens literatur åter
upplifvats, framstälde först Copernicus läran om
jordens rörelse; men först med Galileis uppträdande
och uppfinningen af tuberna erhöll hon tillräckliga
fysiska bevis; ty för det väpnade ögat, som i
vintergatan upptäckte en hel oändlighet af verldar,
visade sig antagandet af jorden som orörlig och
skapelsens medelpunkt vara en omöjlighet, och hvarken
filosofins eller kyrkans bann kunde sedan undertrycka
en lära, som stödde sig på verkliga iakttagelser. Ett
enkelt och för allmänheten fattligt bevis för jordens
rörelse saknades dock ännu, då Foucault framstälde
nyss nämda pendelexperiment, som genast fann det
lifligaste deltagande inom hela den bildade verlden
och upprepades på flera ställen.

Foucault anstälde sitt första försök i ett källarhvalf
med en messingskula om 11,7 skålpunds vigt, upphängd
på en 6,7 fot lång ståltråd; sedermera upprepade
han försöket med en längre pendel i meridianrummen
i Paris' observatorium och slutligen i sjelfva
Panteon. I Kölndomen gjordes försök med en pendel af
153 fots längd. I norra slottstornet i Upsala gjordes
1854 försök med en dylik pendel; den utgöres af en
blykula om 50 skålpunds vigt, upphängd på en ståltråd
af 64 fots längd.

Öfver allt, der observationerna utförts med
tillräcklig noggranhet, har pendelplanets observerade
vridning i det allra närmaste sammanfallit med den
beräknade. Försöket kan utföras med en jemförelsevis
kort och lätt pendel, men ju noggrannare resultat man
önskar, desto längre och tyngre pendel erfordras. Ju
tyngre kulan och ju långsammare hennes rörelse är,
desto mindre åverkas nämligen hennes regelbundna
gång af tillfälliga orsaker. För bättre öfversigt
af svängningsplanets skenbara vridning meddelas
följande tabell:

                                          Vridning på
    Ort                   Latitud    24 timmar   1 timme

Nordpolen.................. 90°      360°        15°
Upsala..................... 59° 52'  311° 21'    12° 58'

    Ort             Latitud          Vridning på
                                24 timmar       1 timme
Stockholm ......... 59° 20'     309° 12'        12°  8'
Köln .............. 50° 55'     279° 22'        11° 38'
Paris ............. 48° 50'     274° 50'        11° 28'
Rom ............... 41° 54'     243° 49'        10° 10'
Cayenne ...........  4° 56'      31° 23'         1° 19'
Eqvatorn ..........  0°  0'       0°  0'         0°  0'

<b>Jordens afplattning.</b> Redan på Aristoteles' tid
ansågo de lärda, att jordens form alldeles icke
motsvarade de äldsta kosmologernas fantastiska
föreställningar. Pytagoras anses ha varit den förste,
som bestämdt uttalat satsen om jordens klotform,
men först den store filosofen från Stagira lyckades
i någon mån leda detta påståendes riktighet i bevis.

Vore jorden ett fullkomligt klot, borde attraktionen
från medelpunkten på föremål vid ytan vara den samma
öfver allt, likaledes tyngdkraftens acceleration
och sekundpendelns längd vara de samma öfver hela
jorden. Detta antog man äfven såsom säkert ända till
år 1672, ehuru Newton långt förut dragit jordens
fullkomliga klotform i tvifvelsmål af skäl, för hvilka
vi snart skola redogöra, och antagit, att jorden har
en utsvällning vid eqvatorn eller, hvad som är det
samma, en afplattning vid polerna. Riktigheten af
detta antagande ha äfven senare, ytterst noggranna
mätningar fullständigt ådagalagt.

Under nämda år företog den franske astronomen
<sp>Richer</sp> en vetenskaplig resa till Cayenne. Då han här
uppstälde sitt från Frankrike medförda pendelur, fann
han, att det drog sig 2 1/2 minuter efter på dygnet,
oaktadt det före afresan var noga justeradt. Då
det inflytande, som olika temperatur och klimatiska
förhållanden kunde ha på urets gång, med vetenskaplig
noggranhet blifvit taget i beräkning, befans dock,
att oafsedt dessa orsaker pendelns svängningar voro
långsammare, än de under samma förhållanden skulle
varit i Paris, och att uret, för att gå riktigt,
erfordrade en förkortning af sekundpendeln med 0,8
linie. De noggrannaste undersökningar visade, att
sekundpendelns längd i Paris var 0,8 linie större
än i Cayenne, och deraf följer med nödvändighet,
att tyngdkraftens acceleration är större i Paris än
i Cayenne. Det låg nu nära till hands att antaga, att
hon aftager mot eqvatorn och växer mot polerna. Detta
är också fullkomligt riktigt, och en af orsakerna
dertill är, att jordens form ej är ett fullkomligt
klots, utan att hon vid eqvatorn har en större radie
än vid polerna.

Nu mera är det på grund af upprepade och med
vetenskapens alla hjelpmedel utförda gradmätningar
bekant, att jordens diameter vid eqvatorn är
ungefär 6 geografiska mil (4,16 svenska) längre än
polardiametern. Den förra är ungefär 1719 och den
senare 1713 geografiska mil, eller, hvad som är det
samma, eqvatorialradien är 859,5 och polarradien
856,5 geografiska mil. För orter, som ligga emellan
polen och eqvatorn, har jordradien något emellan ofvan
nämda gränsvärden liggande värde, och mot hvart och
ett af dessa svarar en viss längd hos sekundpendeln.
Denna är t. ex. för

S:t Thomas under   0° 24' 41'' N : 33,381  tum 
Jamaica      »    17° 56' 47'' N : 33,393   »
London       »    51° 31'  8'' N : 33,483   »
Stockholm    »    59° 20' 34'' N : 33,505   »
Spetsbergen  »    79° 49' 58'' N : 33,547   »

Jorden är således ej fullkomligt sferisk, utan har
formen af en rotationssferoid. Samma pendel, som
vid det skotska berget Shehalien lärde oss känna
jordens vigt, kan äfven hjelpa oss bestämma hennes
gestalt. Pendeln hvilken utgör en af de enklaste
apparater, som gerna kunna tänkas, har sålunda genom
en sinnrik användning och en förståndig tolkning
af de enkla fenomenen vid dess rörelse riktat
vårt kunskapsförråd med några af dess underbaraste
skatter. Med hans tillhjelp undersöka vi ej blott det
bestående, sådant det nu är, och ställa jemförande
pol och eqvator vid sidan af hvarandra, utan vi
kunna äfven, liksom i ett förtrolladt fjerrglas,
skåda in i försvunna tider, som ligga millioner
år bakom oss, och göra oss en föreställning om den
bildningsprocess, hvarigenom vår jord och de med henne
i rymden kretsande stjernorna erhållit sin nu varande
form. Ty begagna vi oss af den kännedom, vi vunnit
om jordens form, och, fortsättande vår undersökning,
fråga, under hvilka förhållanden jorden och de öfriga
planeterna måste ha befunnit sig för att erhålla
en så beskaffad form som den, de nu ega, ledas vi
med nödvändighet till det antagandet, att de måste ha
befunnit sig i glödande smält tillstånd.

Fig. 87. Centrifugalkraftens verkan.

Den kraft, som bestämde dessa verldsdroppars från
sferen afvikande form, var ingen annan än den
s. k. centrifugalkraften.

<b>Centrifugalkraften.</b> Som bekant, betecknar man med
detta namn den kraft, hvarmed en kropp, som roterar
omkring en punkt, sträfvar att aflägsna sig från
denna punkt. Man kan kringsvänga ett öppet, med
vatten fyldt kärl så, att vätskan ej utrinner, äfven
om öppningen står rakt nedåt. Tvärtom utöfvar hon
i denna ställning hos kärlet ett betydligt större
tryck mot kärlets botten, än då det står upprätt
och befinner sig i hvila. Lägger man en kula på en
skifva, såsom fig. 87 visar, kan skifvan med kulan
kringsvängas, utan att den senare nedfaller. Hon
tryckes i stället hårdare mot skifvan, i samma mån
rörelsen blir hastigare. En sten, som bindes vid ett
snöre och hastigt kringsvänges, kan slutligen afslita
snöret. Tunga massor, som försättas i hastig rotation,
såsom qvarnstenar, remskifvor och svänghjul, splittras
stundom af samma orsak, hvarvid bitarna kringslungas
med en utomordentlig kraft. De gamla romarna, som ännu
ej kände till exploderande kroppar, gjorde i stället
bruk af centrifugalkraften vid sina kastmaskiner,
hvarmed de slungade centnertunga stenar och brinnande
facklor inom belägrade orter.

Fig. 88. Romerska kastmaskiner vid belägringen af Agrigent.

Centrifugalkraften är dock ej, som man på grund af
det föregående möjligen skulle vara benägen att tro,
någon särskild, från en viss kraftkälla härflytande
kraft. Hon är nämligen endast en yttring af materiens
tröghet eller framhärdighet, hvarmed vi, såsom redan
är sagdt, förstå den egenskap hos den samma, att
han alltid sträfvar att bibehålla sitt tillstånd,
vare sig att detta är hvila eller rörelse, och i senare 
fallet att han vill bibehålla sin rörelse oförändrad både 
i afseende på hastighet och riktning. Med <sp>centripetalkraft</sp>
förstår man den från rotationscentrum utgående
kraft, som hindrar kroppen att aflägsna sig från
samma punkt. Denna kraft representeras i ofvan
nämda exempel af trådens motstånd mot afslitning,
i fig. 87 af skifvans motstånd mot kulan o. s. v. Vi
skola nu syselsätta oss med den kraft, som åstadkommer
rotationen, vare sig att hon utgöres af muskelkraften
i våra armar, elasticiteten i kastmaskinens lina,
vind- eller vattenkraften, som drifver qvarnstenen,
ångkraften, som sätter svänghjulet i gång, eller den
ännu obekanta drifkraft, som gifvit himlakropparna
deras rörelse.

Om en kropp påverkas af en enda kraft och sedan
öfverlemnas åt sig sjelf, antager han en rätlinig
rörelse; men detta fall förekommer aldrig i
naturen. Der uppträda alltid flera krafter jemte
hvarandra, och om en bland dessa ständigt är
riktad mot en och samma punkt, kan hon, om hon är
tillräckligt stark, tvinga kroppen att rotera i en
bana, hvars medelpunkt den nämda punkten är.

I allmänhet kallas denna kraft centripetalkraft och är
i de allra flesta fall en yttring af tyngden eller den
allmänna gravitationen. Månen rör sig med den honom
en gång för alla meddelade hastigheten och roterar
omkring jorden, hvars attraktion, tyngden, håller
honom, liksom med en osynlig tråd, på ett bestämdt
afstånd från jorden. På samma sätt går jorden tillika
med de andra planeterna, stora och små, omkring solen,
och solen sjelf utgör e[j] heller den orörliga medelpunkten för verlden, 
utan rör sig framåt med hela sitt planetsystem och beskrifver
tillika med en oräknelig här af andra solsystem en
bana kring någon för oss ännu obekant punkt i rymden.

Fig. 89. Rörelse i tangentens riktning.

Fig. 90. Rörelse i radiens riktning.

Så snart attraktionen eller centripetalkraften upphör
och kroppen öfverlemnas åt sin egen framhärdighet,
får han genast en rätlinig bana och rör sig då i
den tangents riktning, i hvars beröringspunkt han
befann sig, då centripetalkraften upphörde att verka
(fig. 89). Han aflägsnar sig således allt mer från
den punkt, som förut utgjorde centrum för hans
bana. Härutaf namnet centrifugalkraft. Att en
kropp under centrifugalkraftens inflytande äfven
kan aflägsna sig i radiens riktning, är tydligt af
fig. 90. Ett med vatten fyldt rör <i>b</i> svänges från
höger till venster kring punkten <i>a</i>, så att det med
de af de punkterade linierna <i>cc'</i> och <i>dd'</i>, <i>c'c''</i> och
<i>d'd''</i> uttryckta hastigheterna ankommer till <i>b'</i>, <i>b''</i>
o. s. v. Då röret antager läget <i>b</i>, har vattenytan
i punkterna <i>c</i> och <i>d</i> en hastighet, som till storlek
och riktning representeras af de nämda punkterade
linierna, och vattenpartiklarna sträfva på grund af
sin framhärdighet att bibehålla denna riktning och
hastighet oförändrade. När röret intager
läget <i>b'</i>, har vattenytan derför läget <i>c'd'</i>. Hvad
som gäller för vattenpartiklarna på ytan, gäller
tydligen äfven för vattenmassan i hela röret. Hon
stiger således utåt, »flyr från medelpunkten», såsom
namnet centrifugalkraft antyder.

Med ju större hastighet en kropp rör sig kring en
viss punkt, desto större är ock, under för öfrigt
oförändrade förhållanden, den kraft, hvarmed han
sträfvar att aflägsna sig från medelpunkten. En
mjuk kropp, som roterar kring en genom den samma
gående axel, måste derför utvidga sig der, hvarest
dess rotationshastighet är störst, emedan hans massa
der har största benägenheten att aflägsna sig från
rotationsaxeln.

I jordens utsvällning under eqvatorn och afplattning
vid polerna ha vi ett resultat af denna krafts
verkan. I formen af planeten <sp>Saturnus</sp> framträder detta
fenomen ännu skarpare. Rotationen hos denna planet är
så stark, att eqvatorialzonen genom centrifugalkraften
lösslitits från den öfriga planeten och bildar ett
kring den samma fritt sväfvande system af ringar,
som endast genom attraktionen är förbundet dermed. 
<sp>Plateau</sp> har på artificiel väg eftergjort Saturnus'
bildning på det sätt, att han i vatten hält stora
droppar af en blandning af terpentin, vax o. d.,
hvilken haft alldeles samma specifika vigt som
vattnet, och sedan bragt dessa droppar i en hastig
rotation. Lyckas man bringa en sådan droppe i rotation
kring hans geometriska axel, ser man honom först
utvidga sig på midten och sammandraga sig vid polerna,
och om hastigheten ökas tillräckligt, afskiljer sig
ett bälte på midten och omger den öfriga kärnan på
samma sätt, som ringen omger <sp>Saturnus</sp>. Är rörelsen ej
fullkomligt regelbunden, eller rubbas rotationsaxeln,
förlorar ringen sin regelbundna form: han blir
tjockare på ett ställe, som ligger längst ifrån
rotationsaxeln, hans massa drar sig småningom allt
mer till detta ställe, tills han slutligen brister på
det midt emot liggande och förvandlas till ett klot,
en måne, som går omkring sin planet. Sannolikt är,
att planeternas drabanter alla bildats på samma sätt,
och meteorstenarna äro troligen ingenting annat än
lemningar af dylika söndersprungna ringar.

<b>Centrifugalkraftens användning</b> i tekniken är ej
mindre intressant än hennes uppträdande i naturen och
förekommer på de mest olika områden. Med tillhjelp af
hastigt roterande hjul tvingar man upp vattnet till
betydande höjder. Centrifugalpumpar konstrueras på
mångfaldigt olika sätt. Liksom alla kroppar, är äfven
luften underkastad centrifugalkraftens inverkan, och
luftpumpar eller blåsmaskiner konstrueras derför efter
samma grunder som centrifugalpumparna. De storartade
luftpumpar, som användas vid den pneumatiska paketbefordringen 
i London och till hvilka vi i ett följande kapitel återkomma, 
grunda sig på samma princip.

Centrifugalkraftens verkan utgör dessutom inom
maskinbygnadskonsten ett utmärkt medel att reglera
maskiners hastighet. De s. k. <sp>centrifugalregulatorerna</sp>
utgöras af två tunga kulor <i>BB</i> (fig. 91), hvilka
medelst två stänger äro fästa vid en axel. Denna axel
drifves af den kraftmaskin, hvars hastighet skall
regleras, en turbin, ett vattenhjul, en ångmaskin
eller dylikt.
Kulorna deltaga i axelns rotation och stiga högt upp
eller sjunka längre ned allt efter den hastighet,
som meddelas dem af kraftmaskinen. Då kulorna höja
eller sänka sig, skjuta de en hylsa <i>S</i> upp eller ned på
axeln. Begagnas regulatorn att reglera en ångmaskins
hastighet, är med hylsan förbunden en häfstång,
som öppnar eller sluter en ventil i det rör, som
leder ångan från pannan till cylindern, på det sätt,
att en förändring i maskinens hastighet ögonblickligt
korrigerar sig sjelf. Om kraften af någon anledning
är för svag, så att hastigheten minskas, sänka
sig kulorna och öppna ventilen, hvarigenom mer
ånga påsläppes. Ökas hastigheten för mycket,
stiga kulorna och minskas ångtilloppet, hvarigenom
hastigheten åter nedgår till den normala. Äfven till
reglering af hastigheten hos vattenhjul och turbiner
kan centrifugalregulatorn användas.

Fig. 91. Centrifugalregulator.

<sp>Centrifugaltorkmaskinen</sp> utgör en mera omedelbar
användning af centrifugalkraften. Antag, att vi vilja
torka ett vått plagg. Vi skulle beröfva det en stor
del af dess fuktighet derigenom, att vi hastigt
kringsvängde det, liksom man skakar regnet ur ett
plagg. Centrifugaltorkmaskinen verkar nu på samma
sätt, ehuru med större kraft och regelbundenhet,
hvarigenom också en långt fullständigare effekt
uppnås. Maskinen består hufvudsakligen af en
ihålig cylinder <i>AA</i> (fig. 92), hvilken medelst en
kugghjulsutvexling kan sättas i en mycket hastigt
roterande rörelse kring sin axel <i>B</i>.
I vår figur utgöras de rörelsen öfverförande
maskindelarna af remskifvorna <i>D</i>, <i>D'</i>, <i>D''</i> , hvilka stå
i förbindelse med hvar sitt af kugghjulen <i>E</i>, <i>E'</i>, <i>E''</i>,
hvilka ingripa i kugghjulen <i>F</i>, <i>F'</i>, <i>F''</i>. Då tändernas antal
är olika så väl i kugghjulen <i>E</i>, <i>E'</i>, <i>E''</i> som i 
<i>F</i>, <i>F'</i>, <i>F''</i>,
kan tydligen utvexlingsförhållandet, och således äfven
maskinens hastighet, förändras. <i>G</i> är en skifva,
som löper löst på sin axel, och på denna öfverföres
drifremmen, då maskinen skall stanna. Medelst
remledaren <i>H</i> föres remmen på hvilken af skifvorna
man önskar. Beskaffenheten af cylinderns vägg är
afpassad efter det material, för hvilket maskinen är
afsedd. För tyg, garn, ull o. d. är han af kopparplåt,
som är genomborrad med fina hål; i sockerfabriker
användas torkmaskiner, der cylindern utgöres af
en fin metallduk.

Fig. 92. Centrifugalmaskin.
Vid maskinens begagnande har man ingenting annat
att göra än att så likformigt som möjligt utefter
cylinderns väggar fördela de våta ämnena, som skola
torkas, hvarefter maskinen sättes i gång. Fuktigheten
tränger ut mot den yttre periferin och utkastas genom
hålen i cylindern, medan det qvarblifvande innehållet
sammanpressas till en temligen torr massa. Maskinens
arbete är så fullständigt, att man på ett par minuter
uppnår samma torrhetsgrad, hvartill vid vanlig
torkning skulle erfordras lika många timmar.

Om äfven de nu nämda centrifugalmaskinerna ej äro
af så framstående vigt, att deras uppfinning gjort
epok i industrins eller vetenskapens historia,
ha de dock här gifvit oss anledning att taga en
öfverblick af en hel mängd företeelser i naturen och
från en ny sida studera det märkvärdiga sammanhang,
som förenar de särskilda delarna i universum till
ett stort harmoniskt helt.

Fig. 93. Saturnus med sitt ringsystem.
<b>Barometern och manometern.</b>

Iakttagelse af en brunngräfvare i Firenze.
- <i>Horror vacui.</i>
- Torricellis försök.
- Lufttrycket och lagen derför.
- Atmosferen.
- Höjdmätning på <i>Puy de dôme.</i>
- Barometern.
- Dos- och häfvarbarometern.
- Aneroidbarometern.
- Manometern.
- Den mariotteska lagen.
- Barometerobservationer.

Det berättas, att en brunngräfvare i Firenze en gång
fick i uppdrag att förfärdiga en sugpump, medelst
hvilken vatten skulle uppbringas till en betydlig
höjd. Pumpen gjordes på vanligt sätt och med all
omsorg, men då han skulle begagnas, visade sig,
att vattnet i röret ej kunde uppsugas till mer än
omkring 34 fots höjd. Samma egendomlighet visade sig
vid flera upprepade försök, och man tvangs till det
antagandet, att denna företeelse ej hade sin grund i
någon felaktighet hos apparaten, utan berodde af en
hittills obekant naturlag.

Galilei, som redan då hade ett stort namn som
naturforskare, anmodades att förklara det märkvärdiga
fenomenet, och enligt mångas påstående skulle han ha
upptäckt den verkliga orsaken; andra åter låta honom
affärda brunngräfvaren med ett svar, hvari vi alls
icke igenkänna hans logiska snille: »<i>Horror vacui</i>
har äfven sina gränser.» <i>Horror vacui?</i> Redan äldre
tiders fysiker kände till sådana företeelser som
vattnets uppstigande i rör genom
sugning, vinets i stickhäfverten, när den öfre
öppningen tilltäppes med fingret, och andra, till
hvilkas förklaring man antog, att naturen hade »en
afsky för tomrum», på latin <sp>horror vacui</sp>, i följd
hvaraf hon alltid och allestädes sträfvade att fylla
hvarje tomrum med det ämne, som var närmast till
hands, vanligast luft eller vatten.

Denna besynnerliga föreställning hade allt för länge
varit rådande, att det skulle fallit någon in att
tvifla på dess sanning, i synnerhet som man då ännu
ej lärt sig att anställa noggranna försök.

Hvilket svar än Galilei må ha gifvit brunngräfvaren,
kunna vi dock vara förvissade om, att den store mannen
sjelf ej trodde på <sp>horror vacui</sp>, ehuru det är ovisst,
om han ännu vunnit riktig kännedom om det nämda fenomenet.
Man påstår, att <sp>Descartes</sp> var den förste, som insåg,
att denna orsak var lufttrycket. Han skulle således ha
gjort en af de värdefullaste upptäckterna inom fysiken.

Men tillhör än första tanken Galilei eller Descartes, var
dock <sp>Torricelli</sp>, Galileis mest framstående lärjunge,
den förste, som genom experiment framlade tydliga
bevis för lufttryckets verkan, och vetenskapen hedrar
honom derför också med rätta som grundläggare af en
ny teori.

År 1643 eller 1644 anstälde Torricelli i Firenze det
försök, som ännu i dag utföres på samma sätt. Han
tog ett tjockt glasrör af omkring 3 fots längd,
som var tillsmält i ena ändan och så pass vidt, att
öppningen kunde tilltäppas med ett finger. Detta
rör fylde han helt och hållet med qvicksilfver,
tillslöt sedan öppningen med fingret, så att vid
omstjelpning ingenting kunde utrinna, och förde
denna öppning ned under ytan i ett med qvicksilfver
fyldt kärl. Då han nu borttog fingret från öppningen
och stälde röret lodrätt (fig. 95), varseblef han,
att qvicksilfret deri sjönk till en viss punkt <i>a</i>, och så
ofta han upprepade försöket, låg denna punkt alltid
lika högt öfver qvicksilfversytan <i>b</i>. Antingen röret
var 3 eller 6 fot högt, upptog qvicksilfverspelaren
deri alltid en höjd af omkring 25 tum. Den del af
röret, som var ofvanför qvicksilfret, var fullkomligt
tom, ty qvicksilfret i det större kärlet hade hindrat
luftens tillträde dit. Detta tomrum heter ännu i dag
det <sp>torricelliska tomrummet</sp>. Der fans ett <sp>vacuum</sp>,
men naturens <sp>horror</sp> derför hade funnit sin gräns.

Torricelli drog nu den slutsatsen, att, då vattnet i
pumpröret steg till högst 34 fot, men qvicksilfret i
glasröret endast till 25 tum och vattnets specifika
vigt förhöll sig till qvicksilfrets omvändt som dessa
höjder 1:13,6 = 25:340, orsaken till fenomenet
i båda fallen vore ett yttre tryck, och

Fig. 95. Torricellis försök.
vidare att detta med full noggranhet angåfves
genom trycket af en vattenpelare af 34 fot eller
en qvicksifverspelare af 25 tums höjd. »Det är
atmosferen, som utöfvar trycket», sade Torricelli;
»luften är en tung kropp; hon har en vigt och trycker
med denna vigt mot jorden, på samma sätt som hafvets
vatten trycker mot dess botten.»

Dessa försök gjorde ett oerhördt uppseende i den lärda
verlden och väckte i synnerhet hos den berömde franske
matematikern <sp>Pascal</sp> ett lifligt intresse. Han lät i
Rouen 1648 i stor skala utföra talrika experiment
med vätskor af olika specifik vigt, såsom vin,
olja o. s. v., och alla resultaten bekräftade på
det mest lysande sätt Torricellis påstående. År
1667 utgaf Pascal från trycket sina rön, och i de
båda afhandlingarna »0m vätskors jemvigt» och »Om
lufttrycket» framstälde den store matematikern på ett
klart och bevisande sätt sammanhanget mellan de hit
hörande principerna. Iakttagelsen, att luften var en
tung kropp, var dock ej helt och hållet ny, ty redan
Aristoteles på sin tid hade anmärkt, att skinnsäckar
hade en större vigt, då de voro fylda med luft, än då
de vägdes tomma. Emellertid hade denna sanning ännu
ej blifvit fullt utredd och följaktligen hittills
varit helt och hållet ofruktbar för vetenskapen.

Vilja vi nu sammanfatta och taga en öfverblick af det
hufvudsakligaste, som framgår ur Torricellis försök,
träda följande sanningar oss till mötes.

Fig. 96. <sp>Torricelli</sp>.

Hvarje luftpartikel har en vigt, derför måste
hela atmosferen ega tyngd, och emedan han har en
bestämd utsträckning, måste han äfven ha en bestämd
tyngd, med hvilken han trycker på hvarje punkt
af jordytan. Atmosferen är ett lufthaf, hvars yta
ligger högt öfver oss och böjer sig liksom hafvets
yta omkring jordens medelpunkt. Vi lefva på detta
hafs botten och äro i detta hänseende att förlikna
vid kräftorna, som krypa omkring på bottnen af
en sjö. Ytan af detta lufthaf är jemn; de högsta
berg på jorden uppstiga ej deröfver, utan äro blott
djupt liggande ref, mot hvilka luftströmmarna bryta
sig. Liksom vattnets tryck från alla sidor påverkar
deri simmande kroppar, på samma sätt förhåller det
sig äfven med lufttrycket; men liksom fiskarna i
vattnet ej märka detta tryck, lika så märka ej heller
vi någonting af det ansenliga tryck, som från alla
sidor utöfvas på oss.

Liksom bottnen i ett med vatten fyldt kärl har att
uthärda ett större tryck än en punkt högre upp, öfver
hvilken hvilar en vattenpelare af mindre höjd, lika så
är äfven atmosferens tryck mindre på bergstopparna än
i de djupa dalarna. Om vi kunde hvarftals upplägga
en stor ullmassa, så att deraf blefve ett helt
berg, skulle vi få se, att de nedersta lagren tätt
sammantrycktes af
de öfver dem liggandes tyngd; ju högre upp, desto
mindre blefve tätheten, ända till det öfversta hvarfvet, 
der ullen låge helt lös i följd af sin egen
elasticitet, som här af ingenting påverkades. På
samma sätt förhåller det sig med luften. Hon låter
i hög grad sammantrycka sig; närmast jordytan, der
hon tryckes af den deröfver hvilande luftmassan,
har hon derför sin största täthet; men denna aftager,
ju högre upp vi förflytta oss, och luften blir allt
tunnare. Om atmosferens aftagande täthet vid en
större höjd öfver jordytan kan man öfvertyga sig,
om man vid bestigning af ett högt berg för med sig
luft i en tillsluten flaska eller blåsa. Man märker
då, huru denna luft utvidgar sig i följd af den
omgifvande luftens mindre spänstighet. Denna luftens
utvidgningsförmåga, som gör, att hon, liksom alla
gaser, utbreder sig inom så stort rum, som erbjudes
henne, beror deraf, att den repellerande kraften
mellan molekylerna allt jemt sträfvar att aflägsna
dem ifrån hvarandra. Tyngdkraften, som motverkar
detta sträfvande, söker draga molekylerna mot jordens
medelpunkt, och då hvarje luftpartikel påverkas af
denna kraft, blir den sammanlagda verkningen af de
öfver hvarandra liggande lagren ett ganska betydligt
tryck.

Emellertid kan luften, liksom de öfriga gaserna,
sammanpressas i ännu högre grad, än som eger rum vid
jordytan. I ett lufttätt rör t. ex. kan man med en
kolf sammanpressa luften, så att hon intar en mycket
mindre volym än förut. Ju större sammantryckning
man vill åstadkomma, desto större kraft erfordras
naturligtvis, och de tryck, som man måste använda
för att sammanpressa en viss luftmassa till mindre
volymer, förhålla sig till hvarandra omvändt som
dessa volymer, under förutsättning att luftmassans
temperatur under sammantryckningen ej undergår
någon förändring. Om för att sammanpressa en viss
luftmängd till hälften af dess ursprungliga volym
behöfs ett tryck af 50 skålpund, erfordras 100
för att drifva sammantryckningen till 1/4 och 200,
för att hon skall nedgå till 1/8 af hvad hon först
var. Vi få sålunda följande förhållanden: 1/8 : 1/4 :
1/2 = 50 : 100 : 200. Denna vigtiga lag upptäcktes
egentligen 1660 af <sp>Boyle</sp> och hans lärjunge <sp>Richard
Townley</sp>, hvarför engelsmännen ock med rätta kalla
honom <sp>Boyles lag</sp>. <sp>Mariotte</sp>, efter hvilken vi kalla
honom <sp>Mariottes</sp> lag, anstälde senare och troligen med
kunskap om sina föregångares arbeten sina försök och
kom till samma resultat.

Denna lag gäller ej blott, då trycket är större än
det atmosferiska, utan äfven då det är mindre.

<b>Atmosferen.</b> Återgå vi nu till en betraktelse af den
jorden omgifvande luftmassan, gäller vår första fråga
hennes höjd öfver jordytan. Hade luften allt igenom
samma täthet, skulle man, med kännedom om hennes
vigt, lätt kunna beräkna afståndet till atmosferens
gräns. Då detta emellertid ej är händelsen, utan
tätheten aftager vid större höjd öfver jordytan,
och mariotteska lagen, att en gasmassas volym vid
oförändrad temperatur är omvändt proportionel mot det
tryck, hvarför hon är utsatt, ej heller oinskränkt
kan tillämpas, kan man blott ungefärligen beräkna
atmosferens höjd. Man antager den vara 7 till
9 svenska mil. Det är i förhållande till jordens
storlek knapt så
mycket som ett lager af ett tunt knifsblads tjocklek
utbredt öfver ett stort kägelklot.

En qvicksilfverspelare af 25,6 tums höjd och en
qvadrattums genomskärningsarea samt en vattenpelare
med samma bas af 34,8 fots höjd väga hvardera
21,4 skålpund. Då nu den luft, som trycker på en
qvadrattums yta, förmår hålla jemvigt mot denna
tyngd, måste följaktligen en luftpelare från jordytan
till atmosferens gräns och med nämda genomskärning
äfven väga 21,4 skålpund. Lufttryckets storlek på en
qvadratfots yta blir således 2140 skålpund, på en
svensk qvadratmil 27 773 000 000 centner och på hela
jordytan 178 483 000 000 000 000 centner. Som vi sett,
är lufttrycket olika på olika höjder; man har derför
till utgångspunkt för dylika beräkningar antagit det
tryck, som atmosferen utöfvar vid hafvets yta.

<b>Höjdmätningar.</b> Redan 1643 skall man i Toscana hafva
användt det då nyss uppfunna torricelliska röret till
mätande af bergshöjder, och 1647 anmodade <sp>Pascal</sp>,
för att pröfva och utvidga sina egna rön, en sin
slägting <sp>Périer</sp> att anställa undersökningar af
lufttrycket på det nära staden Clermont i Auvergne
belägna <sp>Puy de dôme</sp>, ett öfver 4 700 fot högt
berg. Den omständlighet, hvarmed då för tiden dylika
experiment måste företagas, gjorde detta berg, som
låg i närheten af en folkrik stad, särdeles lämpligt
derför. Men försöket kunde ej utföras förr än i
september 1648. Périer uppmätte då först lufttrycket
medelst två torricelliska rör i det vid foten af
berget belägna paulinerklostrets trädgård och fann
qvicksilfverspelarens höjd i hvartdera röret utgöra
26 paristum 3 1/2 linier (24,6 tum). Ett af dessa
rör qvarlemnades på stället för att observeras,
det andra medtogs af Périer till toppen af Puy de
dôme. Här förnyades experimentet, och man fann
nu, att qvicksilfret endast stod 23 paristum 2
linier (21,7 tum) högt. »Detta resultat», säger
Périer, »satte oss alla i förvåning. Vi upprepade
experimentet fem särskilda gånger på bergets topp
under olika förhållanden, med apparaten dels
betäckt, dels obetäckt, utsatt för vinden och
skyddad derför, vid olika väderlek, men alltid med
samma utgång. Vid nedstigandet gjorde man ännu en
observation mellan bergets topp och klosterträdgården,
då qvicksilfverspelaren befans vara 25 paristum
hög. Då expeditionen återkom till utgångspunkten,
fann man, att qvicksilfverspelaren i det qvarlemnade
instrumentet bibehållit sin höjd af 26 paristum
3 1/2 linier, äfvensom att det från Puy de dôme
medförda nu åter visade samma resultat. Orsaken till
qvicksilfverspelarens förändrade höjd måste alltså
ligga i den förra observationsortens högre läge och
det der rådande mindre lufttrycket.

Följande dag gjorde Périer två nya observationer,
först i ett enskildt hus i den högst belägna delen
af staden, andra gången från tornet af kyrkan
Notredame. Till och med vid dessa obetydliga
höjdskilnader angaf qvicksilfrets sjunkande
minskningen af lufttrycket, och alla i Clermont
anstälda experiment bekräftade fullständigt de af
Torricelli och Pascal dragna slutsatserna. Man hade
funnit, att vid en stigning af 7 famnar (toises)
qvicksilfverspelaren föll 1/2 linie, vid 27 famnars
höjd 2 1/2 linier, vid 150 famnar 15 1/2 linier
och vid
500 famnar 37 1/2 linier (1 famn eller toise = 6,5646
sv. fot, 1 par. fot = 12 par. tum = 144 par. linier =
1,0941 sv. fot).

Périer iakttog i qvicksilfvershöjdens aftagande
en regelbundenhet, som borde göra det möjligt att
beräkna det samma. »Jag hoppas», skrifver han i
sin redogörelse till Pascal, »att jag en dag skall
kunna lemna er en tabell, som anger skilnaderna
i qvicksilfvershöjden för hvar hundrade meter.»
Emellertid var det torricelliska röret för det
anförda ändamålet ännu ett ofullkomligt instrument,
och då <sp>Bouguer</sp> 1743 återkom från Peru och grundade
sina höjdmätningar på de barometerobservationer, han
gjort i Anderna, kom han till den öfvertygelsen, att
hans formel blott var användbar för mycket betydliga
höjder. Man hade nämligen hittills ej tagit i
beräkning värmets inverkan på luftlagrens utvidgning,
ej heller det inflytande, som centrifugalkraften
vid olika breddgrader utöfvar på luftens tyngd,
och kunde derför ej erhålla noggranna resultat
för mindre höjder, der temperaturen är utsatt för
betydliga vexlingar. Bouguer utfann ett sätt att
beräkna värmets inflytande. Något senare anstälde <sp>Ramond</sp>
i Pyreneerna vidlyftiga undersökningar för att
beriktiga barometerformlerna, hvarpå Laplace sedan
grundade sin beräkning, enligt hvilken formeln för
höjdmätningar med barometern erhöll den gestalt, han
ännu i dag har. Dermed var den fysiska geografin i
besittning af ett nytt och vigtigt hjelpmedel. Hade
man förut ej haft någon annan utväg att mäta höjder
än mycket besvärliga, ofta alldeles outförbara
trigonometriska mätningar, för att ej nämna några
andra ofullkomliga metoder, kunde nu hvarje resande,
hvarje bergvandrare med temlig lätthet anställa några
snart gjorda undersökningar för att mäta den uppnådda
höjden. Nyttan af denna mätningsmetod låg i öppen dag
och måste ha det vigtigaste inflytande på utvecklingen
af den fysiska geografin, geologin, växtgeografin, med
ett ord kännedomen om jorden i allmänhet. Genomläser
man Humboldts arbeten, skall man förvånas öfver de
utomordentliga fördelar, jordkunskapen skördat af den
nya mätningsmetoden. Om man genomser de hypsometriska
tabeller öfver jordytan, som angifva särskilda
punkters höjd öfver hafsytan, skall man finna en
fullständighet i uppgifter, som gör det möjligt
att utföra de noggrannaste plastiska afbildningar
af det andra halfklotets bergsträckningar, om man
också aldrig med egna ögon sett dem, och de flesta
af dessa uppgifter ha erhållits med tillhjelp af
qvicksilfverspelaren.

För att kunna göra säkra beräkningar är det emellertid
nödvändigt att vid experimenten iakttaga vissa
försigtighetsmått, af hvilka vi här vilja omnämna
några.

Ett hufvudvilkor är, att rummet ofvanför qvicksilfret
verkligen blir lufttomt. Om man blott, såsom vi förut
för framställningens korthet antogo, fyller röret med
qvicksilfver och sedan omstjelper det, aflägsnas ej
luften fullständigt derur. Hon har den egenskapen
att fästa sig vid kropparnas yta, sålunda äfven
vid den inre ytan af glasröret, hvarför ett tunt
luftlager lägger sig emellan glaset och metallen,
då denna hälles i röret. Då qvicksilfret sjunker,
utbreder sig denna luft i det så kallade torricelliska
tomrummet och
utöfvar derigenom ett om än obetydligt tryck
på qvicksilfverspelaren. För att förekomma detta
skadliga inflytande måste man först upphetta röret
och derpå hastigt nedföra öppningen i qvicksilfret,
så att inga nya luftpartiklar hinna fästa sig dervid.

Vidare måste äfven den bäst inrättade apparats
uppgifter korrigeras, ty luftens olika temperatur
verkar förändring i qvicksilfversvolymen, och det
är klart, att qvicksilfver vid 20° temperatur är
lättare och stiger högre i röret än vid 0° under för
öfrigt oförändrade förhållanden. Dessutom inverkar
luftens fuktighet på trycket, och man måste taga
detta inflytande med i räkningen. För att kunna
göra behörigt afseende på alla dessa inflytelser
måste man vara i stånd att noga beräkna dem, och för
detta ändamål har äfven vetenskapen anvisat lämpliga
metoder, med ledning af hvilka mekaniker utfört
apparater, som visa en allt större fulländning.

<b>Barometern.</b> Man var redan tidigt betänkt på att
underlätta försöken med torricelliska röret, så att
äfven de i vetenskapen oinvigda skulle kunna utföra
dem, och derför framstälde man apparaten under den
sammanhängande form, som han sedan fått behålla. En
sådan apparat kallas <sp>barometer</sp> (tyngdmätare) och är,
då han nu mera blifvit nästan en nödvändighetsartikel,
väl bekant för hvar och en bland våra läsare.

En af de första barometrar var den, som utfördes
af <sp>Otto von Guericke</sp>, den berömde borgmästaren i
Magdeburg, hvars fysikaliska uppfinningar berättiga
honom till en plats vid sidan af hans samtida
Torricelli. Detta instrument bestod af ett långt,
upptill slutet glasrör, i hvilket vatten intog
qvicksilfrets plats. På den öfre vattenytan flöt en
menniskofigur, som med handen på en skala utpekade
vattenpelarens höjd.

I det hela är barometern ett så enkelt instrument,
att de olika konstruktionssätten endast förete mycket
liten olikhet. De allra flesta grunda sig på det
torricelliska röret, och först i senare tider har
man vid konstruerandet af de s. k <sp>aneroidbarometrarna</sp>
följt en annan princip. Den med Torricellis apparat
närmast beslägtade är den s. k. <sp>dosbarometern</sp>, hvilken
egentligen ej är någonting annat än en förening af
det torricelliska röret <i>ab</i> i fig. 95 och ett kärl med
qvicksilfver på ett stativ, utgörande antingen en låda
af metall eller en träskifva, som man kan upphänga i
lodrät ställning. Det nedre qvicksilfverskärlet har
vanligen formen af en vid flaska, i hvars hals röret
är infogadt. Genom en liten öppning på öfre sidan kan
man hälla på qvicksilfver. Stativet uppbär en skala,
på hvilken man kan afläsa skilnaden mellan den öfre
och nedre qvicksilfversytan. På finare instrument
äro dessutom vanligen vid stativet anbragta en
termometer och en fuktighetsmätare för att kunna
kontrollera observationerna.

Så ändamålsenliga än dessa instrument visade sig,
gjorde dock det nedre kärlet eller dosan dem olämpliga
att transportera. Det hufvudsakliga vid hvarje
barometerobservation är iakttagande af höjdskilnaden
mellan qvicksilfversytan i röret och i det kärl,
hvari röret nedgår. Men då qvicksilfversytan i röret
sjunker och qvicksilfver således rinner ut ur röret
i kärlet, stiger ytan i detta
senare. Då nollpunkten af den skala, på hvilken
qvicksilfverspelarens höjd afläses, tydligen bör
sammanfalla med den nedre qvicksilfversytan och denna
är föränderlig, skulle således ej en fast skala kunna
användas utan att gifva felaktiga afläsningar. Denna
olägenhet kunde visserligen undvikas derigenom, att
man gåfve det nämda kärlet så stor diameter, att de
små qvicksilfversmängder, som utrunne ur röret, ej
i någon nämnvärd grad höjde ytan i det samma. Men
ett kärl af så stora dimensioner blefve obeqvämt
att transportera.

<sp>Fortin</sp> har genom en sinnrik konstruktion, som han
gifvit det nedre kärlet, sökt af hjelpa denna
olägenhet. I hans dosbarometer (fig. 97) utgöres
bottnen <i>b</i> af en skinnpåse, som med en skruf kan
höjas eller sänkas, hvarigenom man äfven kan höja och
sänka qvicksilfversytan i glasbehållaren <i>D D</i>, så att
man alltid kan hålla henne vid samma höjd <i>a</i>. Röret
nedgår så djupt i behållaren, att dess öppning
alltid befinner sig under qvicksilfversytan. Då denna
barometer skall transporteras, upptryckes qvicksilfret
med bottenskrufven, så att det fyller så väl röret <i>C</i>
som behållaren till den öfre bottnen <i>A</i>. Men ju mera
invecklad en apparat är, desto svårare är han att
begagna. Man fann det derför snart vara bättre att
helt och hållet undvara det nedre kärlet. Barometrar
af detta slag kallas <sp>häfvarbarometrar</sp> med anledning af
den häfvarformigt böjda nedre delen; de äro försedda
med två skalor, en vid den öfre och en vid den nedre ytan.

Fig. 97. Fortins dosbarometer.

De vanliga häfvarbarometrarna äro böjda glasrör med
öfver allt samma vidd, hvarigenom qvicksilfversytan
stiger i det öppna röret lika mycket, som hon
sjunker i det tillslutna, och tvärtom. På sådana,
som äro afsedda för finare observationer, tillkomma
dessutom vissa apparater, olika allt efter sina olika
ändamål. En af de allmännaste häfvarbarometrarna är
den, som fig. 98 framställer. Han inneslutes i en
stark kapsel, som vid forsling skyddar röret. Hans
nedre häfvarformiga del är i något förstorad skala
afbildad i fig. 99. Man ser här, att de båda benen
äro förenade genom ett smalare rör; afsigten med denna
konstruktion, som härleder sig från <sp>Gay-Lussac</sp>, är att
vid instrumentets transporterande hindra luften att
inkomma i det öfre rörets tomrum. Qvicksilfversmängden
är nämligen så afpassad, att, äfven då barometern
omvändes, det trängre röret fylles deraf. Skulle
emellertid genom skakning på resor inträffa, att
någon luft inkommer i röret, uppstår dock häraf intet
skadligt inflytande i följd af den förbättring, som
<sp>Bunsen</sp> anbragt på Gay-Lussacs barometer. Hon består
deruti, att det fina röret är utdraget i
en spets, hvilken, såsom på Fortins dosbarometer,
nedgår i qvicksilfret i den U-formiga delen. Om
nu någon luft inkommer, stannar hon i den nedre
delen, hvarifrån hon lätt kan aflägsnas och der hon
dessutom ej kan göra någon skada. Rörets förlängning
har intet inflytande på de af instrumentet angifna
barometerhöjderna.

På det kortare benet, som äfven är slutet, befinner
sig vid <i>a</i> en fin öppning, hvarigenom luften kommer åt
att trycka på qvicksilfversytan, men genom hvilken
qvicksilfret ej kan utrinna. Instrumentet kan sålunda
vändas om och bringas i det för transporteringen
beqvämare läge, som fig. 100 utvisar.

Ett hufvudvilkor vid barometrars förfärdigande så
väl som vid deras användande till observationer
af lufttrycket är, att endast rent qvicksilfver
användes till rörets fyllande. Orent, med bly
eller andra metaller uppblandadt qvicksilfver
är ej nog lättrörligt, hänger sig gerna fast vid
glaset och bildar med tiden fällningar, som försvåra
observationerna. Men äfven med det bästa qvicksilfver
händer, att någonting afsattes och gör glaset dunkelt
på det ställe, der qvicksilfversytan vanligen står,
hvarför man här använder samma försigtighetsmått
som vid finare vågar: man arreterar instrumentet,
då det ej begagnas, d. v. s. man bringar det ur dess
vertikala läge i ett lutande, så att qvicksilfret
flyter upp i öfre ändan af röret.

Fig. 98. Gay-Lussacs häfvarbarometer.

Fig. 99.

Fig. 100.

Ju vidare barometerröret är inuti, desto noggrannare
observationer medger instrumentet. Mycket
fina rör eller s. k. hårrör utöfva på vätskor,
hvari de nedsänkas, en af vätskornas och rörens
beskaffenhet beroende olika verkan: <sp>kapillaritet</sp> eller
hårrörskraft. I beröring med ämnen, som fuktas af
vätskan, yttrar hon sig som en uppsugning (vatten i
rena glas- och metallrör, i växtcellerna o. s. v.),
med sådana, som ej fuktas, som en nedtryckning,
depression (vatten i feta, olja i fuktade rör
o. s. v.), och vätskeytans förändring genom denna
kapillarkraft är så mycket större, ju trängre
röret är.

Qvicksilfret fuktar ej glaset; vid dess införande
i trånga glasrör uppkommer sålunda en depression,
som gör dess yta bugtig eller konvex, såsom fig. 101
visar. Ökas lufttrycket, blir ytan bugtigare, minskas
det, blir hon jemnare. För att utröna den verkliga
barometerhöjden måste man derför beräkna henne från
högsta punkten af denna båge och alltid göra afseende
på kapillaritetens inflytande. För detta ändamål
har man för bekanta diametrar matematiska formler,
uppgjorda efter talrika observationer.
Till s. k. <sp>normalbarometrar</sp> tagas  mycket vida
rör, der kapillariteten nästan försvinner.

Fig. 101. Kapillardepression.

Vid konstruktionen af den vanliga barometern, som
hufvudsakligen användes till angifvande af väderleken,
är en så ytterlig noggranhet ej behöflig, då hans
egentliga ändamål endast är att angifva, huru vida
barometerhöjden ökas eller minskas. Bland dessa
påträffar man stundom några af egendomlig inrättning.

Fig. 102. Hjulbarometer.

En af de mest bekanta är <sp>hjulbarometern</sp>
(fig. 102). Det är en häfvarbarometer, der
qvicksilfvershöjden i det kortare, öppna röret mätes
och medelst en visare angifves på en cirkelformig
och graderad skifva. Visarens rörelse på skifvan
åstadkommes på följande sätt. På visarens axel sitter
en snörskifva, kring hvilken upplindas en tråd, som
i hvardera ändan uppbär en liten vigt. Den tyngre af
dessa vigter nedhänger i det kortare barometerröret
och flyter på qvicksilfret. Då nu lufttrycket ökas,
nedtryckes denna qvicksilfverspelare; vigten sjunker
med det samma och den lättare vid trådens andra ända
höjes, hvarvid snörskifvan och visaren vridas. Vid
aftagande lufttryck upplyftes åter den tyngre vigten,
och visaren vrides åt annat håll.

Andra, s. k. <sp>dubbelbarometrar</sp>, uppmäta
lufttrycket genom den kortare pelarens höjd på ett
annat sätt, som redan angafs af <sp>Huyghens</sp>. Det kortare
benet utlöper ofvantill i ett fint, likformigt rör,
och rummet öfver qvicksilfret är fyldt med en färgad
vätska, som uppstiger till en viss höjd i detta
trängre rör. Då lufttrycket ökas och qvicksilfret
stiger i det längre röret, faller det i det kortare,
och den färgade vätskan sjunker i följd af rörets
ringa diameter ett betydligt stycke. Lika så stiger
hon mycket högt, då mera qvicksilfver utkommer ur
det längre i det kortare. Barometrar af detta slag
måste derför ha en skala med motsatt gradering.

Den vanligaste indelning af skalan är i tum och
linier; men för barometrar, som skola tjena till
vetenskapliga ändamål, är indelningen i centimeter
och millimeter; 760 millimeter (256 dec.-linier)
antagas som barometerns medelstånd vid hafsytan.

<b>Aneroidbarometern.</b> Detta slags barometer, som i sin
första form uppfans af fransmannen <sp>Vidi</sp> (1844),
innehåller alls intet qvicksilfver. Vidi
utgick från den tanken, att den elastiska bottnen af en
tillsluten dosa, som kunde göras lufttom, borde genom
det yttre lufttrycket mer eller mindre inpressas allt
efter skilnaden mellan det yttre och inre trycket.
Hans barometer består hufvudsakligen af en lufttom,
hermetiskt tillsluten metalldosa, på hvars
elastiska botten ena armen af en fin häfstång stöder
sig. Den genom förändringen i lufttrycket åstadkomna
rubbningen i den tunna bottnens ställning angifves
på en efter en tillförlitlig qvicksilfversbarometer
uppgjord skala, der lufttryckets storlek kan afläsas
i tum och linier. Detta instrument, som till skilnad
från de gamla qvicksilfversbarometrarna fått namnet
<sp>aneroidbarometer</sp>, har visat sig ganska tillförlitligt
och känsligt. Det tar föga rum och har en beqväm
form, hvarför det befunnits särdeles användbart,
i synnerhet på resor.

År 1845 gjorde en tysk ingeniör <sp>Schinz</sp> en uppfinning,
som han lät mekanikern Rosskopf i Koblenz utföra,
men hvilken lemnades utan afseende ända till 1850,
då <sp>Bourdon</sp>, en mekaniker i Paris, upptog och lät
patentera henne. Sedan dess kallas den efter Schinz'
princip utförda apparaten <sp>Bourdons aneroidbarometer</sp>,
ehuru parisaren ej kan göra anspråk på att vara dess
förste uppfinnare. Bourdon blef 1859 af den franska
handelsdomstolen dömd till skadeersättning åt Vidi,
emedan dennes patent gälde i allmänhet för kärl med
elastiska väggar, och det nyss beskrifna instrumentet,
hvilket Bourdon låtit patentera, måste hänföras till
samma kategori.

Fig. 103. Aneroidbarometer.

Den ide, som ligger till grund för Schinz' apparat,
är ganska sinnrik och förstås lätt af beskrifningen på
det i fig. 103 afbildade instrumentet. Dess hufvudbeståndsdel
är ett ihåligt, kretsformigt böjdt
metallrör af elliptisk genomskärning, som dock ej
utgör en fullständig krets och i midten är fäst
vid en dosa. Röret är af tunn, elastisk messing,
lufttätt tillslutet i ändarna och dess inre gjordt så
lufttomt som möjligt. Då nu ett starkare lufttryck
verkar på ringen, måste hans yttre yta röna ett
större inflytande deraf än den inre, emedan den
förra är större än den senare; följden häraf blir,
att den elastiska ringen blir trängre. Vid
minskadt lufttryck blir han i samma förhållande
vidare. Afsmalningen och utvidgningen öfverföras vid <i>a</i>
och <i>b</i> medelst en häfstångsförbindning och en elastisk
fjäder <i>c</i> på en visare, hvilken anger förändringarna i
lufttrycket på en efter en normalbarometer graderad
cirkelbåge. Aneroidbarometrarna ha på den senare
tiden mycket fullkomnats och kommit allt mera i
bruk. På utställningen i Paris 1867 såg man dylika,
förfärdigade af <sp>Beck</sp> i London, hvilka till form och
storlek mycket liknade våra vanliga fickur. Inom detta
lilla rum var hela apparaten med allt sitt tillbehör
sammanträngd, och dock var, trots det minutiösa
utförandet af de särskilda delarna, hans känslighet
så stor, att, när man flyttade aneroiden från hans
plats i utställningsrummet till en ställning, som
var ungefär två manshöjder högre upp, visaren angaf
den obetydliga skilnaden i lufttrycket mellan dessa
båda höjder.

<b>Manometern.</b> Då luft af högre tryck än den yttre
luftens inpressas i ett böjdt, elastiskt rör,
sträfvar det att räta ut sig, och denna företeelse är
analog med den, hvarpå aneroidbarometerns konstruktion
grundar sig, ehuru der det tryck, som åstadkommer
en formförändring, verkar utifrån inåt och derför
åstadkommer en böjning i stället för en sträckning.
<sp>Bourdon</sp> har konstruerat tryckmätare efter nämda
princip äfven för sådana fall, då det tryck, som
skall uppmätas, är större än atmosferens. Då nu på
ångmaskiner, uppvärmningsapparater, blåsmaskiner och
blästerledningar m. fl. tillställningar sådant tryck
förekommer och på dess storlek beror ej blott en
maskins regelbundna arbete eller den riktiga gången
af en teknisk process, utan äfven arbetarnas säkerhet
till lif och lem, är tydligt, att dess säkra och
beqväma uppmätning är af yttersta vigt.

Fig. 104. Metallmanometer efter Bourdons system.

De instrument, som begagnas till sådana 
mätningar, kallas <sp>manometrar</sp>. En dylik,
konstruerad efter Bourdons princip, visas i
fig. 104. Han utgöres hufvudsakligen af ett rör
af samma form som aneroidbarometerns, inneslutet
i en metalldosa. Detta rör måste vara fullkomligt
lufttätt, men behöfver ej vara lufttomt, och dess
inre står i förbindelse med det rum, der trycket
skall uppmätas. På det rör, som förbinder manometern
med nämda rum (hvilket kan utgöras af en ångpanna,
en väderlåda till en blåsmaskin o. d.) och till en
del synes å figurens nedersta del, är alltid en
kran anbragt, hvarigenom denna förbindelse efter
behag kan afstängas eller öppnas. Då trycket här
verkar inifrån utåt, måste rörelserna ske i alldeles
motsatt riktning mot rörets i aneroidbarometern,
d. v. s. röret sträcker sig till en mindre böjd form,
då trycket ökas, och böjer sig mer, då trycket
minskas. För att man skall kunna tydligt afläsa
dessa rörelser, är en visare anbragt på axeln till
ett litet kugghjul, som ingriper i ett kuggsegment,
hvilket åter medelst en dragstång står i förbindelse
med den fria ändan af röret. Vid rörets sträckning
eller böjning öfverföres således rörelsen af rörets
fria ända enligt lagen för

häfstången till det lilla kugghjulet på visarens axel och
förorsakar en motsvarande vridning af visaren, som
spelar öfver en graderad skala och sålunda omedelbart
anger trycket inuti röret.

Fig. 105. Schäffers metallmanometer.

Några år efter Schinz, men förr än Bourdon erhöll
patent å sin metallbarometer, nämligen 1849, tog
ingeniören <sp>Schäffer</sp> patent å en manometer, som har
mycken likhet med Vidis aneroidbarometer. Schäffer
lät nämligen det tryck, som han ville uppmäta,
verka, ej på insidan af väggarna i ett elastiskt rör,
utan på en elastisk platta, hvilken ång- och lufttätt
afspärrar det rör, hvarigenom instrumentet
står i förbindelse med rummet, der trycket skall
uppmätas. Den anordning, han valt, tydliggöres
fullkomligt af fig. 105. <i>H</i> föreställer här det
inre rummet af dosan, hvilken genom den vågformigt
böjda stålplattan <i>A</i> är lufttätt afdelad i två rum.
I denna dosas undre del inmynnar röret <i>G</i>,
som vi kunna tänka oss stå i förbindelse med en
ångpanna, hvars ångtryck skall uppmätas. Stålplattan
<i>A</i> är således nedifrån utsatt för ångtrycket och
på öfre sidan för det atmosferiska trycket.
Rummet öfver <i>A</i> står nämligen i förbindelse med
det inre af det rum, som innehåller visaren
och den mekanism, hvarigenom rörelsen öfverföres
till honom från stålplattan. För att hindra
stålplattan att rosta har man försett henne med en
tunn silfverbeläggning. Hon är medelst skrufvar
fastklämd mellan flensarna <i>F</i>, och förbindningen
mellan dessa och plattan är på det omsorgsfullaste
tätad. Flensskrufvarnas lossnande af sig sjelfva är
genom särskilda anordningar förhindradt. På den
elastiska plattan <i>A</i> hvilar ett stycke <i>B</i>, som deltager
i hennes rörelse och medelst en stång öfverför den
till kuggsegmentet, som ingriper i det på visarens
axel sittande
kugghjulet. Visaren spelar öfver en på lådans
yttersida anbragt skala och anger sålunda trycket
på undre sidan af stålplattan. En fin spiralfjäder
verkar på visarens axel och håller det på den samma
sittande kugghjulets tänder i ständig beröring med
tänderna i kuggsegmentet, så att äfven de minsta
rörelser hos stålplattan angifvas af visaren. Dylika
manometrar uppgraderas genom jemförelse med en
tillförlitlig qvicksilfversmanometer. Deras skalor
äro ofta uppgraderade ända till 10 atmosferers
tryck och deras elastiska plattor afprofvade med
dubbla trycket, så att deras formförändringar alltid
hålla sig inom elasticitetsgränsen för det material,
hvaraf de äro gjorda. Schäffers patent är öfvertaget
af firman Schäffer & Budenberg i Bockau-Magdeburg,
hvilken förser de flesta europeiska länder med dylika
manometrar.

Utom i tyska och österrikiska städer har fabriken
kommissionärer i England och Ryssland, och dess
manometrar erhålla allt vidsträcktare användning,
så att det antal apparater af detta slag, som
nu äro i bruk, uppgår till omkring 200 000.

Fig. 106. Qvicksilfversmanometer.

Som bekant, uppskattar man ett ångtryck vanligen i ett
visst antal atmosferer. Då nu en atmosfers tryck är 2143 skålpund
på qvadratfoten och ångtryck användes ända upp till
10 atmosferer och derutöfver, inses lätt, hvilket
betydande tryck en ångpanna kan hafva att motstå samt
huru förfärliga ångans verkningar kunna blifva, då
trycket öfverstiger pannans motståndsförmåga. Häraf
inses äfven, huru vigtig manometerns rol är och
huru nödvändig han är vid hvarje ångpanna.

Enligt mariotteska lagen är en luftmassas volym vid
oförändrad temperatur omvändt proportionel mot det
tryck, för hvilket hon är utsatt. För att sammanpressa
en luftmassa af den yttre luftens tryck eller en
atmosfer till halfva volymen måste man således
använda ett tryck af 2 atmosferer = 4286 skålpund
på hvar qvadratfot eller 42,86 skålpund på hvar
qvadratdec.-tum. Vill man sammantrycka henne till
1/4 af hennes ursprungliga volym, måste man använda
ett tryck af 4 atmosferer o. s. v. Denna lag är
visserligen ej absolut riktig, men gäller dock inom
vissa gränser med en för praktiska behof
fullt tillräcklig noggranhet, och man använder
honom äfven för konstruktion af ett annat slags
manometrar. Om ett i båda ändar öppet, U-formigt
böjdt glasrör, som till en del är fyldt med
qvicksilfver, med sin ena ända sättes i förbindelse
med det inre af en ångpanna och ångan sålunda har
tillfälle att trycka på den ena qvicksilfversytan,
måste tydligen, då ångan har en atmosfers tryck,
qvicksilfret i rörets båda ben stå lika högt, emedan
den yttre luften likaledes utöfvar en atmosfers
tryck. Stiger trycket i ångpannan, uppdrifves
qvicksilfret i det ena röret, så att höjdskilnaden
mellan båda ytorna blir 256 linier för hvarje
atmosfer, hvarmed ångtrycket öfverskjuter det yttre
trycket. Vid två atmosferers ångtryck står således den
fria qvicksilfversytan 256 och vid tre atmosferers
512 linier o. s. v. högre än den andra. En sådan
manometer skulle dock, i synnerhet om han vore afsedd
för högre ångtryck, erhålla betydande dimensioner och
derför bli obeqväm och bräcklig. För att i någon mån
af hjelpa dessa olägenheter igenblåser man den ena
ändan af glasröret och låter rummet ofvan qvicksilfret
innehålla luft, så att, då ett ångtryck af en atmosfer
verkar på den ena qvicksilfversytan, båda ytorna stå
lika högt. Vid högre ångtryck blir den inneslutna
luften mera sammantryckt, i samma mån trycket är
större, och genom att förse en dylik manometer med en
passande skala är det tydligen möjligt att direkt
afläsa ångtrycket. Fig. 106 visar en manometer
af denna konstruktion samt det sätt, hvarpå han
vanligen anordnas. Den slutna qvicksilfversmanometern
upptager visserligen mindre utrymme än den öppna, men
i följd af det starka tryck, hvarför han är utsatt,
samt glasets bräcklighet är han temligen farlig.

<b>Barometerobservationer.</b> Öfvergå vi nu till en kort
redogörelse för barometerobservationer i allmänhet,
ha vi först att lemna beskrifning på sättet att utföra
höjdmätningar med barometer.

Om barometerståndet vid hafsytan är 760 millimeter,
är det vid en höjd af 35 fot öfver hafsytan
759 millimeter, d. v. s. barometern faller i det
närmaste 1 dec.-linie, då man höjer sig 100 fot. Nu
äro enligt mariotteska lagen de nedre luftlagren mera
sammantryckta och följaktligen tyngre än de öfre. För
att få barometern att falla ännu 1 linie, måste man
således ytterligare uppstiga ett stycke, som är något
mer än 100 fot o. s. v. På matematisk väg har man
utvecklat en formel, vid hvilken man tagit i beräkning
den nämda korrektionen, och enligt denna formel är
medelbarometerståndet vid en höjd öfver hafvet af

 1 500 sv. fot 239 decimallinier.
 3 000  »   »  227      »
 6 000  »   »  203      »
 9 000  »   »  182      »
18 000  »   »  133      »
27 000  »   »   84      »

Med en orts <sp>medelbarometerstånd</sp> menar man den barometerhöjd, 
som der skulle erhållas vid 0° temperatur,
om atmosferen befunne sig i
fullkomlig hvila; men detta har man i naturen sällan
eller aldrig tillfälle att observera. Barometerhöjden
röner nämligen inflytande af en mängd tillfälliga
orsaker, som på åtskilliga sätt påverka
qvicksilfret. Temperaturens fuktighetshalt, vindens
riktning och styrka, solens och månens attraktion
äro hvar för sig faktorer, som hafva ett ganska
märkbart inflytande på ett så känsligt instrument
som barometern. Och dessa krafter äro aldrig i
hvila. Om någon eller några af dem för en kort tid äro
mindre verksamma, kunna de andras verksamhet vara så
mycket starkare. Häraf förorsakas barometerståndets
variationer, hvarpå barometerns användning som medel
att förutsäga väderleken beror. På grund af talrika
och under en lång tid fortsatta observationer har
man uppgjort en skala, som dock är mycket sväfvande
och otillförlitlig och ej anger barometerhöjden
i tum och linier, utan är graderad på helt annat
sätt. Skalan är nämligen indelad i flera fält, som
vanligen betecknas med: »vackert», »beständigt»,
»ostadigt», »mycket tort», »regn och blåst», »mycket
regn», »storm»; stundom har hon till och med en
afdelning för »jordbäfning». Med dylika skalor äro
vanligen de i handeln förekommande barometrarna
försedda. Den del af skalan, som motsvarar en orts
medelbarometerstånd, betecknas med den sväfvande
benämningen »ostadigt».

Berodde väderleken endast på lufttrycket, skulle
tydligen barometern vara en ofelbar väderleksprofet;
men värme och fuktighet äro två faktorer, som ega ett
stort inflytande på väderleksförändringarna, medan
de dock på barometern ej utöfva inflytande annat
än i den mån, de inverka på lufttrycket. Vi skola
längre fram vidröra sättet för vindarnas uppkomst,
huru de uppstigande luftströmmarnas blandning med
de öfre luftlagren förorsakar regn, snö och hagel
och ger upphof åt blåst och storm. En luftström,
som rör sig uppifrån nedåt, åstadkommer tydligen
en tillökning i lufttrycket på den under liggande
jordytan, liksom en uppåt gående luftström förorsakar
en minskning i trycket. Den förra bidrager således
att öka, den senare att minska barometerståndet. Än
är den ena luftströmmen förherskande, än den andra,
och stundom kan den enas verkan upphäfva den andras,
hvaraf inses, att ganska olika orsaker kunna framkalla
samma barometerstånd.

I denna oregelbundenhet har man dock medelst flitiga
forskningar lyckats upptäcka en viss lag. Man har
gjort barometerobservationer för hvarje dag, till
och med för hvarje timme, och en sammanställning af
dessa observationer visar ett regelbundet återkommande
största och minsta barometerstånd, ett maximum och ett
minimum af lufttrycket. Om man grafiskt betecknar de
för hvarje timme observerade barometerhöjderna bredvid
hvarandra eller, såsom det verkligen nu mera sker,
låter barometerns öfre qvicksilfversyta fotograferas
på ett derför särskildt prepareradt papper, som helt
sakta rör sig bakom barometerröret, erhåller man
bilden af en vågrörelse, hvilken tydligen ger till
känna vågrörelsen i det stora lufthafvet. Härför är
det dock ej tillräckligt att fortsätta observationerna
under några dagar eller veckor; först efter en lång
följd deraf blir det möjligt att uppvisa tillvaron
af dessa periodiska variationer. På föranstaltande
af <sp>Humboldt</sp> upprättades ett hela jorden
omfattande system af meteorologiska stationer,
hvarest flera gånger om dagen barometerobservationer
göras, och en sammanställning af dessa offentliggöres
tid efter annan.

Genom dessa observationer har man nu erhållit dels
dagliga, dels årliga variationer. Barometerståndets
maximum- och minimumvärden äro ej de samma för alla
punkter af jordklotet; men alla observationsserier
sammanstämma deruti, att barometerståndet är
högst ungefär kl. 10 e. m. och lägst omkring kl. 4
f. m. Från detta sitt lägsta stånd stiger barometern
vanligen till omkring kl. 10, hvarpå han å nyo sjunker
till kl. 4 e. m., då han intager ett nytt minimum,
hvarefter han temligen hastigt stiger mot natten. Den
dagliga vågrörelsen utgör således två vågor och två
vågdalar. I de tropiska länderna är regelbundenheten i
detta afseende så stor, att man, enligt Humboldt, kan
bestämma tiden efter barometerhöjden utan att taga fel
på mer än 15 till 17 minuter. Hos oss förändras läget
af maximum- och minimumpunkterna något med årstiderna.

Den årliga vågrörelsen visar sitt högsta läge under
vintern och sitt lägsta under sommarn. Anledningen
härtill är utan tvifvel luftens genom solen
förorsakade olika uppvärmning och de upp- eller
nedstigande luftströmmar, som häraf uppkomma. Sålunda
utgör Torricellis enkla instrument ett medel ej blott
att uträkna afståndet till medelpunkten af den planet,
vi bebo, utan äfven att studera ebb och flod i det
lufthaf, som omger honom.
<b>Luftbalongen och luftseglingen.</b>

Flygmaskiner.
- Luftbalongen
- Bröderna Montgolfier.
- Deras första balong.
- Charles' balong på Marsfältet.
- Montgolfierer och charlierer.
- Pilâtre de Roziers och markis d'Arlandes första luftresa.
- Charles' och Roberts uppstigning.
- Blanchards resa öfver Kanalen.
- Fallskärmen.
- Greens resa från England och nedstigning i Nassau.
- De intressantaste af senare tiders luftseglingar.
- Arban.
- Coxwell.
- Gypson.
- Nadar och <sp>le Géant</sp>.
- Luftseglingens nytta och utsigter.
- Gay-Lussacs och Biots expedition.
- Styrningsförsök.

»Vore jag en liten fågel!» heter det ofta, och i
otaliga variationer klingar denna önskan genom alla
nyare folks sentimentala dikt. Forntidens folk,
som i sin naivetet öfver hufvud mera sällan råkade
ut för konflikten mellan
önskningar och omöjligheten att få dem uppfylda,
lemnade äfven föga insteg åt denna längtan att
täfla med sparfven och höken. Exemplet af Ikaros,
som skaffat sig ett par vingar och med vax fäst dem
vid sina skuldror för att flyga upp till solen, men,
då han redan kommit henne temligen nära, ömkligen
lemnades i sticket af sin bristfälliga mekanism,
afhöll dem från dylika försök. Kanske funno de också
de vanliga befordringsmedlen fullkomligt tillräckliga
för sina behof.

De egentliga försöken inom luftseglingen tillhöra den
nyare tiden, och det är framför allt fransmännen,
som med ifver slagit sig på utbildningen af detta
storartade lekverk, ty något annat var det i början icke.

Fig. 108. Laurents luftfartyg, efter en teckning från år 1709.

<b>Flygmaskinerna.</b> De första bemödanden, som gjordes att
härma fåglarnas flygt, sökte äfven använda deras medel
och uppfinna inrättningar, som skulle fullkomligt
motsvara deras flygapparat. Liksom skeppsbyggare
ansett fiskkroppen som den bästa modellen för ett
fartyg, bygde man äfven efter fågelkroppens inrättning
maskiner, hvilka man, troligen för att göra likheten
så fullständig som möjligt, utrustade med verkliga
fjädrar. Detta synes rätt tydligt af det luftskepp
(fig. 108), som <sp>Laurent</sp> i början af förlidet sekel
föreslog. Andra, som utgingo från den åsigten, att
menniskan till sin organisation är mera befryndad
med läderlappen än med örnen, använde i stället för
vingfjädrar hinnor af tunna, fasta substanser. Men
allesammans strandade på den nedslående erfarenheten,
att den menskliga muskelkraften ej är tillräcklig att
lyfta den egna kroppen upp i luften och der hålla
honom qvar, i synnerhet som luften är ett så tunt
element, att hon mot apparatens rörelser endast gör 
ett obetydligt motstånd. Lyckades det honom också att för
ett ögonblick höja sig upp, skulle det dock fordras
en oerhörd hastighet i rörelser, för att kroppen ej
skulle falla. Hvilken kraft i armar eller ben måste
ej utvecklas för hvar gång de långa vingarna måste
höjas! Vore problemet möjligt att lösa, torde den
utväg, som fig. 21 antyder, vara den enda, som lemnar
någon utsigt att nå målet.

Fig. 109. Den flygande Besnier.

Här är ej stället att närmare skärskåda de många olika
flygförsök, som verkligen blifvit gjorda, och de ännu
talrikare och mångfaldigare prospekter och förslag,
som af brist på penningar ej blifvit utförda. Liksom
<sp>perpetuum mobile</sp>, dyker äfven flygmaskinen
oupphörligt upp på nytt. Det är ett ganska eget, men
af många iakttagelser styrkt sakförhållande, att medan
det hufvudsakligen är skomakare, bankrutterade köpmän
och afskedade militärer, som grubbla på <sp>perpetuum
mobile</sp>, äro flygmaskinens uppfinnare till största
delen att söka bland skräddare, smeder, advokaternas
skrifvarbiträden och detta slags mekaniker, för
hvilka ingenting är omöjligt. En sådan var nu äfven,
för att blott nämna ett exempel, den unge <sp>Besnier</sp>,
en låssmed från Sablé i Frankrike. Denne unge
man väckte 1786 allmän uppmärksamhet. Hans maskin
bestod af en inrättning, liknande en bår, som han
fäst på axlarna. Två stänger bildade apparatens
hufvuddelar. De rörde sig midt öfver axlarna i gängor;
hvarje stångarm hade i sin yttre ända ett vinglikt
underlag af taft, som upptog jemnt hälften deraf. De
båda främre af dessa vingar rördes af händerna, de bakre af
fötterna och på det sätt, att den högra fram- och
den venstra bakvingen samtidigt höjde eller sänkte
sig. Uppfinnaren skall dock endast kunnat sänka sig
från höjder i sned riktning, men ej uppstiga. Sedan
han flera gånger, och alltid med framgång, försökt sig
från små höjder, vågade han sig äfven på något större,
ja, det säges till och med, att han på detta sätt
skall ha färdats öfver floder. Åtminstone förljudes
ej, att han brutit halsen af sig, och sålunda var
han lyckligare än forntidens Ikaros och åtskilliga
af sina efterföljare.

Fig. 110. Blanchards flygmaskin.

Ungefär vid samma tid konstruerade <sp>Blanchard</sp> i Paris
en flygmaskin, som han åren 1780-1783 utstälde i Hôtel
de la rue Turenne: den flygande båten. Han försökte
på flera sätt lösa problemet, men måste alltid,
för att öfvervinna vingarnas och maskinens tyngd,
använda en motvigt, som hindrade hela apparaten att
fritt röra sig i luften. Det yttre utseendet af hans
maskin visar fig. 110.
Ännu på en jemförelsevis nyare tid, omkring 1808 och
1809, gjorde en flygkonstnär i Wien, en urmakare vid
namn <sp>Degen</sp>, mycket uppseende med en, som det vill
synas, på alldeles samma sätt konstruerad maskin. Så
vidt man vet, flög Degen med sin maskin endast omkring
i en ridbana i Wien, dock ej helt och hållet fritt,
utan fäst vid en apparat af stänger, som fördes
fram och tillbaka i rummet. Då han ville visa sin
konst i Paris på en offentlig plats, misslyckades
han totalt och måste utskrattad draga hem igen. För
öfrigt ville Degen i Paris ej flyga som en fågel,
utan med en styrbar balong. Hans maskin var ett slags
sammansättning af en balong och en drake.

Att menniskans muskelkraft på långt när ej förslår
att ens för en mycket kort tid öfvervinna sin egen
tyngd, är nu ej längre svårt att bevisa. Men då man
äfven genom alla verkligt utförda maskiner kom till
samma öfvertygelse, tillgrep man mycket snart alldeles
egendomliga hjelpmedel och sökte tillgodogöra krafter,
om hvilkas väsen och verkningssätt man endast hade de
mest otillräckliga föreställningar. Både elektricitet
och magnetism togos till hjelp, och ju mera invecklade
och obegripliga inrättningarna voro, desto större
förhoppningar fäste man vid dem. Den flygande båt,
som jesuiten <sp>Lana</sp> 1680 föreslog, skulle uppbäras
af fyra stora balonger af mycket tunn kopparplåt,
ur hvilka luften blifvit utpumpad. Är också sjelfva
grundtanken, att åstadkomma en kropp, som är lättare
än luften, ett steg i den rätta riktningen, vitnar
dock hela tillämpningen deraf, att den gode jesuitpatern
hade en alldeles oriktig föreställning om lufttryckets
verkan, en villfarelse, som naturligtvis redan det första
försöket måste bestraffa. Denna apparat är dock
af stort intresse derför, att han är den första
tillämpningen af den tanke, som ligger till grund
för luftbalongen.

Fig. 111. Bröderna <sp>Montgolfier</sp>.

<b>Luftbalongens historia.</b> År 1736 uppsteg en
portugisisk fysiker, <sp>don Guzman</sp>, i konung João
V:s närvaro medelst ett med papper öfverdraget
spjelverk, hvarunder en eld brann. Men maskinen
stötte mot taklisten till det kungliga palatset,
skadades och föll ned, till all lycka så långsamt,
att luftseglaren slapp helskinnad undan. Han ville
göra ett nytt försök, men
inqvisitionen blandade sig i saken; »trollkarlen»
inspärrades, och endast konungens mellankomst
kunde rädda honom från bålet. Detta var således
den första luftbalongen, en montgolfier före
Montgolfier; men liksom i fråga om de flesta andra
uppfinningar ha äfven här kineserna kommit oss i
förväg. Franske missionären Vassou berättar nämligen
1694, således hundra år innan man i Europa hört
talas om luftbalonger, att redan 1306 vid kejsar
Fokiens tronbestigning en balongs uppstigande
i Peking utgjort en del af festligheterna.

Vare härmed huru som helst, visst är, att förtjensten af
luftbalongens verkliga utförande alldeles obestridligt
tillhör Frankrike och bröderna <sp>Joseph</sp> och <sp>Etienne
Montgolfier</sp>, söner till en pappersfabrikant i den
lilla staden Annonay. Familjen härstammar från Ambert
i Auvergne. Deras förfäder voro ifriga anhängare
af reformationen och drabbades såsom sådana af de
grymma förföljelser, som i bartolomeinatten nådde
sin höjd. Deras egendomar blefvo konfiskerade,
deras pappersbruk, ett familjarf, förstördt, och
de sjelfva kunde endast genom flykten rädda sina
lif. Men de nya fabriker, som de sedermera grundade i
Annonay, blomstrade snart upp, och i början af 18:e
århundradet hade de montgolfierska fabrikaten redan
vunnit stort anseende. Inom familjen rörde sig en
liflig företagsamhetsanda, och vetenskaperna odlades
der med kärlek.

<sp>Etienne Montgolfier</sp> begaf sig för sin ytterligare
utbildning till Paris, der han egnade sig åt
bygnadskonsten och lade i dagen stora matematiska
gåfvor. Återkallad af sin fader för att vara honom
behjelplig i skötseln af fabriken, förvärfvade han sig
snart i denna verksamhet genom utmärkta uppfinningar
och förbättringar ett betydande namn. Hans bror
<sp>Joseph</sp>, ehuru ej mindre begåfvad än han, hade dock
mindre sinne för den stränga systematiska metod,
som Etienne i alla sina arbeten följde. Med sin
fina instinkt uppfattade han genast det riktiga,
var aldrig förlägen om utvägar och fann dem snabbt
och lätt, medan den lärde under sina stränga
undersökningar låter det rätta ögonblicket för
handling obegagnadt gå sig ur händerna. Hvad han
gjorde, gjorde han på sitt vis, snabbt och med
entusiasm. Hvad som ej tilltalade honom, brydde han
sig ej om att lära. Han var en ursprunglig, eldig
natur, en af dessa uppfinnarandar, för hvilka då
ännu fans plats. De fysiska vetenskaperna, ännu i
sin nya utvecklings barndom, började nu först skjuta
upp och grönska i kraftiga skott; många försök och
företag, som nu synas oss dåraktiga, få vi derför
ej så helt och hållet obesedt egna ett medlidsamt
löje. Mycket, som var barockt, gick och gälde då
för den vetenskapliga lärdomens högsta ståndpunkt;
om många saker hade man ingen eller blott en högst
bristfällig kännedom, och liksom hvarje tid endast bör
mätas med sin egen måttstock, får man derför ej heller
jemföra bröderna Montgolfiers första försök med våra
insigter och åskådningssätt. De öfriga uppfinningarna,
som fästa sig vid namnet Montgolfier och bland hvilka
vi endast vilja nämna den hydrauliska väduren som en
af de snillrikaste, visa oss tillräckligt, att de
båda bröderna alls icke äro att räkna till de halfbildade
fantasternas klass.
Tanken att försöka höja sig upp i luften upprann
först i Josephs lifliga hufvud; visst är, att den helt
och hållet öfverensstämde med hans skaplynne. Molnen,
som de sågo uppstiga öfver sitt hemlands berg, ingåfvo
först de båda bröderna den iden att göra artificiela
moln. För detta ändamål inneslöto de vattenånga i
lätta omhöljen. Apparaten höjde sig för att snart
åter nedfalla. De togo nu rök, och saken gick ej
mycket bättre. Då gjorde de bekantskap med Priestleys
nyss utkomna arbete om de olika luftarterna, hvilket
innehöll en mängd vigtiga upptäckter rörande hittills
obekanta gaser. Den slutsatsen låg nu nära till hands,
att den så utomordentligt lätta vätgasen måste kunna
gifva dem, hvad de önskade. Deras pappersbalonger
släpte dock för snart ut honom; dessutom var han dyr
att åstadkomma och hans egenskaper ännu allt för litet
kända. Allt detta gjorde, att de öfvergåfvo försöken
med detta fyllnings ämne och återvände till ångan,
denna gång dock utgående från den kuriösa åsigten,
att, om de brände våt halm och kardad ull tillsammans,
en »elektrisk» ånga skulle bilda sig, som måhända egde
större drifkraft. De uppfångade henne i taftbalonger,
som de höllo öfver en upptänd eld, och nu uppstego
deras apparater verkligen, dock endast derför, att
de gifvit deras väggar större täthet.

Fig. 112. Professor <sp>Charles</sp>, charlierens uppfinnare.

Luftbalongens princip är den samma, som gör, att
luftblåsan uppstiger i vatten: den specifika vigtens
olikhet. Om man af vätgas, som är fjorton gånger lättare än
den atmosferiska luften, bildar en blåsa på det sätt,
att man instänger honom i en upptill sluten balong,
skall blåsan naturligtvis uppstiga från jorden. Samma
resultat vinnes äfven, om man genom uppvärmning
gör luften i balongen sjelf lättare. Värme utvidgar
kropparna, och detta förhållande, hvarom de ej hade
fullt klara föreställningar, var det, som gjorde,
att deras försök lyckades. Vetenskapsmän fäste deras
uppmärksamhet på, att deras åsigt om den »elektriska
röken» vore en villfarelse och att drifkraften låge i
den af värmet förtunnade luften. <sp>Saussure</sp> bevisade dem
detta härmed, att han försigtigt införde en rödglödgad
jernstång i balongens inre; balongen steg äfven
nu, ehuru här ej kunde vara tal om någon elektrisk
rök. Det oaktadt bibehöllo de en viss förkärlek för
sitt första lyckade experiment och brände alltid
äfven vid senare försök något af denna blandning.

Sitt första offentliga försök gjorde de hemma i
Annonay den 4 juni 1783. Balongen, gjord af lärft,
var fodrad med papper, hade en diameter af något
öfver 40 fot, vägde 515 och kunde bära en last af
470 skålpund. Han uppsteg på tio minuter till en
betydlig höjd och föll ned en fjerdedels mil från
uppstigningsorten.

Tusentals menniskor hade strömmat tillsammans för att
bevitna det hittills ännu aldrig sedda skådespelet,
och den nya uppfinningen helsades med
omätligt jubel. En berättelse insändes till
parisakademin, som nedsatte en komité, bestående
af Larochier, Cadet, Condorcet, Desmarets, Bossut,
Brisson, Leroy och Villet, för att pröfva saken. Den
underbara nyheten utbredde sig hastigt öfver
Frankrike och ännu längre, och naturligtvis ville nu
äfven parisarna njuta af det nya skådespelet. Utan
att ge sig tid att afvakta resultatet af den af
vetenskapsakademin inledda undersökningen, insamlade
man på enskild väg öfver 10 000 franc och utsåg en
styrelse, som åt två skickliga mekaniker, bröderna
<sp>Robert</sp>, uppdrog balongens förfärdigande samt åt
den berömde professorn i fysiken <sp>Charles</sp> företagets
ledning.

Fig. 113. Framställning af vätgas till fyllande af en luftbalong.

Man hade visserligen från Annonay fått sig tillsändt
ett protokoll med alla detaljerna vid balongens
uppsändning, men ingen uppgift om hvilken gas,
som begagnats vid hans fyllning; bröderna gjorde
nämligen härafen hemlighet. Då beslöt Charles
begagna vätgasen. Ett ämne, som är fjorton gånger
lättare än den atmosferiska luften, måste ju ha
en vida kraftigare verkan än denna obekanta gas,
som enligt uppgift endast vore hälften så tung som
denna. Men vätgasens beredning hade ännu sina stora
svårigheter. Man kände honom knappast. Hittills
hade man endast framstält honom i små mängder,
och nu skulle en massa af mer än 1500 kubikfot
inskaffas i en balong. Äfven vetenskapsmännen
fruktade för dess stora eldfängdhet. Charles
genomdref dock sin åsigt. Man måste först uttänka
en framställningsapparat och stannade efter mycket
öfverläggande vid följande inrättning. Ett tunnfat
fyldes till en del med jernfilspån och vatten;
dess öfre botten hade två hål; i det ena af dessa hål
inpassades en läderslang, som gick in i balongen, det
andra täptes med en kork. Genom det senare hälde man
allt emellanåt svafvelsyra i fatet. Bristerna i denna
inrättning visade sig snart: hettan blef så stark,
att en myckenhet med syra mättade vattenångor följde
med in i den af taft gjorda balongen och hotade att
alldeles sönderfräta honom. Ångorna förtätade sig
till vatten, som måste bortskaffas, på samma gång
balongväfven för hettans skull oupphörligt måste
öfversprutas med vatten. På detta sätt gick en stor
myckenhet gas förlorad, och man behöfde till hela
arbetet fyra dagar samt ej mindre än 12 centner jern
och 6 centner svafvelsyra till fyllande af en balong,
som knapt vägde 20 skålpund. Dessa olägenheter lärde
man sig dock snart afhjelpa dermed, att man först
ledde gasen genom ett kärl med vatten, som qvarhöll
de syrhaltiga ångorna och renade gasen.

Till beredande af de ofantliga mängder vätgas, som
åtgå till fyllandet af en balong och naturligtvis
ej kunna framställas i apparater af det slag,
som begagnas i laboratorierna, måste alldeles
särskilda anstalter träffas. Fig. 113 ger derom
en föreställning. Vätgasens beredning sker genom
sönderdelning af vattnet, hvilket, som bekant,
består af väte och syre, och sönderdelningen sker
derigenom, att man inför metalliskt jern i det med
svafvelsyra tillsatta vattnet. Metallen har nämligen
mycken benägenhet att draga till sig vattnets syre,
dermed bilda oxidul och med svafvelsyran förena
sig till svafvelsyrad jernoxidul. Vätet blir
derigenom frigjordt och bortgår som gas, hvilken nu
kan särskildt uppfångas. Vår afbildning visar nu i
faten <i>A A</i> sådana kärl, i hvilka jern och vatten äro
sammanförda och hvaruti, sedan allt är så förberedt,
att utvecklingen skall börja, svafvelsyra hälles
genom de trattrör, som räcka nästan ända till
kärlens botten. Ett oundgängligt vilkor är, att
faten äro alldeles lufttätt tillslutna. Gasen har
då ingen annan utväg än det krökta rör, som genom
kärlets uppåt vända botten leder till ett större
samlingsrör, <i>B B</i>, från hvilket han medelst en tät
slang, <i>C</i>, ledes in i reningsapparaten <i>D</i>, der han går
igenom ett vattenlager och tillika bringas i nära
beröring med ett regn af fina vattendroppar, så att
de syrpartiklar, han ännu kan innehålla, fullständigt
uppsugas af vattnet. Vattenståndet i det inre af
denna apparat angifves af glasröret <i>b</i>, som står i
förbindelse med apparatens inre; <i>a</i> är ett afloppsrör,
hvarigenom det syrsatta vattnet af sig sjelft
bortrinner, <i>c</i> en liten manometer, som angifver
gastrycket inuti kärlet.

Ur reningsapparaten går gasen genom slangen <i>E</i> in i
cylindern <i>F</i>, der han träder i beröring med kalkhydrat
och aflemnar den återstod af kolsyra och vatten,
han ännu möjligen har qvar. Härefter genomgår han
ännu en apparat, som innehåller en hygrometer, <i>H</i>, och
en termometer, <i>d</i>, för att undersökas till temperatur
och torrhet, och kan nu insläppas i balongen, på sätt
fig. 114 visar. Men nu tillbaka till vår berättelse.

På fjerde dagen sväfvade den till två tredjedelar
fylda balongen, fasthållen med tåg, fritt i Roberts
verkstad, och det gälde nu att föra hela apparaten
till Marsfältet, der uppstigningen skulle ega
rum. Flyttningen skedde natten emellan den 27 och
28 augusti 1783; buren på en bår och eskorterad
af fackelbärare, rörde sig balongen långsamt genom
gatorna. Större delen af den följande dagen upptogs
med att fullständigt fylla honom. Slutligen, inemot
kl. 5, gaf ett kanonskott signal till afresa. Balongen
sköt med en sådan fart uppåt, att han inom några
minuter genomträngde flera molnlager. Han ledsagades
af jubelropen från mer än 200 tusen menniskor,
tills han slutligen försvann. Tre fjerdedels timme
derefter kom han ned två och en half mil från Paris,
utan att ha gått så långt han skulle kunnat. Bröderna
Robert hade nämligen emot Charles' råd gifvit honom så
mycket gas, han kunde rymma, för att han derigenom
skulle få ett så rundt och fylligt utseende som
möjligt. Denna gasmassa vidgade sig nu i de tunnare
luftlagren till den grad, att balongen i sin öfre
del fick en lång remna; gasen började strömma ut
och balongen sjönk hastigt. Han föll ned bland en
skara bönder från byn Gonesse i närheten af Paris,
hvilka naturligtvis ej hade det minsta begrepp om,
hvad den sällsamma företeelsen egentligen var, och
deraf försattes i ej ringa häpnad. De flesta trodde,
att det var månen, som fallit ned från himlen. Men
då den runda tingesten maktlös vältrade sig
omkring vid deras fötter, hemtade de sig snart från
sin förskräckelse och började med dynggrepar,
slagor, hackor och andra landtliga vapen bearbeta
vidundret. Den vackra balongen, som kostat så mycket
hufvudbry, möda och penningar, blef jämmerligt
sönderstucken och slutligen, bunden vid svansen
af en häst, släpad en god half mil tvärs öfver
åkrar och ängar. Då Charles anlände till stället,
fann han af den dyra pjesen endast några trasor
qvar. Med anledning af detta okunnighetens dåd,
som väckte stort uppseende, aflät regeringen en
kungörelse, som var egnad att upplysa och lugna
sinnena. Sådan är historien om den första med vätgas
fylda balongens lefnad och död. Man har kallat detta
slags balonger <sp>charlierer</sp> till skilnad från dem,
som fyllas med uppvärmd luft, hvilka fått behålla
namnet <sp>montgolfierer</sp>, och derigenom har äfven en
varaktig minnesgärd egnats åt de två namn, som i
luftbalongens historia äro mest framstående.

Fig. 115. En af de första montgolfiererna.

Etienne Montgolfier var ögonvitne till Charles'
lyckade försök. Han kände sig deraf ännu mera sporrad
att aflägga ett nytt prof, medan Charles och hans
medhjelpare rustade sig att förfärdiga en större och
fullkomligare balong. Montgolfiers försök egde rum
den 19 september i Versailles i närvaro af konungen
och en otalig åskådarmassa, sedan några dagar förut
en egendomligt formad balong blifvit af storm och
regn förstörd. Balongen blef denna gång färdig på
fem dagar. Han var gjord af fast tyg, alldeles rund,
utvändigt målad i blått med guld, och medförde i
en bur de första lefvande luftseglarna: ett får,
en tupp och en anka. Han höjde sig majestätiskt och
steg mycket högt, men blef redan efter tio minuter
uppsliten af en vindstöt, sänkte sig nu mot jorden
och föll ned i en skog, men så sakta och varligt,
att djuren ej togo någon skada. Den förste, som kom
till stället och befriade balongen ur de trädgrenar,
hvari han insnärjt sig, var <sp>Pilâtre de Rozier</sp>. Han
följde från denna stund alla sådana försök med hela
den passionerade ifvern hos en entusiast utan att
ana det öde, som skulle fästa hans namn vid den nya
uppfinningens historia. Efter det lyckade försöket
att låta lefvande djur medfölja luftbalongen grep sig
Etienne Montgolfier ifrigt an med förfärdigandet af en
ny balong, som skulle kunna bära <sp>menniskor<sp>, och Pilâtre
brann af begär att få bestiga den.

Fig. 116. Pilâtre de Roziers och markis d'Arlandes luftresa.
Den länge med spänd väntan motsedda <sp>första
uppstigningen af menniskor</sp> egde rum den 21 oktober
1783 från slottet <sp>La Muette</sp> invid Paris. Den
ståtliga balongen (fig. 116) hade en oval form
och mätte mer än 67 fot i höjd och nära 50 i
diameter. Under balongen befann sig galleriet, der
luftseglarna, <sp>Pilâtre de Rozier</sp> och markis <sp>d'Arlande</sp>,
tagit plats. Bredvid dem stod fyrpannan med bränsle
till eldens underhållande.

Under de närmast föregående dagarna hade ifriga
underhandlingar förts för att utverka tillåtelse
till uppstigningen. Man hade redan flera gånger
uppstigit till mer än 300 fots höjd, men balongen
hade då varit med tåg fäst vid marken och nedhalats,
när man åter ville nedstiga. Då beslöt Pilâtre de
Rozier stiga högre och för det ändamålet låta balongen
uppgå utan förtöjning. Äfven Montgolfier tvekade;
han ville först anställa nya undersökningar, och en
af vetenskapsakademin till frågans pröfning nedsatt
komite afhöll sig från att gifva något utlåtande. De
modigaste bäfvade för en sådan färd, och Ludvig XVI,
till hvilken man vände sig med begäran om tillstånd,
afslog den, men lofvade att benåda två till döden
dömda förbrytare, om de ville göra färden. Detta
förslag väckte hos den djerfve luftseglaren en
liflig förtrytelse, och han skydde ej att gifva
den luft. »Huru», utropade han, »skola eländiga,
ur det menskliga samhället utstötta förbrytare vara
de första, som få äran af att ha uppstigit i luften!»
Han vände sig till de inflytelserikaste personerna vid
hofvet, markis d'Arlande understödde hans ansökan och
erbjöd sig, för att öfvertyga konungen om företagets
ofarlighet, att sjelf medfölja på färden. Bestormad
från alla håll, gaf Ludvig XVI slutligen sitt
samtycke, och den 21 oktober uppstego nu Pilâtre de
Rozier och markis d'Arlande.

Oaktadt det blåste starkt, höjde sig balongen
med stor hastighet. Då de djerfva luftseglarna
kommit ett stycke upp och sväfvade öfver den till
hundratusenden uppgående folkmassans hufvuden,
svängde de hattarna till afsked. Allt högre och högre
steg balongen, snart kunde man ej mer urskilja de
deri sittande båda gestalterna, och farkosten sjelf
blef för åskådarnas blickar allt mindre. Han följde
Seine till Svanön, öfvergick der floden och tog
riktningen åt Paris på en sådan höjd, att han kunde
ses äfven från de smalaste gatorna. Platformarna på
Notre-Dames torn voro fulla af åskådare. Då balongen
kom emellan dem och solen, undanskymde han henne
för några ögonblick, ett nytt och egendomligt slag
af solförmörkelse. Balongen hade nu hunnit en mycket
betydlig höjd, som ökades eller minskades, allt efter
som de resande eldade mer eller mindre på. Man hade
redan passerat Invalidhotellet och Militärskolan,
då d'Arlande yttrade: «Det är nog; nu ned till
jorden igen!» Man lade ej mera bränsle på elden,
balongen sänkte sig långsamt och kom efter 25 minuter
ned ungefär en mil från La Muette. D'Arlande besteg
genast en häst och red i sporrsträck tillbaka till
den ännu på uppstigningsstället i spänd förbidan
qvarstående folkmassan. Inom tio minuter hade man
packat in balongen, lagt honom på en vagn och skjutsat
in honom till staden, dit den djerfve Pilâtre de
Rozier följde honom. Bland åskådarna bemärktes äfven
den berömde <sp>Benjamin Franklin</sp>, som ville vara vitne
till denna menniskoandens nya
seger öfver elementen. Man frågade honom, hvilken
betydelse han ansåg den nya uppfinningen ega, men han
undvek försigtigt en bestämd förklaring. »Det är ett
nyfödt barn», sade han.

Kort derefter skulle Paris erhålla skådespelet
af en ny luftresa, som <sp>Charles</sp> och <sp>Robert</sp> i och
för fysikaliska undersökningar utförde i en med
vätgas fyld och medelst subskription åstadkommen
balong. Företaget var ej längre så halsbrytande,
som det första gången förefallit; den snillrike
Charles hade sörjt för allt, med ens uppfunnit allt,
som ännu i dag utgör nödvändiga beståndsdelar af en
balong: ventilen, gondolen med nätet, ballasten, det
med gummi öfverdragna tyget, ankaret, användningen af
barometriska höjdmätningar, gasens rening o. s. v. En
enda månad hade varit nog att uttänka och utföra alla
dessa inrättningar, och den 1 december 1783 skulle
de bestå profvet. Halfva Paris trängdes omkring
Tuilerierna, hvarifrån uppstigningen skulle ske och
der den fylda, men ännu med långa tåg fasthållna
balongen svängde af och an. Då erhöll Charles
befallning från konungen att inställa färden: den vore
förenad med för mycken risk. Nu följde samma yttringar
af harm och sviken förväntan som gången förut, samma
häftiga missnöje hos allmänheten, som uppeggades af
det montgolfierska partiet, audienser och ifriga
föreställningar; då kommer ändtligen tillåtelsen:
det första signalskottet dånar, luftseglarna taga
plats i gondolen; ett nytt skott, och tågen lossas
och balongen stiger majestätiskt i höjden.

De resande uppstego till inemot 2000 fot och
sänkte sig ned på slätten vid Nesle, fyra mil
från Paris. Robert steg först ur, men den deraf
lättade balongen uppsköt å nyo blixtsnabbt med den
qvarsittande Charles till en höjd af mer än 10 000
fot. Solen, som de båda resandena för en stund sedan
sett gå ned, sågs från denna höjd ännu en gång af
Charles, tills hon för andra gången denna dag gick
ned för hans ögon; sjelf kom han efter femton minuter
lyckligt tillbaka till jorden.

Den 5 januari 1784 uppstego i Lyon Pilâtre de Rozier
och den äldre Montgolfier jemte ännu fem andra
personer i en jättebalong af 135 fots höjd och 108
fots diameter. Balongen höjde sig öfver 5000 fot,
men sjönk efter femton minuter till marken, i följd
af en remna i tyget, som han genom den allt för stora
belastningen erhållit. Det var från början meningen,
att endast sex personer skulle deltaga i färden,
nämligen, utom de redan nämda, prinsen af Ligne samt
grefvarna Laurencin, Dampierre och Laport d'Anglefort;
men just som balongen började stiga, svingade sig
plötsligt en ung arbetare från Lyon, som biträdt vid
förberedelserna, in i gondolen. Pilâtre de Rozier
hade redan förut protesterat mot det stora antalet
passagerare, och hans förutsägelser blefvo nu till
fullo bekräftade, ty gondolen stötte vid nedstigandet
mycket hårdt mot marken, och Montgolfier sjelf,
som ej velat tro derpå, fick sig en ganska allvarsam
stöt. Oaktadt detta missöde, simmade Lyon i ett haf
af jubel, och luftseglarna voro föremål för de mest
entusiastiska hyllningar.

Äfven i andra länder gjordes luftseglingar, och först
i Italien, der chevalier Andreani uppsteg.
I mars samma år (1784) företog <sp>Blanchard</sp>, som
redan långt före bröderna Montgolfier syselsatt sig
med konstruerande af luftfartyg och flygmaskiner, sin
första luftfärd. Hans balong var försedd med åror och
styrinrättning (fig. 117), om hvilkas gagn Blanchard
efter sin återkomst var fast öfvertygad. Han påstod
sig ha stigit 2000 fot högre än någon luftseglare
före honom. Den första qvinna, som vågade det farliga
företaget, var en madame <sp>Thible</sp>, som till Gustaf
III:s ära uppsteg i Lyon den 4 juni 1784.

De flesta af dessa färder sakna egentligt
intresse. Ett sådant eger deremot den första verkliga
<sp>luftresan</sp>, d. v. s. en resa i bestämd, beräknad
riktning och öfver en betydligare sträcka.

Den smalaste delen af det sund, som skiljer England
och Frankrike från hvarandra, håller i bredd fyra
mil. Calais i Frankrike och Dover i England äro de
båda närmast belägna punkterna. Från den sistnämda
orten försökte Blanchard den 7 januari 1785, åtföljd
af amerikanen Jeffries, resa öfver till Frankrike, och
hans företag lyckades fullkomligt. Efter en färd af 2
timmar och 32 minuter kommo de resande lyckligt ned i
skogen vid Guines, ett stycke från Calais. Så lyckligt
resan än aflopp, var hon dock ej utan sina faror,
emedan balongen vid slutet af den samma gick temligen
lågt. Luftseglarna måste, för att lätta honom, kasta
den sista ballasten, provianten, sina böcker, kläder
och ankaret i hafvet; ja, de hade till och med redan
beslutit i nödfall hänga sig fast i tågverket och kapa
gondolen. Denna sista åtgärd blef dock ej behöflig;
de anlände välbehållna på fransk botten, sedan Calais'
invånare länge och ej utan oro först med tuber och
sedan med blotta ögonen sett dem sväfva fram öfver
Kanalen. Man mottog dem med det största deltagande,
rika skänker i penningar belönade den oförskräckte,
hittills i Frankrike ej efter förtjenst uppskattade
Blanchard, och ett monument, som upprestes i närheten
af Calais på det ställe, der han först satt foten på
fasta landet, bevarar minnet af den djerfva bragden.

Ty värr, blef den lyckliga utgången af dessa vågade
företag orsak till en af de sorgligaste tilldragelser,
som luftseglingens historia känner. Då Pilâtre de
Rozier fick underrättelse om Blanchards resa, beslöt
han, sporrad af ärelystnad, att följa exemplet och i
sin tur göra en resa från Frankrike till England. Den
efter hans egna ideer konstruerade balongen utgjorde
en högst farlig förening af montgolfieren och
charlieren; under en med vätgas fyld stor balong
var nämligen anbragt en cylinderformig del, der luft
skulle förtunnas med eld. Förgäfves varnade man honom
från alla håll; äfven Charles sade varnande till
honom: »Min vän, ni hänger ett krutfat öfver elden»,
men hans beslut stod ej att rubba. Under mycket
ogynsamt väder uppsteg dubbelbalongen den 13 juni
1785 i Calais. Snart sågs han sväfva öfver hafvet,
men en vindstöt kastade honom tillbaka till kusten,
och luftseglaren, som i så stormigt väder ej tycktes
vilja fortsätta resan, beredde sig att stiga ned och
drog för detta ändamål på en bristfälligt inrättad
ventil. Gasen strömmade ut, men ventilen ville ej
mer gå igen, och med en förfärlig hastighet störtade
balongen mot marken. En egen ironi af ödet ville,
att fallet skedde några steg
från det ställe, der en minnespelare nyss blifvit
upprest åt den lyckligare Blanchard. Pilâtre de Rozier
krossades genast, hans olycklige följeslagare, en ung
fysiker från Boulogne, vid namn Romain, lefde ännu,
men afled efter tio minuter. De voro luftseglingens
första offer.

<b>Fallskärmen.</b> Den olyckliga utgången på denna och
andra luftfärder föranledde mångahanda förslag,
hvarigenom man i värsta fall hoppades kunna
göra stötens våldsamhet oskadlig. Ej långt efter
luftbalongens uppfinnande föll man derför på den
tanken att använda en inrättning, som tycktes
gifva det önskade resultatet. Denna inrättning var
<sp>fallskärmen</sp>, en apparat, som till formen fullkomligt
liknar ett jätteparaply. En sådan fallskärm är
nämligen ingenting annat än en hopfäld, af starkt taft
gjord skärm, hvars öfre del vid nedfarandet utbreder
sig och uppfångar luften. Han har en temligen
betydlig diameter, 20 till 30 fot, och uppbär en
hängande gondol, som mottager luftseglaren och genom
sin tyngd håller skärmen i dess rätta ställning.

Fig. 117. Blanchards luftbalong med fallinrättning.

Fig. 118. Robertsons fallskärm.

Den ide, som ligger till grund för fallskärmen, är
mycket gammal. Tillämpad blef han sannolikt första
gången af professor <sp>Lenormand</sp>, hvilken den 26
november 1783 sänkte sig ned från första våningen
i ett hus i Montpellier med ett stort paraply i
hvardera handen. Stöten var mycket obetydlig; han
förnyade försöken och kom till det resultat, att en
skärm af 13 till 16 fots diameter kan mycket sakta
och varligt föra ned en person från en stor höjd.

Luftseglaren Blanchard började med att släppa
ned lefvande djur med fallskärmen; med sin egen
person ville han ej våga försöket. Detta gjorde
dock sedermera hans rival <sp>Garnerin</sp>, hvilken, under
revolutionskrigen tillfångatagen af österrikarna,
i hemlighet gjorde sig en fallskärm och med dess
tillhjelp äfven lyckades fly ur fästningen, der han hölls
fången, ehuru han snart åter blef tagen. Alldeles
det samma gjorde äfven på Spielberg en annan fånge,
vid namn <sp>Drouet</sp>, men som dervid bröt af sig ena
benet och blef liggande på stället. Strax efter
sin befrielse ur fångenskapen grep sig Garnerin
an med att utföra sitt fallskärmsexperiment från en
balong, i hvilken han den 22 oktober 1797 uppsteg från
Paris. Han nedkom ej alldeles utan fara, ty hans skärm
gjorde mycket betänkliga svängningar. Man insåg nu,
att en fallskärm, för att sjunka stadigt och jemnt,
upptill måste ha ett litet hål eller afledningsrör,
som derefter ej heller saknades på någon af dessa
apparater. Garnerins exempel följdes af flera
luftseglare, och man har på detta sätt kommit till
den erfarenheten, att, om fallskärmen är behörigt
inrättad, ingen synnerlig fara är dermed förenad; men,
märkvärdigt nog, har ännu aldrig någon i fara stadd
luftseglare blifvit deraf räddad. Den oförvägna <sp>madame
Garnerin</sp> afslutade ofta sina luftfärder dermed,
att hon lemnade balongen och kom ned i fallskärmen.
Ögonvitnen berätta, att det gått dem som
en kåre utefter ryggen, när de sett luftseglerskan
med den ännu hopfälda skärmen som en pil komma
nedskjutande genom luften; men skärmen hade alltid
i rätta ögonblicket spänt ut sig för att helt sakta
nedlägga henne på marken.

Fig. 119. Cockings fall.

Fig. 120. Testu-Brissys luftfärd.

<sp>Robertson</sp> sökte förbättra fallskärmen derigenom,
att han gaf honom formen af ett dubbelt paraply,
hvaraf den ena delen spände ut sig uppåt,
den andra nedåt (fig. 118). Men detta var
ett misstag, som skulle kosta ett menniskolif. Ännu
oförnuftigare var engelsmannen <sp>Cockings</sp> fallskärm
inrättad. Cocking hade flera gånger följt <sp>Green</sp> på
hans luftfärder och inbillade sig skola lyckliggöra
verlden med en utmärkt fallskärm, då han gaf honom
formen af ett ut- och invändt paraply; han hade
nämligen märkt, att ett paraply vid fallandet från
en höjd genast vänder sig om. Han hade ej betänkt,
att detta
endast är en följd af luftens motstånd, och att
paraplyets nedåt vända konvexa yta gynnar luftens
afglidning emot det samma, hvarigenom det lättare kan
följa tyngdens riktning. Döf för alla varningar, var
Cocking fast besluten att försöka sin ut- och invända
fallskärm, och Green var nog oförståndig att ge efter
för denna dårskap. Den 27 september 1836 uppstego båda
från Vauxhall i London. Den olycksaliga fallskärmen
var fäst under gondolen, och i en under den samma
anbragt korg befann sig Cocking. Sedan man uppnått
en höjd af något mer än 3000 fot, varnade honom Green
ännu en gång, men Cocking afskar tåget, som hittills
fäst honom vid balongen, och innan Green af sin
balongs utomordentligt ökade fart märkte det, såg
han sin reskamrat som en liten svart punkt genomskära
luften med en hastighet, som under sista sekunden
uppgick till nära 70 fot. Hela afståndet, närmare
3400 fot, hade han tillryggalagt på halfannan
minut. Man skyndade till stället, der skärmen fallit,
och fann den oförvägne mannen alldeles sönderkrossad.

Luftseglarnas antal ökades med hvar dag, och i mars
1785 räknade man redan 35 företag af detta slag. Det
växte allt jemt genom det lockande behag, som
uppstigandet till molnen måste erbjuda. Luftseglingen
blef nu ett yrke, hvars utöfvare gjorde sig
en inkomst af företaget och genom ständigt nya
omvexlingar sökte hålla allmänhetens intresse
vid lif. <sp>Testu-Brissy</sp> tog till och med en häst
med i gondolen och uppsteg sittande på hans rygg
(fig. 120). I de offentliga trädgårdarna i Paris
uppsände man luftbalonger, som man gaf formen af
mytologiska personligheter eller af en Pegasus,
och af dessa osmakligheter utträngde den ena den
andra. Ett verkligt framsteg, en ny uppfinning se
vi ingenstädes, och hvad som väcker vår beundran,
är mera den djerfhet, hvarmed många luftseglare,
ofta under mycket ogynsamma omständigheter, verkstälde
sina färder, än den vinst, som den menskliga odlingen
deraf skördade.

Fig. 121. Greens luftbalong.
Vi vilja derför ej heller trötta med ett
uppräknande af de luftresor, som i alla länder
företogos, utan endast framhålla några få, som antingen
genom sin utgång eller de resultat, hvartill de ledde,
äro anmärkningsvärda.

Fig. 122. Den unge Guérins ofrivilliga luftfärd.

Efter den berömde Blanchards död fortsatte hans
hustru luftseglingarna och visade derunder ej sällan den
största djerfhet. Det skall många gånger
händt, att hon, efter att fram på aftonen ha anträdt
sin luftfärd, tillbragt hela natten lugnt sofvande i
gondolen och först på morgonen åter nedstigit. Redan
1817 var hon nära att tillsätta lifvet vid en luftresa
från Nantes. Hon föll ned i ett moras; men till all
lycka fastnade balongen i grenarna af ett träd, så
att hon kunde hålla sig uppe, tills man hann komma
henne till hjelp. Olyckan nådde henne dock ej fullt
två år derefter. Den 6 juli 1819 uppsteg hon i Tivoli
i Paris och tänkte gifva åskådarna det praktfulla
skådespelet af ett fyrverkeri i luften. Då hon hunnit
en betydlig höjd, ville hon tända en vid fallskärmen
fäst krona af bengaliska flammor och begagnade sig
för detta ändamål af en lunta. Men genom en olycklig
svängning af balongen råkade hon dermed komma för
nära öppningen af denna, och den deri befintliga
vätgasen fattade eld. Man såg tydligt, huru den
modiga luftseglerskan med kallblodig själsnärvaro
sökte genom sammantryckning af balonghalsen qväfva
elden och huru hon, sedan hon insett fruktlösheten
af sina bemödanden, satte sig i gondolen och
afvaktade utgången. Som en meteor lyste den brinnande
gasen, balongen sjönk temligen långsamt, och hade
luften förblifvit lugn, skulle den oförskräckta
qvinnan måhända lyckligt uppnått jorden; men plötsligt
uppstod ett något starkare luftdrag, som dref balongen
i riktningen mot Paris. Han föll ned på ett sluttande
tak, gondolen gled utför det, madame Blanchard föll
ur, och ett rop

om hjelp var det sista, man hörde af
henne. Hon upptogs från gatan ett lik med krossad
hufvudskål. Balongen var tom och så godt som oskadad,
men gasen nästan helt och hållet förtärd.

Vid sidan af namnet Blanchard finna vi en mängd andra,
som gjort sig bekanta genom sina luftresor: <sp>Jacques
Garnerin</sp> och hans brorsdotter <sp>Elise, Robertson, Margat
Coxwell</sp>, men framför alla de båda <sp>Green</sp>, Charles och
George, fader och son, på senare tid bröderna <sp>Godard</sp>
och den mångfrestande <sp>Nadar</sp> i Paris. Deras öden kunna
erbjuda romanförfattaren många spännande episoder,
men för vårt ämne äro de af föga intresse.

<b>Greens luftresa öfver Kanalen.</b> De båda Greenarnas
luftfärder kunna räknas i hundratal, men framför alla
intressant är den resa, som Charles Green i november
1836 gjorde från London. Resan öfver Kanalen hade
sedan Pilâtre de Roziers olyckliga färd blifvit flera
gånger utförd dels från England, dels från Frankrike,
då Green den 7 november 1836 med två personer i sitt
sällskap uppsteg från London. Hans stora balong var,
i stället för den dyra vätgasen, fyld med den mycket
billigare, men ej så lätta kolvätegasen (lysgas). De
resande hade ännu vid aftonens inbrott Englands
jord under sina fötter; dock rörde sig balongen
otvifvelaktigt i riktningen mot franska kusten. Det
blef natt. Luftseglarna sväfvade öfver den stormiga
Nordsjön; de visste det af vågornas brus, som de hörde
djupt under sig, medan balongen rastlöst sköt sin bana
fram genom de öfre regionerna. På långt afstånd se de
ett ljushaf; det är Calais, och balongen sväfvar snart
högt öfver dess torn allt längre bort på sin luftiga
färd. Det är redan midnatt; då varsnar man i fjerran,
utom många andra tätt på hvarandra följande orter,
en ny af betydligt omfång. Man ilar fram öfver det
af gaslågor upplysta Liège, men äfven dessa ljus
slockna, och våra resande äro de enda väsen, som,
höljda i nattens dunkel och med den mot mörkret matt
afstickande balongen öfver sina hufvuden, genomsegla
rymden. Resan går öfver Belgien och den preussiska
Rheinprovinsen; redan se de på morgonen ljuslågor åter
skimra upp öfver allt, tills dagen slutligen helsar
dem och solen höjer sig öfver jorden. Ett herligt
landskap med kullar och dalar utbreder sig under deras
fötter, morgondimmorna skingra sig, och de besluta sig
nu för att stiga ned. Ankaret faller, folk är redan
ute på fältet, man har sett dem och skyndar att vara
dem behjelplig vid balongens fastgörande. De erfara
till sin förvåning, att de befinna sig i Nassau,
i närheten af Weilburg, och sålunda tillryggalagt
vid pass 60 mil på nitton timmar.

<b>Guérins ofrivilliga luftfärd.</b> Att det äfven kan
finnas ofrivilliga luftseglare, se vi af en händelse,
som 1843 tilldrog sig i Nantes. Luftseglaren <sp>Kirsch</sp>
hade der annonserat en stor uppstigning. En ofantlig
folkmassa trängdes i och omkring promenadplatsen La
Fosse. Redan var balongen fyld och allt färdigt till
afresan, då plötsligt det ena af de båda tåg, hvarmed
han var fäst vid två master, sprang. Det andra var nu
ej längre tillräckligt att hålla honom, och balongen
höjde sig, förande med sig gondolen, som endast
var fäst på den ena sidan, samt räddningståget,
hvarvid ankaret hängde. Ankaret släpar ett långt
stycke på gatan och fattar uti en tolfårig lärgosse,
vid namn <sp>Guérin</sp>, hakar sig fast vid hans byxor,
uppsliter dem från venstra knäet till höften och blir
der qvarsittande i sned riktning tvärs öfver magen,
så att den ena ankarhullingen sticker ut genom plagget
ofvanför venstra höften. På detta sätt fasthakad,
blir gossen, som ännu ej har någon aning om, hvilken
farlig luftfärd väntar honom, släpad med ett stycke,
innan hans fötter släppa marken. Ledd af en omedveten
instinkt, klänger han sig med båda händerna fast
vid ankartrossen och blir nu till den samlade
åskådarmassans förfäran på detta sätt förd mer än
300 fot upp i luften. En förfärlig katastrof syntes
oundviklig; men lyckligtvis sänker sig balongen ett
stycke från staden, faller långsamt ned på en äng,
och gossen kommer frisk och oskadd ifrån det svåra
prof, hvarpå hans ungdomliga mod varit satt.

<b>Arbans uppstigning i Triest.</b> Fransmannen <sp>Arban</sp>
hade 1846 på hösten flera gånger i Triest annonserat
en luftresa, men i anseende till ogynsam väderlek
måst två gånger inställa henne. Den 8 september
hade man ändtligen på gården till den stora kasernen
börjat fylla balongen med gas och uppskickat en liten
försöksbalong för att utröna vindens riktning. Genom
en försumlighet vid gasens beredning hade man ej
tillräckligt mycket gas till hands för att kunna
fylla balongen så, att han var i stånd att bära
luftseglarna och gondolen med dess innehåll. Klockan
hade redan slagit 6, och folkmassan, som väntat sedan
kl. 4, började blifva otålig. Arban, som fruktade,
att man skulle tro, att han ville narra publiken,
fattade nu det vansinniga beslutet att utan gondol och
endast hållande sig fast vid det fina tåget verkställa
uppfarten. Han lyckades under en förevändning aflägsna
både poliskommissarien och sin hustru, hvilken nu,
liksom flera gånger förut, skulle följa honom på
färden, aftog gondolen, slog ett af tågen, hvarmed
han varit fäst, i en ögla omkring lifvet, satte
sig derpå, kastade loss förtöjningen och uppsteg,
hållande sig fast i tåget med den venstra handen och
helsande folkmassan med den högra. Med häpnad och
beundran såg man efter den förvägne luftseglaren,
som hellre ville dö än göra sig skyldig till ett
löftesbrott. Balongen steg rakt upp till en höjd af
ungefär 1300 fot och tycktes då vilja taga riktningen
mot Carsobergen; men plötsligt ändrade han kosa och
tog med utomordentlig hastighet vägen mot hafvet. Man
såg honom en stund sväfva fram i denna riktning,
tills han slutligen försvann i molnen. Man ansåg
Arban förlorad och beklagade uppriktigt hans hustru,
som var i den häftigaste förtviflan och tillbragte
hela natten på yttersta udden af San Carlomolon. En
stor mängd båtar utskickades genast i den riktning,
balongen tagit, men natten förgick, utan att man
sport det minsta om Arbans öde.

Ändtligen fram på morgonen anlände till Sanitàd
marittima en fiskarbåt från Chioggia med luftseglaren
om bord. Fiskaren och hans son berättade, att de dagen
förut begifvit sig hemifrån för att fiska i farvattnen
omkring Grao. Just som de skulle lägga ut sina nät,
hade de i månskenet fått sigte på
balongen, som, endast till hälften fyld, flöt på
vågorna, och bredvid honom Arban, som endast med
yttersta ansträngning höll hufvudet öfver vattnet. De
styrde genast till honom och räddade honom från en
säker död. Detta skedde omkring kl. 11 på aftonen;
enligt Arbans egen berättelse hade balongen fallit ned
redan före kl. 8. Han hade sålunda tillbragt tre hela
timmar i vattnet. Han slapp dock undan för godt pris,
och med undantag af en feber hade det halsbrytande
företaget ej för honom några menliga följder.

<b>Coxwells och Gypsons misslyckade nattliga
luftfärd.</b> Den olyckliga utgången på många luftfärder
är ej alltid att tillskrifva en och samma orsak. En
mängd omständigheter kan tillstöta och så plötsligt,
att äfven den mest erfarnes omtanke och kallblodighet
äro otillräckliga för att i rätta ögonblicket använda
det afgörande botemedlet. I följd af balongernas
betydliga storlek kunna nämligen de särskilda delarna
endast åtkommas medelst tåg och snören, som lätt
trassla sig; de flesta äro dessutom undangömda för
luftseglarens blickar, och olyckan har mången gång
redan skett, innan han kan upptäcka skadan. Till och
med skickliga fysiker och erfarna luftseglare ha måst
besanna riktigheten af detta förhållande. Den balong,
hvari astronomie professorn i Napoli Carlo Brioschi
och signor Andreani uppstego, sprack i de högre tunna
luftlagren, och ventilens vägran att göra tjenst hade
nära kostat Coxwell och hans ressällskap lifvet.

Den 9 juli 1847 på aftonen ville Coxwell och Gypson,
åtföljda af flera andra personer, uppstiga från
Vauxhall i London och från balongen afbränna ett
fyrverkeri. Aftonen var ovanligt mulen, knapt
en fläkt rörde sig i luften, och ett oväder var
tydligen i antågande. »Ändtligen», berättar en
af deltagarna i färden, »voro alla förberedelser
träffade. Vi togo med oss ett litet förråd af
proviant och andra saker, då hr Gypson tänkte
stanna uppe hela natten, och sedan ytterligare sex
eller åtta säckar sand blifvit intagna som ballast,
gaf han befallning att kasta loss. Musiken spelade,
folket hurrade och balongen uppsteg med utomordentlig
hastighet. Det första försöket att med ett skott
tända fyrverkeriet misslyckades, det andra lyckades
bättre, och kaskader af röda, gröna, hvita flammor
sköto genom luften; det hela måste, nedifrån sedt, ha
gjort en utomordentligt praktfull effekt. Emellertid
började äfven fyrverkeriet i Vauxhall, och vi sågo så
väl ljusskimret öfver trädgården som de uppstigande
raketerna; då och då upplyste en blixt hela panoramat,
dock allt för flygtigt att tillåta blicken urskilja
några enskilda partier. Öfver oss hvälfde sig nu det
klara himlahvalfvet, besådt med otaliga stjernor.

»Vi uppstego allt högre, tills Gypson sade oss, att
vi hunnit en höjd af 7 000 fot. I detta ögonblick
rapporterade Coxwell, som skötte ventilsnöret och
satt ofvanför oss på nätverkets ring, att balongen
i följd af luftens utomordentliga förtunning började
bli mycket stram. Gypson gaf genast tillsägelse att
genom den öfre ventilen utsläppa litet gas. Coxwell
drog på snöret, och strax derpå hörde vi ett brusande
dån, ej fullt så starkt, men för öfrigt liknande det,
som uppstår, när ångan utsläppes ur ett lokomotiv. Den
nedre
delen af balongen drog hastigt ihop sig, och denna
rörelse fortgick uppåt. Gypson ropade genast:
»För Guds skull, hvad har händt?» Coxwell
svarade: »Ventilen! Vi äro förlorade!» I samma
ögonblick började balongen falla med en förfärlig
hastighet. Allt, som möjligen kunde, kastades
öfver bord för att lätta balongen, men det hjelpte
ej. Ovädret rasade fruktansvärdt öfver våra hufvuden,
och för att råga måttet af dessa ögonblicks fasor
kommo vi midt in bland fyrverkeripjeserna, som
hväsande genomforo luften, och några ännu glimmande
rakethylsor fastnade i tågverket. Blixtarna ljungade
omkring oss, och hela balongen började snart darra
och bäfva.

»Huru länge fallandet varade, är mig omöjligt att
säga; dock måste det ha räckt i minst två minuter. Vår
räddning tillskrifver jag endast den omständigheten,
att balongens öfre nätverk ej brast, utan omslöt
sidenet i form af en solfjäder, som tjenade oss till
fallskärm. Vi sågo nu husen i London, hvilkas tak
tycktes rusa rakt på oss, och i nästa ögonblick,
då vi sköto förbi en takås, ropade vi alla med en
mun: »Håll fast honom!» Stöten, då vi föllo till
marken, var förfärligt häftig; vi slungades samt
och synnerligen ur gondolen in i nätverket, som så
omsnärjde oss, att vi i början ej kunde röra oss,
och hade vi fallit i Thames, skulle vi säkerligen
ej kunnat rädda oss. En stor folkmassa samlade sig
genast, och vi befriades snart ur vår fångenskap. Så
underbart det än kan synas, blef dock ingen allvarsamt
skadad; sönderrifna kläder, stukade hattar samt några
skråmor och blånader voro de enda följderna af vårt
fall från en höjd af mer än 7 000 fot.»

<b>Coxwells uppstigning från Leipzig.</b> Betecknande för
hela luftseglingen är, att vårt intresse derför, från
det ögonblick det visat sig, att menniskor kunna
uppstiga i balong och till en betydligare höjd,
hufvudsakligen underhålles af de olyckshändelser,
som tid efter annan drabba luftseglarna. Alla
lyckligt aflupna luftresor, med undantag af
den första och den längsta samt dem, som ega ett
särskildt vetenskapligt eller annat intresse, hafva
för alla andra än deltagarna sjelfva mycket litet,
som fängslar. Uppstigandet sjelft är högst enkelt och
erbjuder ej den tänkande åskådaren något synnerligt
nöje; mängden känner sig kittlad af tanken på en
möjlig olycka och betraktar luftseglaren ungefär
på samma sätt som lindansaren: båda kunna ju bryta
halsen af sig.

Helt annat måste dock det intryck vara, en sådan färd
gör på dem, som anförtro sig åt sidenblåsan och med
gondolen uppstiga i luftoceanen. Vi skola här meddela
en skildring af en sådan resa, som under Coxwells
ledning 1851 företogs från Leipzig, hufvudsakligen
för att visa, hvilket intryck det ovanliga förmår
göra på fantasin. Berättaren är en af deltagarna,
dr W. Hamm i Wien.

»Balongen (fig. 123) höll i höjd 60 och i omkrets 118
fot, hade ett kubikinnehåll af 32 000 kubikfot, gondol
med rum för fyra personer och fyldes på gasverkets
gård med ungefär 24 000 kubikfot lysgas. Sedan
förhållandet mellan ballasten och balongens bärighet
blifvit sorgfälligt afvägdt, gaf hr Coxwell kl. strax
efter 5 signal till affärd, och balongen sköt hastigt
upp i
riktning från nordost till sydvest öfver vestra delen
af staden och försvann efter några minuter i den täta
molnmassa, som likformigt betäckte hela himmelen. Med
inträdet i molnregionen, nära 4 000 fot öfver staden,
bredde sig först ett lätt dunsttäcke öfver den
lifliga marknadsscenen, blef allt tätare och gömde
den slutligen helt och hållet för våra blickar.

Fig. 123. Coxwells balong i Leipzig.

»I samma ögonblick bildade molnens gråa färg med
den honom till folium tjenande jordens ett nattligt
dunkel under gondolen, medan omkring och öfver oss
visade sig en något ljusare, öfver allt lika matt
färgton. Detta nattdunkel försvann dock hastigt åter,
och dermed det sista synbara tecknet till jordens
närhet. Sorlet trängde endast oredigt och doft upp
till örat, ögat förmådde
ej mäta sin synkraft på något föremål, den besvärade
andedrägten och en lätt tryckning öfver hjessan
erinrade lifligt om en af de tjockaste höstdimmorna,
hvilkas täthet dock här vida öfverträffades.
Temperaturen hade märkbart sjunkit, och det kändes
på en gång fuktigt och kyligt. Något regn märktes dock
ej. Passagen genom detta för ögat ofruktbara område
begagnades för att fastgöra ankaret vid tåget och
hänga det utom gondolen. Utkastning af litet ballast
påskyndade balongens fart, och utan att någon rörelse
märktes, hade han snart hunnit öfre gränsen af det
nära 3 000 fot tjocka molnlagret.

»Öfverraskadt af den scenförändring, som här mötte
det, skådade ögat beundrande ut öfver ett ej anadt
panorama. Under ett hvalf af jättelika molnmassor
utbredde sig från horisont till horisont ett
oöfverskådligt molnhaf. Den renaste atmosfer tillät
blicken att ströfva fritt omkring i det ofantliga
rummet mellan de båda molnlagren. De än oändligt
fina, än groteska molnbildningarna tycktes i alla
färgnyanser från hvitt och grått till blått och i
magiskt matt belysning vilja efterhärma jordytans
former. De skenbart hopflytande gränserna och den
nära 2 000 fot aflägsna molnhimmelns hvälfning gåfvo
det hela utseende af en jättegrotta, på samma gång de
utvisade de väldiga molnlagrens likformiga utbredning
öfver jorden. Den ljudlösa stillheten i denna ensliga
luftverld, der vår balong nu tyst sväfvade fram,
stördes endast af ett matt sorl nedifrån jorden: det
rasslande dånet från bantåget. Liksom ögat, hade äfven
känseln och andedrägten erfarit förändringen. Luften
var torr och dess kyla derför angenämare,
respirationen lätt och fri och tyngden öfver hufvudet
borta. Kroppen erfor ett obeskrifligt välbehag. Men
njutningen häraf dref oss allt jemt uppåt till nya
njutningar; något ballast mindre, och luftskeppets
logg, den lätta pappersremsan, sjönk pilsnabbt ned
utmed gondolens sida. Balongen, som redan sväfvade
vid undre kanten af det andra molnlagret, måste 2 000
fot högre, innan han genomträngt det. En passagerare,
som vi hittills ej märkt, en stor mygga, lemnade nu
fartyget. Hon surrade några ögonblick bredvid oss,
men var sedan ej mer att se: hon hade sannolikt
förfrusit. Hoppet att nu omsider komma ut i dunstfri
eterocean gick ej heller denna gång i fullbordan, men
denna svikna förhoppning fick en rik ersättning. När
balongen sköt ut ur det andra molnlagret, visade sig
för blicken samma sceneri af en isolerad luftverld,
som mellan de båda undre lagren: bilden af en jättelik
molngrotta, begränsad upptill af ett i silfvergrått
strålande dunstfirmament, nedtill af ett molngolf
med droppstensbildningar med samma hvälfning vid
horisonten, samma fantastiska bilder, men öfver
allt företeende skönare former, mjukt slingrade
uti hvarandra, öfvergjutna med ett magiskt skimmer,
erbjudande hänförande reflexer och försänkta i en
sublim ro, dit jordbullret ej förmådde uppsända ens
den svagaste hviskning. Ingenstädes lif och likväl
ingen känsla af hemskhet. Öfver silfverströmmarna i
fjerran, öfver de strålande ruinöknarna, begränsade af
stelnade hafsvågor, öfver grafhögarna vid stranden,
öfver det oöfverskådliga molnlandets pittoreska
alpverld förde mig den lössläpta fantasin som en af
Ossians andar.
»Är det ej herligt!» ropade Coxwell, men tonen i
hans röst var klanglös, och hans andedrägt syntes
nästan hvit. Han drog på ventilsnöret, och det
eljest så starka ljudet var nu svagt. Gasen i
balongen hade en mattare glans, och balongen sjelf,
som vid uppstigningen ej varit fullständigt fyld, var
nu stramt spänd. Han befann sig tätt invid gränsen
till det tredje molnbältet, mer än 10 000 fot öfver
hafsytan. Klockan var nu 18 minuter öfver 5.

»Resans ändamål var vunnet: en blick kastad inom
himlens molnslöja. Antalet af de molnhvalf, som ännu
höjde sig öfver hvarandra och hindrade solstrålen
att nedtränga till jorden, blef oss obekant; efter
en så sublim skymningsprakt längtade vi ej efter det
klara dagsljuset. Derför helsade blicken ännu en gång
till afsked denna underverld, den säkra handen drog
på ventilen, och trycket på hjernan sade oss, att vi
med ilande fart sköto ned mot jorden igen. Snart var
det andra molnlagret åter passeradt, och med saktad
fart gled nu balongen genom den nedre molngrottan. Med
den fasta handen om ventilsnöret och ögat riktadt än
på de fladdrande pappersremsorna, än på balongens
spänning, samt noga beräknande proportionen mellan
gas och ballast, förde Coxwell säkert sitt fartyg
hemåt. Redan insvepte oss åter samma moln, som vid
uppstigandet först mottagit oss. Molnmassorna blefvo
dunklare i midten af lagret; äfven det endast 125
fot under gondolen hängande ankaret var knappast
synligt. Mot balongen slog nu regnet, hvarpå Coxwell
redan i de öfre regionerna beredt oss. Åter hördes
lokomotivets rasslande, och äfven hundskall trängde
upp till oss. Den grå slöjan under gondolen blef åter
mörk; här och der visade sig dock ljusare ställen,
tills plötsligt den friska bilden af skogar och fält
med byar och en flods slingrande silfverband (Saale)
afslöjade sig för blicken. Balongen gick öfver
den och tog riktningen mot en på afstånd liggande
stad (Lützen). Men vinden dref honom till venster
derifrån, och vi måste nu söka ankra i närheten af
någon af de större byarna.

»Luftskeppet passerade öfver två byar, utan att
man derifrån hörde vår fråga om namnet på trakten;
men från den tredje trängde upp till oss ropet:
»En balong! En balong!» Detta bestämde oss att
nedstiga. Coxwell utsåg till nedstigningsplats ett
högt beläget, afmejadt åkerfält emellan salinerna
Dürrenberg och Kötschau ungefär en åttondedels mil
från stället, der vi nu befunno oss, och balongen
sänkte sig kl. en qvart öfver 6 ned på kanten af
det utsedda fältet så lugnt och sakta, att i det
ögonblick, gondolen berörde marken, ej den minsta
stöt kändes.»

I Amerika ha naturligtvis lika många luftfärder
blifvit utförda som på denna sidan Atlanten. Den
1 juli 1859 företogo fyra amerikaner, professor
Lamountain samt hrr Wise, Gayer och Hyde, en
luftfärd från S:t Louis i ändamål att i balong
tillryggalägga den 200 mil långa vägen mellan denna
stad och New-York. Deras balong var 170 fot hög
och hade en diameter af 70 fot. De uppstego till
ganska betydliga höjder och skildrade det intryck,
som de djupt under dem liggande landskapen med sina
strömmar, skogar och prärier gjorde på dem, som
verkligt förtrollande. Under hela natten var det så
ljust, att de till och med på en höjd af 10 000 fot
kunde tydligt skilja
prärierna från skogarna. »Vi summo», berättar en af de
resande, »i ett slags genomskinlig dunst, som, utan
att ega någon förnimbar kroppslig substans, syntes
sammansatt af idel små ljuspartiklar. Den verkan,
detta ljus frambragte, var mycket egendomlig. Det gaf
balongen ett fosforescerande skimmer, som om han varit
lastad med eld. Detta sken var så starkt, att hvar
enda linie af nätet, hvart enda veck på sidenet, hvart
enda snöre och hvar enda knut voro tydligt synbara.»

Skildringen af de händelser, som de under färden skola
upplefvat, är så äfventyrlig, att vi finna rådligast
att förbigå den, öfverlemnande åt läsarens fantasi att
på egen hand af kolsvarta moln, ett nedstörtande midt
i Ontariosjön, utkastande af all ballasten, gondolens
kapande, balongens återuppstigande i ursinnig fart
med de i tågverket hängande passagerarna, flygt öfver
Niagara, Canada, urskogar o. s. v. sätta ihop ett
skådespel med de mest drastiska effekter.

Sedan denna resa har det mycket talats om en ny af
vida större dimensioner: en färd öfver Atlanten till
Europa. Man har till och med i New-York visat den
härtill bestämda balongen med allt hans tillbehör för
penningar; måhända var dock detta just hufvudsaken,
ty om sjelfva resan har sedan ej det minsta försports.

Man skulle tro, att en sådan resa som den nyss nämda
endast kunde förekomma i Amerika, och likväl gifva
flera luftresor, som i Europa blifvit företagna,
denna ej mycket efter.

<b>Nadars luftresa från Paris.</b> Redan någon tid förut
hade en dr Roth, som äfven uppfunnit en räknemaskin,
uttänkt en plan till ett nytt luftfartyg, men
i anseende till de dermed förenade kostnaderna ej
kunnat sätta den i verket. Slutligen antog sig dock
<sp>Nadar</sp>, den bekante jurnalisten, fotografen m. m.,
saken. Med tillhjelp af pressen och ett storartadt
puffsystem förstod han så bedrifva det, att ett
aktiebolag bildades för planens verkställande.

Man bygde först en jätteartad luftbalong,
<sp>Le géant</sp>, hvarmed resor skulle göras och
utställningar föranstaltas för att på detta sätt
anskaffa medel till förfärdigande af den stora
luftseglingsapparaten. <sp>Géant</sp> behöfde till sitt
fyllande nära 230 000 kubikfot gas. Gondolen
(fig. 124) var den intressantaste delen af hela
luftskeppet. Bygd af rotting, hvars fasthet på ett
utmärkt sätt bestått profvet, hade han två våningar
och liknade till sitt yttre en jernvägsvagn. Han
innehöll alla beqvämligheter, som man under en resa af
flera dagar kan behöfva, såsom sängar, toalettbord,
fotografiska apparater, en tryckpress, fysikaliska
instrument, proviant o. s. v. Man hade med ett ord
tänkt på allt. Den första luftfärden, till hvars
åskådande, som på montgolfierernas tid, halfva Paris
infunnit sig, blef dock af kort varaktighet. Balongen
uppsteg ungefär 7 000 fot i höjden, men kom snart ned
igen. I Meaux, ett par mil ifrån Paris, föllo Nadar
och hans sällskap temligen omildt ned, hvilket efter
det pompösa programmet gaf de satiriska parisarna
rikt ämne till bitande skämt.
Tidningarna uppträdde dock till hans försvar, och då
den andra uppfärden söndagen den 18 oktober skulle
ega rum, hade allmänheten redan återfått en blidare
stämning.

Marsfältet vimlade nu af en, om möjligt, ännu
talrikare åskådarmassa än förra gången, som utbröt
i entusiastiska hurrarop, då <sp>Géant</sp> strax efter
mörkrets inbrott med sina passagerare höjde sig i
luften. Liksom förra gången, var äfven nu den bekante
<sp>Godard</sp> som konduktör med på färden; hela sällskapet
bestod af inalles nio personer. <sp>Géant</sp> var det
allmänna samtalsämnet för dagen, Nadar i allas mun,
och måndagstidningarna, som förmodades innehålla
underrättelser om luftseglarna,
fingo en strykande åtgång. Men de läto länge vänta på
sig. Slutligen, på tredje dagen, kom underrättelse,
att <sp>Géant</sp> fallit ned i Tyskland vid Weser, att Nadar
och hans unga modiga hustru vore svårt sårade och de
flesta af de öfriga deltagarna i färden illa skadade.

Fig. 124. Den nadarska balongens gondol efter den
misslyckade expeditionen.

Så var äfven i sjelfva verket förhållandet. Efter en
temligen oangenäm färd under natten, då man låtit
balongen gå lågt, befann man sig följande morgon
sväfvande öfver en stor, i dimma insvept slätt, som
man tog för holländsk mark, och då Nadar här befarade
hafvets närhet, gaf han befallning
om nedstigning. Men af nattens dagg och dimma
hade tåget, som skulle öppna ventilen, blifvit så
styft och slipprigt, att det nästan vägrade att göra
tjenst. Gasen strömmade ej ut i tillräcklig mängd, så
att balongen kunde fullständigt nå marken. Dertill kom
en stark blåst, som med all makt jagade den voluminösa
<sp>Géant</sp> framför sig.

Man hade i nordostlig riktning på 14 timmar
tillryggalagt en vägsträcka af mer än 150 mil
och under natten följt en kurs, som på kartan
ungefär betecknas af punkterna Compiègne, S:t
Quentin, Bruxelles, Mecheln, 's Bosch, Arnhem,
Nienburg, Rethem m. fl. Redan vid Nienburg beslöto
de resande nedstiga, men gasens utströmmande var
så ofullständigt, att gondolen endast snuddade
vid marken och balongen strax derpå åter höjde
sig och under stigandet drog vaggonen med sig. På
detta sätt blef den återstående delen af färden
ett oupphörligt hoppande i stora bågar öfver fält
och häckar, klippor och träd. Ankaret hade redan i
Nienburg gått förloradt. Då man här på bangården fått
se balongen, hade ett lokomotiv genast farit ut med
en vagn för att taga vidundret i närmare betraktande
och, om möjligt, ge det någon handräckning. Det lät
sig dock ej göra. <sp>Géant</sp> passerade banan, tog med
gondolen med sig ett stycke af banken, slet af de
starka telegraftrådarna, hvartill det, i parentes
sagdt, behöfves ett tryck af hundra centner, och
var med ett språng öfver på andra sidan. Allt vidare
går den farliga färden. Inuti gondolen herskar den
största förvirring. Passagerarna slungas omkring
i alla riktningar. Slutligen lyckas det att genom
utkastande af ballast få balongen att åter stiga. Den
modige Jules Godard klättrar upp på tågen och öppnar
ventilen. Balongen faller nu ändtligen till marken,
men olyckligtvis fattar blåsten uti honom och drifver
honom framför sig till den ungefär en half mil från
Rethem belägna Frankfeldskogen, der han slutligen
fastnar i träden.

Så snart gondolen närmar sig marken, hoppa de af
passagerarna, som ännu äro i stånd dertill, genast
ut. Madame Nadar trasslar dervid in sig och faller
under den nära 30 centner tunga gondolen. Mer än
en half timme förgick, innan man lyckades framdraga
henne undan den förfärliga tyngden. Oskadd hade ingen
sluppit undan. Några voro mycket betänkligt sårade,
och madame Nadar hade, utom svåra kontusioner, äfven
fått nyckelbenet afbrutet. En hade brutit af sig
armen, och Nadar sjelf hade en mängd blessyrer. Man
befann sig till råga på olyckan i ett främmande
land, för hvars invånare man hade svårt att göra sig
begriplig, och de beklagansvärdas lidanden förlängdes
i följd af de ogynsamma omständigheterna på ett
sorgligt sätt. De hade dock ej förmått bryta Nadars
mod, och förberedelser till en ny stor luftresa blefvo
efter återkomsten till Paris med den största ifver
vidtagna. En mängd färder har äfven sedermera egt
rum, utan att dock de i det nadarska aktiebolagets
prospekt såsom fullkomligt säkra bebådade resultaten
blifvit uppnådda.

Jemte Nadar uppträdde bröderna <sp>Godard</sp> med en
jättebalong om nära 130 fot i höjd (utom gondolen),
100 fot i diameter och ett kubikinnehåll af mer än
574 000 kubikfot. Balongen, hvars namn var <sp>L'aigle</sp>,
fyldes med
uppvärmd luft; men ej heller dessa företag gåfvo
några nämnvärda resultat, ehuru den äldre Godard
redan gjort mer än femhundra luftfärder.

Under parisutställningen voro alla söndagar stora
representationer föranstaltade. Bland annat hade
en företagsam person i närheten af Marsfältet hyrt
en stor plats, der man från uppförda läktare kunde
åskåda förberedelserna till uppsändandet af en så
kallad <sp>ballon captif</sp>. Mot en afgift af 50 franc
kunde man till och med bereda sig nöjet att följa
med på färden. Balongen, som fasthölls af en lina,
steg så högt linans längd tillät, och det hufvudsakligaste
nöjet af färden bestod i den utsigt, man
från denna höjd hade öfver den stora staden. Fig. 125
visar det sätt, hvarpå detta slags balonger äro
fastgjorda. Samtidigt anstäldes äfven af bröderna
Godard från Triumfbågen luftresor, i hvilka så många,
som hade lust och råd och balongen förmådde bära,
fingo deltaga. Dessa mer eller mindre äfventyrliga
färder äro dock alla så lika hvarandra, att vi redan
nog syselsatt oss dermed. De ha ej förmått bereda
den allmänna samfärdseln de fördelar, man i början
deraf lofvade sig, ja, om man undantar de tjenster,
han gjorde under Paris' belägring, kan man säga,
att balongen i detta hänseende hittills ej uträttat
det minsta.

Fig. 125. <sp>Ballon captif</sp>, konstruerad af Griffard i Paris 1869.

Emellertid står den fysiska geografin onekligen i
tacksamhetsskuld till luftseglingen för besvarandet af
frågor, som endast kunnat lösas genom observationer
på olika höjder af luftkretsen. Vi skola derför gå
tillbaka för att med några ord omnämna de vigtigaste
af dessa för vetenskapliga ändamål företagna färder.

<b>Gay-Lussacs och Biots luftresa.</b> Robertson och hans
landsman L'Holst hade vid sin uppstigning i Hamburg
den 18 juli 1803 uppnått den största höjd, hvartill
någon luftseglare dittills framträngt. Efter sin
beräkning hade de höjt sig nära 25 000 fot öfver
jordytan. Af sina härunder gjorda iakttagelser trodde
de sig bland annat kunna sluta, att intensiteten
af jordmagnetismens verkningar aftager med den
växande höjden, äfvensom att de elektriska fenomenen
förete märkvärdiga afvikelser. Då nu äfven från
Petersburg, dit Robertson begifvit sig och der han
tillsammans med en rysk vetenskapsman, Saccharoff,
förnyat sina försök, underrättelser ingingo, som
syntes bekräfta hans påståenden, väckte Laplace inom
franska akademin förslag om en noggrann undersökning
af de hit hörande frågorna och uppsändande af en
vetenskaplig expedition för detta ändamål till
luftens regioner.

Två af akademins yngsta och mest
ansedda medlemmar, fysikerna <sp>Biot</sp> och <sp>Gay-Lussac</sp>,
utvaldes och försågos med instruktioner och de
yppersta instrument. Den 20 augusti 1804 uppstego
de från trädgården till <sp>Conservatoire des arts et
métiers</sp>. Ändamålet med resan vans fullkomligt,
ty deras med största samvetsgranhet och noggranhet
gjorda observationer gåfvo fullständigt svar på alla
de uppstälda frågorna. Det bekräftade sig alls icke,
att den jordmagnetiska kraftens intensitet aftager
med den växande höjden. Vid en höjd af 13 000 fot
öfverensstämde magnetnålens svängningar i hastighet
och utslag helt och hållet med svängningarna vid
jordytan, och Robertsons påstående visade sig vara ett
fullkomligt misstag, som dock lätt kunde förklaras af
de stora svårigheter, som med dylika observationer
äro förbundna. Ty balongen erbjuder ingen stilla
och stadig ståndpunkt. Utom det att han oupphörligt
stiger eller faller och af den lättaste
luftström föres framåt, har han tillika äfven en högst
märkvärdig rotation omkring sig sjelf, som han, utför
än i den ena, än i den andra riktningen. Är denna
också ej så synnerligt hastig, inverkar hon dock på
magnetnålens svängningar, och för att kunna göra en
noggrann iakttagelse måste observatören alltid passa
på det ögonblick, då balongens vridning öfvergår i en
annan och ett ögonblicks stillastående inträder. Vid
barometerobservationer måste ihågkommas, att, när
balongen sänker sig, qvicksilfverspelaren alltid
står litet för högt i röret, vid hastigt stigande
deremot litet för lågt. Men luftseglarna kunna
ej af några föremål i närheten sluta till sin egen
rörelse. För att förvissa sig derom utkasta de derför
små papperslappar. Försvinna dessa hastigt i djupet,
stiger balongen, följa de honom deremot, faller han,
och man kan af de små märkenas hastighet beräkna
sin egen. Gay-Lussac och Biot konstaterade dessutom,
äfven i strid med de robertsonska observationerna,
att verkningarna af Voltas stapel och
electricitetsmaskinen genom den större höjden ej undergingo
någon förändring, och förde dessutom med sig
tillbaka värdefulla uppgifter om fuktighets- och
värmeförhållandena i de högre luftlagren.

Fig. 126. Gay-Lussac och Biot i luftbalongens gondol.

För att uppnå en ännu betydligare höjd och öfver
hufvud den största möjliga företogs strax efter den
första uppstigningen en ny, som, för att balongen
skulle så litet som möjligt belastas, utfördes af
Gay-Lussac ensam. Han framträngde denna gång till
en höjd af nära 30 000 fot och förvärfvade sålunda
äran att ha kommit längre från jordens medelpunkt
än någon af sina föregångare. De resultat, som under
denna nya uppstigning vunnos, 
Fig. 127. Luftsegling från Dijon den 25 april 1784.
öfverensstämde i allt med hans och Biots gemensamma
iakttagelser under den förra expeditionen. Luft, som
insamlades i de högsta regionerna och i väl tillslutna
flaskor medfördes ned till jorden, visade sig vid
analysen till sin kemiska sammansättning fullkomligt
öfverensstämma med den, som vi nere vid jordytan
inandas. Utom dessa båda luftfärder har ingen haft
något nämnvärdt vetenskapligt resultat. På senare
tider hafva i England tid efter annan vetenskapliga
balongfärder egt rum, bland hvilka i synnerhet <sp>Welshs</sp>
(1852 med Green) och <sp>Glaishers</sp> (1862 och 1863 i
Coxwells balong) förtjena nämnas. Den senare uppnådde
dervid den 5 september 1862 en höjd af minst 30 000,
om ej till och med af 37 000 fot.

<b>Luftbalongens styrning.</b> Man utgick i äldre tider från
den förhoppningen, att man med tillhjelp af åror och
vingar skulle efter behag kunna styra luftbalongen,
alldeles som ett fartyg på vattnet. Alla försök, som
i denna riktning blifvit gjorda, hafva dock endast
gifvit negativa resultat. Fig. 127 visar ett sådant
fruktlöst försök, som den 25 april 1784 gjordes
i Dijon.

Sedermera utbildade sig den åsigten, att lufthafvet
genomskäres af en mängd strömmar, som i olika
riktningar gå den ena öfver den andra; man behöfde
derför blott uppstiga till den för resan lämpligaste
för att hastigt och beqvämt hinna målet. En förut
uppskickad försöksbalong visade de högre vindarnas
riktning, det öfriga skulle segel och åror göra
(fig. 128). Nu låter det visserligen ej bestrida sig,
att luftströmmar med olika riktningar mycket ofta
förekomma den ena ofvanom den andra. Så berättar den
bekante luftseglaren Reichardt, att han en gång vid
en uppstigning i Varsjav af motsatta strömmar i högre
och lägre luftlager tre gånger drefs rundt omkring
staden. Men det är endast undantagsvis de förekomma
i så stort antal; i vanliga fall ges det blott två
herskande luftströmmar den ena öfver den andra,
som gå i nästan motsatt riktning och derför endast i
mycket inskränkt grad låta använda sig. Erfarenheten
ledde också luftseglarna småningom till den insigten,
att på denna väg ingenting står att vinna.

Fig. 128. Användning af segel och åror vid luftseglingen.

<sp>Petin</sp> i Paris uppgjorde planen till ett luftfartyg,
som skulle skänka ett större antal personer nöjet af
en gemensam luftresa. Fyra stora balonger, hvar och
en af 90 fots diameter, skulle uppbära en ram af 470
fots längd och 200 fots bredd (se fig. 129). En stor
del af ytinnehållet mellan ramens sidor upptogs af
vridbara, sluttande skifvor, med hvilkas tillhjelp
konstruktören trodde

sig kunna styra apparaten. Petin arbetade så
ifrigt för sitt projekt, att han verkligen lyckades
samla medel för att kunna utföra det i någorlunda
stor skala. Men auktoriteterna förbjödo, på alla
sakkunnigas tillstyrkan, uppstigningen. Petin begaf
sig då till Amerika, men ej heller der synes hans
äfventyrliga plan ha funnit någon gynsam jordmån,
ty man har sedan ej hört talas derom.

Fig. 129. Petins projekterade luftbalong.

Det skulle vara svårt att uppräkna alla de olika
uppfinningar, som i denna riktning blifvit gjorda
och af hvilka ingen enda motsvarat det dermed afsedda
ändamålet. Hos de flesta låg den svaga punkten deruti,
att de voro fästa vid gondolen, och då denna endast
genom smala tåg hängde tillsammans med den mycket
voluminösare balongen, kunde kraften antingen alls
icke eller också till högst ringa del öfverflyttas
på den senare. En styrinrättning
måste, för att kunna ha någon verkan, vara anbragt
på sjelfva balongen. Men i sakens natur ligger,
att alla dylika försök snarare skola ha till följd,
att balongen endast vrider sig omkring sin
axel, än förmå gifva honom en varaktig och bestämd
riktning. Ett bevis härpå ger den franske ingeniören
<sp>Giffards</sp> balong. Den bestod af en cylinderformig
balong med styre och arkimedisk skruf, som drefs
af en ångmaskin om tre hästkrafter. Den första
och sista uppstigningen egde rum den 24 september
1852, och Giffard förklarade sig mycket belåten med
utgången. Att fara emot vinden, sade han, hade alls
icke legat i hans plan, men han kunde med lätthet
vända åt sidan och beskrifva kretsar.

För dess originalitets skull skola vi äfven
omnämna ett annat förslag, som för några år sedan
äfven var föremål för behandling i vetenskapliga
tidskrifter. Som bekant, låter kolsyregasen, som
man genom öfvergjutning med saltsyra kan utveckla ur
krita, under vissa omständigheter bringa sig i fast
form. Men denna fasta kolsyra har då en ytterst liflig
benägenhet att öfvergå i ånga. Hon förflygtigar sig
hastigare än någon annan kropp, och ångan har en
mycket stor spänstighet. Denna egendomlighet hos
kolsyran skulle nu på det sätt tillgodogöras för
luftbalongernas styrning, att en ihålig, med fast
kolsyra fyld metallkula fästes vid balongen. Förses
nu denna kula på ena sidan med ett litet hål och
detta öppnas, rusar den gasformiga kolsyran med
stor häftighet ut, och kärlet blir derigenom, liksom
raketen genom den utströmmande krutgasen, drifvet åt
motsatt håll. Till utförande har förslaget dock ännu
ej kommit och skulle sannolikt ej heller haft något
bättre resultat än sina otaliga föregångare. Man
kan påstå, att luftseglingen ännu, nästan ett helt
århundrade efter sitt första uppträdande, befinner sig
i alldeles samma utvecklingsskede, som hon uppnådde
genom de inrättningar, hvilka redan Charles gaf
balongen. En verklig nytta har luftseglingen en
gång, i händerna på Gay-Lussac och Biot, haft; för
den fredliga samfärdseln deremot saknar hon denna
trygghet, som är det oeftergifliga vilkoret för ett
praktiskt användbart kommunikationsmedel. Endast der,
hvarest inga andra befordringsmedel mera stå till
buds, kan man göra ett försök med luftbalongen;
men lika litet som man för den regelbundna
postförbindelsen kan begagna sig af brefdufvor, lika
litet kan man ännu tänka på en regelbunden person- eller 
varutrafik medelst luftbalonger.

De fall, då man blifvit tvungen dertill, erbjuder
endast kriget. Man har begagnat luftbalongen
som strategiskt hjelpmedel för rekognoscering af
fiendtliga positioner, och under det näst sista
italienska fälttåget åtföljde Godard franska
armén för att från en med långa linor fasthållen
luftbalong anställa rekognosceringar. Alldeles
på samma sätt tjenade balongen fransmännen redan
under revolutionskrigen i Belgien och vid Rhein
(fig. 130), då de en gång af belgerna fingo en balong
sönderskjuten. Den förste Napoleon satte dock ej
vinsten särdeles högt, ty han lät hela saken snart
åter falla.

Under den senaste belägringen af Paris har dock
luftbalongen spelat en betydande rol, mera betydande
än någonsin förut. Balonger uppstego dagligen,
i början, innan de tyska armeerna ännu fullständigt
inneslutit jättestaden, fasthållna vid långa
linor. Men slutligen, då alla förbindelser, äfven de
underjordiska telegrafledningarna, blifvit afskurna
och intet annat medel att få underrättelser ut från
staden återstod, uppträdde luftbalongen som ett
verkligt samfärdselsmedel. Personer lemnade med
honom staden, tagande med sig bref, depescher och
framför allt brefdufvor, medelst hvilka man kunde
sända underrättelser tillbaka till de belägrade. Så
småningom kom en regelbunden balongtrafik till stånd,
d. v. s. regelbunden i afseende på orten och tiden
för uppstigandet; att gå i en bestämd riktning hade
man dock, trots alla bemödanden, ej lärt sig. Den
redan ofta nämde luftseglaren Godard var själen i
dessa företag.

Det hade bildat sig »ett bolag för lufttransport
i Paris», som hvar tredje dag uppskickade en
luftbalong. <sp>La defense nationale, Latakie,
L'éclaireur</sp>, den sistnämde omtalad som »skrufbalong»,
en term, hvars betydelse är oss en hemlighet, voro
namnen på några af dessa luftfartyg.

Fig. 130. Balong begagnad till rekognoscering.

Men utom dessa stora balonger, som alltid åtföljdes af
en luftseglare (<sp>ballons montés</sp>), uppskickade man äfven
ofta små (<sp>ballons libres</sp>), som endast medförde post,
i den förhoppning, att de efter nedfallandet skulle
anträffas af någon, som åtoge sig att fortskaffa
brefven. Ett hvarje sådan luftpost åtföljande
regeringsdekret utlofvade åt en hvar, som på närmaste
mairie aflemnade en sådan balong med post,
en belöning af 100 franc att der till honom
utbetalas. Ett stort antal af dessa postbalonger blef
äfven anträffadt och på föreskrifvet sätt aflemnadt,
men många föllo äfven i tyskarnas händer. Då de
konduktörer, som åtföljde de stora balongerna, i de
allra flesta fall ej kunde komma tillbaka, skulle
antalet af dem, som egde tillräcklig erfarenhet
och skicklighet att åtaga sig ett sådant uppdrag,
blifvit allt mindre, om ej en särskild läroanstalt
för luftseglares utbildning blifvit inrättad. En
kommission af berömda vetenskapsmän och tekniker hade
öfverinseendet öfver denna skola, liksom öfver hufvud
alla vetenskapens och industrins krafter ansträngdes
för att fullkomna luftseglingen. Kan man också ej
säga, att derigenom något verkligt framsteg gjordes, är det
dock obestridligt, att uppfinningen äfven i denna sin
bristfälliga form för de belägrade parisarna hade ett
oskattbart värde. Hon var jemte brefdufvorna deras
enda förbindelsemedel med Frankrike och den yttre
verlden. Liksom under de förra krigen, begagnade
man dessutom äfven i Paris den med linor fasthållna
balongen (<sp>ballon captif</sp>) till rekognosceringar. Så
hade man t. ex., då Trochu väntade undsättning
af Loirearmén, inrättat en formlig aeronautisk
observationskedja, som sträckte sig långt utom de
tyska linierna och hvars särskilda stationer medelst
elektriskt ljus telegraferade med hvarandra.

Men detta är också allt, hvad luftseglingen hittills
mäktat åstadkomma.

Fig. 131. Den första luftbalongen.

Jemföra vi med uppfinningen af luftbalongen den
samtidigt gjorda uppfinningen af ångmaskinen eller
af den föga äldre spinnmaskinen, för att ej tala
om de nyare uppfinningarna af tryckmaskinen, den
elektriska telegrafen och fotografin, jemföra vi
det intresse och den vård, som den civiliserade
verlden egnade den unga plantan och de frukter, hon
sedermera deraf skördat, måste vi nästan med en känsla
af förödmjukelse tillstå, att verlden ännu allt jemt
jublande bär på sina händer det blott öfverraskande
och sensationsväckande, medan det verkliga och
äkta framsteget, tyst och endast af ett litet fåtal
bemärkt, måste sjelft mödosamt bryta sig väg.
<b>Luftpumpen och den atmosferiska brefposten.</b>

Otto von Guericke. - Luftpumpen och dess
inrättning. - De magdeburgska halfkulorna på
riksdagen Regensburg. - Kranen. - Luftpumpen med två cylindrar.
- Det skadliga rummet. - Under recipienten.
- Kompressionspumpen och väderbössan. - Den atmosferiska jernbanan.
- Hennes historia och inrättning.
- Den pneumatiska bref- och paketbefordringen i London.

Sedan genom Evangelista Torricelli tron på naturens <sp>horror vacui</sp>
blifvit i grund skakad och sedan man genom
mångfaldiga företeelser kommit till den öfvertygelsen,
att det högst betydliga atmosferiska trycket tynger
på alla kroppar utan undantag, uppstod helt naturligt
en önskan att utröna, huru kropparna skulle förhålla
sig, om detta tryck minskades eller helt och hållet
upphäfdes.

Ledamöterna af akademin i Firenze voro de första,
som experimenterade i denna riktning. För att skaffa
sig ett lufttomt rum hade man den tiden ännu intet
annat medel än det torricelliska röret. Den öfre
tillslutna ändan af detta rör gaf man formen af en
ihålig kula, sammansatt af två hälfter, som passade
noga ihop och sammanfogades, när kroppen, som skulle
undersökas, blifvit inlagd. Alltsammans fyldes derpå
med qvicksilfver, röret omvändes och nedsattes,
som i fig. 95, med den öppna ändan i ett kärl med
samma metall.
<sp>Otto von Guericke</sp>, kurbrandenburgskt råd och
borgmästare i Magdeburg, sökte åstadkomma en bättre
metod för detta slags undersökningar. Nära förtrogen
med vetenskapens då varande ståndpunkt, då han i
Leijden ifrigt studerat matematik och filosofi,
riktade han sina forskningar hufvudsakligen på de
meteorologiska och astronomiska företeelserna. Han
var den förste, som uttalade åsigten om kometernas
regelbundna återkomst, vi känna honom som uppfinnare
af elektricitetsmaskinen och andra vigtiga apparater
och metoder, och liksom han i allmänhet tog en
liflig del i alla nya upptäckter, var han äfven den
förste, som i Tyskland upprepade de torricelliska
försöken. Född 1602 i Magdeburg, dog han 1686 i
Hamburg, der han efter ett verksamt lif på gamla
dagar bosatte sig hos sin son.

De talrika experiment, som Guericke anstälde och
som i synnerhet stodo i samband med studiet af det
lufttomma rummet, har han sjelf i ett särskildt arbete
beskrifvit. Först tog han en mycket stor sugpump
och lät anbringa den i bottnen på ett för öfrigt på
alla sidor tillslutet vattenkärl af trä, så att det
senares innehåll vid kolfvens nedgående inträdde i
pumpen och ett lufttomt rum således måste uppstå i
kärlet. Men han hade knapt börjat sätta apparaten i
gång, förr än luften från alla sidor
genom hundrade springor och porer och med ett buller,
som om vattnet befunne sig i
den starkaste kokning, inträngde i kärlet.

Fig. 133. Luftpumpens princip.

Fig. 134. Otto von Guerickes första luftpump.

Sedan träet sålunda visat sig allt för poröst,
begagnade Guericke vid sina försök metallkärl, som
han gaf mindre dimensioner och formen af ihåliga
kulor. Sugpumpen bibehöll han, men afstod deremot
från vattnets medverkan. Han begagnade sig endast
af luftens expansibilitet. Den princip, som ligger
till grund för denna och alla senare luftpumpar,
åskådliggöres af fig. 133. Om
<i>BC</i> är en fullkomligt cylindrisk pumpstöfvel af
metall, hvari kolfven <i>D</i> lufttätt kan röra sig, måste
rummet ofvanför denna bli lufttomt, när kolfven går
ned, så framt nämligen genom halsen <i>a</i> ingen luft kan
från kärlet <i>A</i> inkomma i rummet ofvanför kolfven. Men
finnes genom denna hals en öppen förbindelse
mellan kolfven och det lufttäta kärlet <i>A</i>, går den
i <i>A</i> befintliga luften i följd af sin expansibilitet
öfver i pumpstöfveln. Den senare kan derför ej blifva
lufttom; men den luft, som rummet ofvanför kolfven
innehåller, måste blifva förtunnad och blifva det
allt mera, i samma mån kolfven går längre ned, ty
samma luftmängd, som förut endast fylde kärlet <i>A</i>,
måste nu äfven fylla rummet i pumpstöfveln ofvanför
kolfven. Kunde man nu på något sätt skaffa bort den
luftmängd, som från <i>A</i> inkommit i pumpstöfveln, utan
att hon ginge
tillbaka in i kärlet, och sedermera allt jemt
förnyade samma operation, skulle luften allt mer
utdragas ur <i>A</i>. Helt och hållet lufttomt skulle dock
kärlet aldrig kunna göras, en liten rest skulle
alltid stanna qvar. Vore t. ex. stöfvelns och det
kulformiga kärlets kubikinnehåll det samma, skulle
förtunningen fortgå ifrån 1/2 till 1/4, 1/8, 1/16,
1/32 o. s. v. i oändlighet och på samma sätt under
andra storleksförhållanden emellan dem.

För att kunna föra kolfven <i>D</i> till <i>B</i> utan att på samma
gång pressa luften tillbaka in i kärlet uppfann
Guericke den efter honom uppkallade genomborrade
kranen, som i sin ursprungliga gestalt ännu i dag för
otaliga ändamål användes. Han består, som bekant,
af ett cylindriskt eller kägelformigt metall- eller
trästycke, som noga passar i en lika stor öppning på
röret och tvärs igenom hvilket är borradt ett hål;
ställes nu detta hål i linie med röret, släpper
kranen igenom den derutur flytande vätskan, vrides
han deremot ett fjerdedels hvarf omkring, tillsluter
han röret lufttätt.

Denna välbekanta apparat anbragte nu Guericke på
luftpumpens hals <i>a</i> och tillslöt dermed den senare,
hvar gång kolfven skulle föras tillbaka till
<i>B</i>. Luftens bortskaffande ur pumpstöfveln åstadkom
han på samma gång derigenom, att han på halsen
bredvid kranen eller i täckskifvan <i>B</i> anbragte en liten
öppning, som kunde lätt tillslutas med ett stift, när
kolfven utsög klotet <i>A</i> och kranen vid <i>a</i> var öppnad,
men, när <i>a</i> var tillsluten och kolfven åter skulle
skjutas tillbaka, öppnades för att släppa ut den i
pumpstöfveln varande luften.

Sådan var den <sp>äldsta luftpumpen</sp>, hvarmed Guericke 1654
på riksdagen i Regensburg förevisade sina berömda
försök. Han förvaras ännu på biblioteket i Berlin
och består af en pumpstöfvel af messing (fig. 134),
som i den ena ändan slutar med en skruf, hvarmed han
fastskrufvas vid kärlet, som skall utpumpas. Inuti
denna stöfvel föres en kolf upp och ned medelst
en jernstång, som är försedd med ett handtag
af trä. Hela maskinen är temligen bristfälligt
och klumpigt arbetad, och man kan ej annat än
förvånas öfver, att Guericke dermed kunde utföra så
öfverraskande experiment.

Fig. 135. Den första luftpumpen i förbättrad form.

Då med den inrättning, luftpumpen först hade,
det motstånd, som det yttre lufttrycket utöfvar
på kolfven, var så stort, att två personer
knapt voro tillräckliga att öfvervinna det, gaf
Guericke sjelf snart sin maskin den form, fig. 135
utvisar. Apparaten, som hvilar på en ställning af
tre vid golfvet fastskrufvade ben, är försedd med en
pumpstång, som rör sig upp och ned omkring en i det
ena benet anbragt tapp. Vid denna pumpstång hänger
en
dragstång, som i sin tur åter genom en i nedre ändan
befintlig länk sammanhänger med kolfstången. Det
kulformiga kärlet, den så kallade recipienten,
som äfven här har sin plats ofvanpå stöfveln och
kan afskrufvas, är med denna förenad med en hals,
som noga passar in i stöfvelns öfre öppning; för att
göra tillslutningen så mycket tätare är halsen här
omgifven af ett med vatten fyldt kärl.

Fig. 136. Försök med de magdeburgska halfkulorna i Regensburg.
Efter ett kopparstick af en samtida konstnär.

Guerickes experiment väckte hos hans samtida ett
utomordentligt uppseende, i synnerhet sedan han
på riksdagen i Regensburg offentligt utfört det
inför kejsaren och de församlade riksfurstarna. Men
framför allt tilldrogo sig de så kallade <sp>magdeburgska
halfkulorna</sp> ett lifligt intresse. Ett kulformigt
kärl, sådant som recipienten i fig. 135, var deladt
i två hälfter, som noga passade uti hvarandra. I
det vanliga tillståndet vilja två sådana halfkulor
alls icke hålla ihop, men äro de väl och säkert
satta ofvanpå hvarandra och luften bortpumpas ur
kulans inre, verkar den yttre luftens tryck från alla
sidor och pressar dem med så mycket större kraft emot
hvarandra, ju större deras yta är och ju mera luften
inuti kulan blifvit förtunnad.
Guerickes halfkulor hade ungefär 20 tum i diameter och
voro försedda med starka jernringar. Man föreställe
sig åskådarnas förvåning, då de sågo att 8, 10,
12, ja, 20 hästar, som voro spända emot hvarandra
på hvardera sidan om kulan, ej förmådde slita de
som af en trollmakt sammanhållna halfkuorna ifrån
hvarandra, ja, att 24 till 30 hästar behöfdes för att
öfvervinna motståndet. De båda hälfterna skildes då
åt med en knall, som om en kanon blifvit aflossad.

Matematikern <sp>Kaspar Schott</sp> beskref den guerickeska
luftpumpen och de dermed anstälda försöken; derigenom
blefvo de äfven kända af den engelske fysikern <sp>Robert Boyle</sp>,
hvilken så ifrigt syselsatte sig med
experimentens förnyande och gjort så mycket för
deras bekantgörande, att engelsmännen tillskrifvit
honom hela äran af uppfinningen; de kallade det
lufttomma rummet det boyleska tomrummet (<sp>vacuum
boylianum</sp>). Andra fysiker omfattade äfven saken med
lifligt intresse, och derigenom, att luftpumpen kom
i händerna på många experimentatörer, undergick han
mångfaldiga förändringar, hvarigenom han blef mera
praktiskt användbar.

Dessa förändringar gälde dels kolfvens rörelseapparat,
hvartill man efter hvart annat användt trampor,
stigbyglar, dragstänger, kugghjul, vefvar och allt
möjligt, och äro som sådana temligen ointressanta,
men dels ingrepo de äfven i luftpumpens inre
inrättning, och om de också ej ändrade något i den
ursprungliga guerickeska principen, erhöll dock
tillämpningen derigenom många nya och ändamålsenliga
förbättringar. I synnerhet förtjenar här nämnas
<sp>Senguerds dubbelt genomborrade kran</sp>, emedan derigenom
stiftet, som tillsluter öppningen, hvarigenom luften
utpressas, blir öfverflödigt. En sådan senguerdsk
kran är afbildad i fig. 137. Utom den genomborrning,
som redan den guerickeska kranen företer, har
han dessutom en annan, vinkelrät emot den förra,
som sätter rörets inre i förbindelse med den yttre
luften. Genom denna kanal utpressas luften, sedan
förbindelsen med recipienten blifvit afbruten. Vidare
sökte man påskynda luftpumpens verkan och på samma
gång göra kolfvens rörelse lättare. <sp>Hawksbee</sp> och
<sp>Leupold</sp> förenade för detta ändamål två kolfvar
på det sätt med hvarandra, att den ena stiger,
medan den andra sänker sig. Då nu luftkanaler från
båda stöflarna inmynna i recipienten, utsuges luft
ur denna under vefvens hela kringvridning. Det
betydliga tryck, som den yttre luften utöfvar,
tvingas dervid att arbeta med, i det samma kraft,
som hindrar den ena kolfvens rörelse, påskyndar den
andras. Motståndets öfvervinnande blir derigenom
väsentligt underlättadt. Man kan jemföra processen
med en våg, som under den starkaste belastning rör
sig lätt upp och ned, så snart blott båda skålarna
ha att uppbära lika stor tyngd.

Fig. 138 ger en afbildning af en sådan dubbelt
verkande luftpump. Vi se här de två bredvid hvarandra
stående pumpstöflarna, som merendels äro gjorda
af starkt glas, men ofta äfven af messing. De båda
kolfstängerna äro försedda med kuggtänder, hvilka
gripa in uti ett på den emellan dem gående axeln
anbragt kugghjul, som af vefven sättes i rörelse. Från
hvardera stöfvelns botten går en luftkanal i riktning
mot recipienten. Strax framför
stöflarna förena sig dock båda luftvägarna till
en enda, hvilken i horisontal riktning leder till
pelaren, hvarpå glasklockan står. I denna pelare
stiger han nu upp och utmynnar vid ett litet hål på
<sp>platån</sp> eller den polerade messingsskifva, hvarpå
recipienten är uppstäld. <sp>Platån</sp> infördes af <sp>Papin</sp>
1674. Denne berömde fysiker använde äfven först
i stället för kranar <sp>klaffventiler</sp>, tunna plåtar,
som endast kunna röra sig åt ett håll och i denna
riktning släppa ut den sammanpressade luften, men
deremot sluta sig lufttätt intill öppningen, när vid
kolfvens tillbakagående trycket från den andra sidan blir
större. Två engelska konstnärer, <sp>Sweaton</sp> och 
<sp>Cuthbertson</sp>, ha äfven gjort sig förtjenta om luftpumpens
fullkomnande, och särskildt har den senare genom
kolfvens egendomliga inrättning åstadkommit utmärkta
saker. För att utröna den grad af förtunning, luften uppnått,
uppfann Cuthbertson <sp>barometerprofvaren</sp>, en liten
barometer, hvars slutna ben endast är några tum högt
och der qvicksilfret först sjunker, sedan luftens
förtunning uppnått en mycket hög grad.

Fig. 137. Senguerds dubbelt genomborrade kran.

Fig. 138. Luftpump med två cylindrar.

Utom det redan nämda förhållandet, att recipienten
ej genom luftmassans fortsatta delning kan helt och
hållet uttömmas, möttes äfven fysikernas bemödanden af
ett annat hinder i det s. k. <sp>skadliga rummet</sp>. Föres
nämligen kolfven än aldrig så långt ned, bildar sig
dock alltid mellan hans ventiler och recipientens
spärrinrättning ett mellanrum, der vid luftens
bortgång en återstod stannar qvar, som måste ega
den yttre atmosfärens spänstighet och, när förbindelsen mellan
recipienten och stöfveln genom kranens öppnande
återställes, strömmar tillbaka in i den förra. För
sin verkan har detta mellanrum erhållit namnet det
<sp>skadliga rummet</sp>.
Storleken af denna rest bestämmer den yttersta grad
af förtunning, som öfver hufvud står att uppnå. Då
han nu i luftpumpar med klaffventiler är temligen
betydlig, har man äfven snart allmänt öfvergifvit
detta spärrmedel, i det man dels anbragt andra slags
ventiler, dels återgått till de gamla kranarna,
som erhållit många olika förändringar.

Fig. 139. Luftpumpen i genomskärning.

Vi förbigå dock dessa efter hand gjorda förbättringar
och vilja nu i stället taga i betraktande det inre af
en luftpump med ventilinrättning och två cylindrar,
såsom han nu mera förekommer. Efter det förut sagda
äro figurerna 139 och 140 lätt begripliga. <i>AB</i> är
pumpstöfveln, <i>K</i> kolfven, <i>CD</i> platån, hvarigenom
luftkanalen, som vid <i>c</i> inmynnar i stöfveln,
vid <i>b</i> lemnar recipienten. Under <i>c</i> befinner
sig på en smal jernstång en liten konisk ventil,
bottenventilen. Jernstången, hvarpå han sitter, går
lufttätt genom kolfven och har vid <i>a</i> ett fast koniskt
hak, som ej tillåter honom att mer än helt obetydligt
höja sig öfver öppningen <i>c</i>. Kranen <i>E</i> sätter allt efter
behof recipienten i förbindelse med stöfveln eller
den yttre luften, men kan äfven afspärra honom från
båda; <i>d</i> är profvaren. När kolfven uppstiger, följer
stången med ett litet stycke, den lilla kägelformiga
ventilen i hans ända lemnar rörets öppning, och luften
från recipienten inströmmar i stöfveln; går deremot
kolfven ned, inskjuter sig käglan åter i öppningen
och tillsluter henne lufttätt. Hon ligger med sin öfre
yta alldeles i jemnhöjd med stöfvelns botten, så att
vid kolfvens lägsta stånd intet mellanrum uppstår och
all luft genom den i kolfkannan befintliga ventilen
pressas upp i stöfvelns öfre del. Huru denna ventil
är inrättad, visar fig. 140, hvaraf äfven framgår,
att det skadliga rummet inskränker sig till det
lilla, under ventilen befintliga röret, som till
och med vid kolfvens djupaste läge förblir fyldt
med luft. <sp>Stöhrer</sp> i Leipzig och <sp>Staudinger</sp> i 
Giessen ha dock ännu ytterligare förminskat dess inflytande
derigenom, att de vid kolfvens nedgående afspärrat
stöfvelns öfre del från den yttre luften. De erhöllo
derigenom ett luftförtunnadt rum, som väsentligt
underlättar ventilens öppnande i kolfven och dessutom
gör, att den luft, som fyller det skadliga rummet,
ej har atmosferens spänstighet, utan är betydligt
förtunnad. Man har äfven uppfunnit luftpumpar utan
ventiler, och en synnerligt skarpsinnig inrättning
har <sp>Buchanan</sp>
föreslagit. Fig. 141 ger en afbildning af de båda
stöflarna och den kugghjulsmekanism, hvarmedelst
kolfvarna röra sig upp och ned deruti. <i>P</i> och <i>P[']</i> äro
pumpstöflarna, <i>y</i> och <i>y'</i> de från recipienten ledande
luftkanalerna, hvilka öppnas och tillslutas af de på
stängerna <i>b</i> och <i>b'</i> sittande bottenventilerna <i>z</i> och 
<i>z'</i>; <i>R</i> är den dubbelt genomborrade kran, medelst hvilken
recipienten kan afspärras och den atmosferiska
luften insläppas.

<sp>Hydrauliska luftpumpar</sp> äro de gamla
inrättningar, som frambringa ett torricelliskt
tornrum. På dem har recipienten sin plats antingen
ofvanpå ett qvicksilfversrör af minst 25 tums längd,
eller är han satt i förbindelse med ett 34 fot
långt vattenrör. Deras sätt att operera är dock så
ofullkomligt, att man nu mera alltid begagnar sig
af de här ofvan beskrifna pumparna med kranar eller
ventiler. Som en af de äldsta luftpumpar af detta
slag kan man anse den enkla luftvexlingsapparat, som
sedan gammalt begagnas i grufvorna i Harz. Apparaten
utgöres af en fast stående tunna, genom hvars botten
ett bredt trärör går ned till den del af grufvan,
som skall befrias från skadliga luftarter. Röret
går upp genom tunnan så högt, att det sticker upp
öfver ytan af det vatten, hvarmed tunnan är fyld,
samt har vid sin öfre mynning en eller två ventiler,
som öppna sig utåt. Inuti denna fasta tunna är anbragt
en annan rörlig, upp- och nedvänd, således nedåt öppen
tunna, hvars öfre botten har en klaffventil, hvilken
likaledes öppnar sig utåt. Medelst en mekanism,
snarlik pumpstångens, föres den inre tunnan upp
och ned. Denna rörelse har ej blott till följd, att
ofvanpå vattnet bildar sig ett rum med förtunnad luft,
hvari luften från grufvan intränger, utan äfven att
vid tunnans nedgående och rörventilens i följd deraf
skeende tillslutning luften förtätas, uppskjuter ventilen
i tunnans öfre botten och strömmar ut.

Fig 141. Den dubbelverkande luftpumpen, sedd framifrån.

<b>Försök med luftpumpen.</b> Vi ha redan i kapitlet om luftbalongen haft 
tillfälle att se, huru den med gas fylda balongen, när han kommer upp i de 
högre, förtunnade luftregionerna, sväller upp, ja, till och
med kan spricka, om gasen ej får någon öppning att
strömma ut igenom. Samma iakttagelser kunna vi äfven
göra under recipienten. Lägga vi nämligen derunder en
till hälften med luft fyld, men fast tillknuten blåsa,
kommer denna, när luften utpumpas ur recipienten, i en
märkvärdig rörelse. Så snart genom förtunningen den
yttre luftens tryck aftager, följer luften i blåsan
sitt sträfvande att utvidga sig: blåsan spänner ut sig
allt stramare och spricker slutligen, när hinnan ej
längre förmår uthärda den inre spänningen. En klase
torra russin får af samma orsak under recipienten
utseende af en klase saftiga och svällande vindrufvor;

men låter man luften åter inströmma, krympa de på
ögonblicket åter ihop. En med vatten halffyld och
hårdt korkad butelj, genom hvars kork ett tunt rör går
ned under vattenspegeln, förvandlas under klockan till
en springbrunn, då luften i buteljen vidgar ut sig,
derigenom trycker på vattenspegeln och pressar upp
vätskan i röret.

Sträfvandet att utvidga sig och öfvergå i ångform har
en stor mängd vätskor, om också i långt mindre grad
än gaserna. Den atmosferiska luftens tryck hindrar
dem dock vanligen att hastigt förflygtigas. De koka
först, när deras ursprungliga sträfvande att utvidga
sig genom uppvärmningen förstärkes. På höga berg,
der lufttrycket är mindre, kokar derför vattnet
vid mycket lägre värmegrader, och man kan begagna
kokpunktens temperatur till mätare af lufttrycket och
på samma gång af höjden öfver hafsytan. I Quito kan
man ej på vanligt sätt tillaga potatis: vattnet kokar,
innan det blir tillräckligt varmt. Under luftpumpens
klocka börja derför äfven många vätskor koka, om
de blott äro mycket litet uppvärmda; ja, särdeles
flygtiga vätskor såsom alkohol och svafveleter,
behöfva alls ingen föregående uppvärmning för att
komma i den starkaste kokning; naturligtvis måste
man genom oupphörlig pumpning aflägsna de ångor,
som härvid utveckla sig. I praktiken gör man af
denna företeelse en högst vigtig användning. Den af
hvitbetssaften framstälda sockerlösningen skämmes
mycket lätt. Man måste derför hastigt bringa henne
i ångform för att afskilja det fasta sockret. Men
då en uppvärmning till öfver 100 grader, den punkt,
der denna lösning först kommer i kokning, så till
vida är menlig för sockertillverkningens afkastning,
som vid en sådan temperatur en stor myckenhet
kristalliserbart socker förvandlas till den mindre
värdefulla sirapen, sänker man med tillhjelp af stora
luftpumpar kokpunkten, i det man ur de tillslutna
kärl, i hvilka sockersaften skall afdunsta, utan
afbrott hastigt bortskaffar ångorna.

Fig. 142. Under recipienten.

Bristen på luft under recipienten dödar snart djur,
som införas under den samma. Fiskar dö till och med,
om de befinna sig i vatten, emedan det beröfvas det
deri upplösta och för dess invånares lif nödvändiga
syret. Alla gasarter, som äro upplösta i vätskor eller
genom tryck inpressade deruti, gå bort som blåsor; öl
och kolsyrehaltiga drycker bornera starkt. Ljuslågan
mattas af och slocknar, ty hon kan ej längre ur den
förtunnade luften upptaga så mycket syre som ur den
atmosferiska.
»Luften», säger Humboldt, »är ljudets bärare,
således äfven en bärare af språket, ideerna och
gemenskapen mellan folken. Vore jordklotet, liksom
vår måne, i saknad af atmosfer, måste vi tänka oss
det som en ljudlös ödemark.» Ett urs slagverk blir
under en luftpumps klocka allt svagare, allt efter
som man utsuger luften. Tonen förstummas slutligen
helt och hållet och lefver först då upp igen, när ny
luft insläppes.

En papperslapp faller i luften långsammare till
marken än en sten, men i det lufttomma rummet komma
båda lika fort ned, ty motståndet, som hastigare
förtär det lätta papperets lefvande kraft än stenens
långt betydligare, finnes här ej mer, och tyngden,
som ger alla kroppar på jorden samma fallhastighet,
får här ostörd utöfva sin verkan.

Sätter man på platån öfver rörets öppning i stället
för klockan en öppen cylinder, öfver hvilken man
upptill binder en blåsa, blir denna, när luften
utpumpas, allt mera drifven inåt, tills hon slutligen,
när hon ej längre förmår uthärda den yttre luftens
tryck, under en häftig knall spricker. En trätallrik,
som sättes på cylindern, springer visserligen ej
sönder, men luften tränger igenom träets fina porer
och rycker äfven med sig vätskor, som man hält på
tallriken. Qvicksilfver bildar på detta sätt ett
fint regn af ytterst små droppar. Borttager man
tallriken och i dess ställe hänger ett sållartadt
kärl ned i cylindern samt packar det fullt med ämnen,
som innehålla lösliga beståndsdelar, kan man medelst
lufttrycket fullständigt utdraga dem; man behöfver
blott hälla vatten eller sprit deröfver och sätta
luftpumpen i verksamhet. Denna företeelse användes
på mångahanda sätt på apoteken och fabrikerna.

Fig. 143. Kompressionspump.

Slutligen böra vi äfven erinra, att man under
luftpumpens recipient kan omedelbart väga luften,
d. v. s. med tillhjelp af en vanlig våg och vanliga
vigter bestämma hennes tyngd. Tar man nämligen en
ihålig, med luft fyld och väl tillsluten glaskula,
upphänger henne i ena ändan af en mycket känslig
vågbalk, hvars i andra ändan befintliga skål uppbär
så mycken vigt, att balken står fullkomligt vågrätt,
och så bringar alltsammans under luftpumpen, skall,
sedan luften blifvit bortpumpad, så att kulan
ej längre simmar i lufthafvet, den arm, hvari hon
hänger, sänka sig. Och omvändt skall, om man pumpar
samma glaskula lufttom och derpå väger henne, hennes
vigt vara mindre, än om man öppnar kranen och nu
väger henne tillika med den inströmmade luften. En
kubikfot luft väger något mer än 6 ort; för att rymma
en centner luft behöfde en kula således ha föga mer
än 16 fots diameter.

<b>Kompressionspumpen.</b> Till åstadkommande af
<sp>luftförtätningar</sp>, som för många både vetenskapliga
och tekniska ändamål äro önskvärda, låta nästan alla
kranluftpumpar använda sig. Allt, som erfordras, är
en motsatt vridning på spärrinrättningen vid hvarje
slag af kolfven. Huru de äro inrättade, kan man se
af fig. 143 och 144. I en pumpstöfvel <i>A</i> af liten
diameter rör sig en kolf <i>c</i> (fig. 144) lufttätt upp
och ned. <i>B</i> och <i>C</i> äro kranar till den yttre luftens
afspärrande och hållas under kompressionens fortgång
öppna. Vid <i>a</i> och <i>b</i> äro två ventiler, af hvilka den
vid <i>a</i> sluter sig, den vid <i>b</i> deremot öppnar sig, när
kolfven går upp. Under denna tid tränger alltså luften
genom röret <i>D</i> utifrån in i stöfveln. Går kolfven ned,
trycker han ventilen <i>b</i> in i öppningen och tillsluter
sålunda det utåt ledande röret, men trycker på samma
gång genom ventilen <i>a</i> den förut insugna luften in
i rummet <i>K</i>, der hon pressas tillsammans med den
der förut befintliga och hvarifrån hon medelst rör
vid <i>E</i> kan ledas vidare. En något olika anordning af
ventilen visar fig. 145. Vid kolfvens uppgående öppnar
sig ventilen <i>Z</i> och lemnar den yttre luften genom
<i>T</i> inträde i stöfveln; vid nedgåendet sluter sig <i>Z</i>,
deremot öppnar sig <i>Z</i>, och luften pressas genom <i>T</i> in
i förtätningsrummet.

<img>Fig. 145. Kompressionspump; genomskärning af stöfveln.</img>

Kompressionspumpen har fått en mycket vigtig
praktisk användning vid tillverkningen af
artificiela kolsyrehaltiga vatten, men en ännu
mera storartad har han erhållit vid den nu mera
lyckligt fulländade genomborrningen af <sp>Mont Cenis</sp>,
der den sammanpressade luften begagnats till
kraftkälla för drifvande af borrmaskinerna. De stora
kompressionspumparna stodo utanför tunneln och sattes
här i gång, men den komprimerade luften leddes i
starka jernrör till det ställe, der borrmaskinerna
voro uppstälda. Härigenom vans den stora fördelen,
att man med lätthet kunde åstadkomma tillräcklig
kraft att utborra spränghålen, hvilket med tillhjelp
af ångmaskiner eller andra drifkrafter på långt
när ej skulle gått lika lätt för sig. Men ej nog
härmed; sedan den komprimerade luften tjenstgjort
som drifkraft och efter förrättadt arbete ur maskinen
utströmmade i tunneln, gaf hon äfven arbetarna nytt
andningsmaterial och ersatte den dåliga luften med
frisk luft, hvari lungor och lampor kunde underhålla
sin verksamhet. Den komprimerade luften gjorde sålunda
dubbelt arbete, och det kan ej betviflas, att utan
denna sinnrika användning af den samma jätteverket
icke blott icke skulle på så kort tid kunnat
genomföras, utan sannolikt ej alls kunnat bringas
till stånd.

Alldeles på samma sätt som kompressionspumparna äro
<sp>väderbössorna</sp> inrättade, endast med den skilnaden,
att de särskilda delarna hafva en något olika
form, som gör dem för deras ändamål lättare att
handtera. De skola omkring 1430 blifvit uppfunna af en
nürnbergare vid namn <sp>Gester</sp>, men hvarken tid eller
uppfinnare är med visshet känd. Det nämda årtalet
är dock sannolikt för tidigt. Väl skall, enligt
Muschenbroek, i en hr von Schmettaus vapensamling
finnas en väderbössa af ofullkomligare slag med
årtalet 1474, men i strid dermed påstå nürnbergarna,
att apparaten först omkring 1560 blifvit uppfunnen
af en <sp>Hans Lobsinger</sp>. Dermed vore nu alla föregående
pretendenters anspråk på prioritet afskurna, och
lika litet torde äfven Otto von Guericke få anses
som väderbössans uppfinnare. Ty i berättelsen derom
heter det: »Den utpumpade glaskulan skrufvas fast
vid bösspipan, då den i det lufttomma rummet inrusande
luften med våld drifver ut kulan, som ligger i pipan.»
Att döma häraf, synes Guerickes ide sålunda varit raka
motsatsen till den, som ligger till grund för den
vanliga väderbössan. En viss Mathei i Torino skall
ha konstruerat en väderbössa, som laddades dermed,
att man afbrände två uns krut i den ihåliga kulan. De
härvid utvecklade gaserna hade en spänstighet, som
räckte till för 18 skott på 60 stegs afstånd och för
ett stort antal med mindre skotthåll.

Våra vanliga väderbössor äro kompressionspumpar. Den
komprimerade luften befinner sig antingen i en ihålig
kopparkula, dit hon inpressas af en kolf, eller tjenar
den urhålkade stocken direkt till recipient. Trycket
öppnar då en ventil, hvarigenom luften rusar in i
pipan bakom projektilen och drifver ut honom.

Lufttrycket drifver saften i växternas celler uppåt,
och om det också ej ensamt ombesörjer safternas
uppstigande från rötterna ända upp i de högsta
topparna af flera hundra fot höga trädstammar, är
dock dess medverkan af mycket stor betydelse. Det är
också lufttrycket, som gör, att menniskornas och
djurens extremiteter sitta fast i sina ledhålor,
så att dessa långa lemmar med den minsta möjliga
användning af kraft kunna uppbäras. Ja, alla den
lefvande organismens förrättningar äro af dess
medverkan så beroende, att vår verld skulle vara
en helt annan, om denna vigtiga faktor plötsligt
försvunne. Bland de mångfaldiga användningar, som
det industriela lifvet gjort af dess verkningar,
vilja vi särskildt omnämna två, <sp>den atmosferiska
jernvägen</sp> och den <sp>pneumatiska paketbefordringen</sp>.

<b>Den atmosferiska jernvägen.</b> Tanken att medelst
lufttrycket transportera gods och passagerare är
ej ny. Redan för två hundra år sedan fäste <sp>Papin</sp>
uppmärksamheten derpå, då han föreslog att låta
komprimerad luft bakifrån verka på vagnarna, alltså
blåsa fram dem genom ett derför särskildt inrättadt
tunnelrör, alldeles som kulan ur ett blåsrör. Iden
upptogs tid efter annan, men det förspörjes ej,
att anstalter någonstädes vidtogos för att
sätta honom i verket. Samfärdselsförhållandena hade
ännu ej fått denna utsträckning, som gör, att inga
offer anses för stora för pröfvandet äfven af de
äfventyrligaste förslag. Att vilja eftersträfva
större hastighet i fortkomst, än dragdjuren mäkta
åstadkomma, ansågs den tiden för narraktigt, ja,
förmätet.

Först för vid pass femtio år sedan upptogs saken på
nytt och med allvar af en viss <sp>Medhurst</sp>. Han lemnade
en redogörelse för planen med titeln: »En ny metod
att medelst luften befordra bref och varor». Ja, han
hade till och med utarbetat en detaljerad plan till en
atmosferisk jernväg för befordrande af passagerare;
dock för sådana ideer var tiden ännu ej mogen. Men
sedan farhågorna för jernvägen och hans förmenta
olyckliga följder genom den hastiga uppblomstring,
som det nya samfärdselsmedlet framkallade, lagt sig,
efterträddes den förra klenmodigheten af en lika
gränslös jernvägsentusiasm, som i synnerhet grasserade
på tretio- och fyrtiotalen. Nu syntes ingenting mera
outförbart. Om någon velat draga en jernväg uppför
Montblanc, skulle han funnit personer villiga att
teckna sig för aktier.

Nu var äfven rätta tiden kommen att sätta förslaget
om en atmosferisk jernbana i verket. Medhurst hade
i allt hufvudsakligt funnit de närmaste medlen för
en sådan plans utförande. En vagn skulle fästas vid
en vertikal stång, i hvars andra ända var anbragt
en kolf, som rörde sig lufttätt i ett horisontalt
liggande rör. Rörets längdspricka, der stången gick
igenom dess vägg, var försedd med en spärrinrättning,
hvars uttänkande vållade teknikerna mycket hufvudbry,
emedan hon ej finge lägga några stora hinder i vägen
för stångens vandring, men likväl skulle fullständigt
afspärra rörets inre från den yttre luften. Alla
inom denna uppfinning gjorda framsteg röra sig nästan
uteslutande omkring denna spärrinrättning. De öfriga
beståndsdelarna deremot voro både till princip och
utförande enkla och förblefvo temligen oförändrade.

I de första förslagen hade man ännu utgått från
användningen af komprimerad luft och derför ansett
mycket stora rör nödvändiga; inuti dessa rör skulle
godsvagnar medelst kolfven befordras på en der varande
jernväg, medan passagerarna i anseende till det starka
lufttrycket inuti röret skulle färdas i vagnar,
som rörde sig i fria luften. Denna plan omkastades
nu af <sp>Vallance</sp>. Han ville till fortskaffande af
kolfven och den dervid fästa lasten endast begagna
den atmosferiska luftens tryck och för detta ändamål
medelst utpumpning framför kolfven åstadkomma ett rum
med förtunnad luft. <sp>Kolfven skulle framsugas</sp> som
vattnet i ett halmstrå. Försök anstäldes i Brighton,
och det var fråga om att verkligen bygga en jernväg af
detta slag. Vagnarna skulle röra sig i en tunnel af
gjutsten eller bränd lera, men folk skrattade, såsom
det i berättelsen heter, åt det osannolika deruti,
att en äkta britt någonsin skulle samtycka att låta
skjuta sig som en kula genom en väderbössa.

Efter Vallance kom en amerikan vid namn <sp>Pinkus</sp> med
ett <sp>pneumatic railway patent</sp>. Det föreslagna röret
hade 3,37 fot i diameter och var upptill försedt med
en omkring halfannan tum bred springa, hvarigenom,
alldeles som efter Medhursts ide, den vid kolfven
fästa vertikala jernstången rörde
sig. Springans tillslutning efter den vandrande
jernstången ombesörjdes här af en, mjuk, med
jernbeslag nedhållen klaff, som låg öfver springan
på två upphöjda ränder. Men äfven denna uppfinning,
som på ett jernvägsstycke verkligen tillämpades,
visade sig opraktisk. Det oaktadt uppgaf man ej
försöken, och år 1840 voro hrr <sp>Clegg</sp> och <sp>Samuda</sp>
så lyckliga att på West-Londonjernvägen få inrätta
en bansträcka af en tredjedels mil efter sitt
system. Men detta skilde sig från de äldre endast
deruti, att det fortare än något annat hjelpte
folk af med deras penningar. Ty sedan försöken på
West-Londonbanan blifvit gjorda och man trodde sig ha
uppnått en hastighet af nio mil i timmen, inrättades
»atmosferiska jernbanor» på flera linier, men endast
för att strax derefter å nyo nedläggas.

Fig. 146. Passagerarvagn på den atmosferiska jernvägen till S:t Germain.

Emellertid hade äfven i Frankrike uppmärksamheten
blifvit fäst på det nya transportmedlet, och i den
första entusiasmen, som den lyckade utgången af
Cleggs och Samudas försök framkallat, hade man här
beslutit på försök anlägga en atmosferisk jernbana
mellan Nanterre och S:t Germain. Men i stället för
en sträcka af tre fjerdedels mil, såsom man först
ämnat, utfördes endast en väglängd af ej fullt
en fjerdingsväg från bron vid Montesson till S:t
Germains platå. Den atmosferiska jernvägen utgjorde en
fortsättning af den vanliga jernvägen, som från Paris
till Montesson befors med lokomotiv. Öfvergången
från det ena till det andra systemet var nästan
omärklig. Det atmosferiska trycket hade att draga
vagnarna uppför en temligen stor höjd; nivåskilnaden
mellan begynnelse- och ändpunkterna utgjorde nämligen
inemot 170 fot, så att återfärden från S:t Germain
kunde ske utan dragkraft endast genom
vagnarnas egen tyngd. Fig. 146 visar oss en
passagerarvagn af det slag, som begagnades på
denna atmosferiska bana, men blott en mycket kort
tid, ty 1859 blef trafiken derpå åter instäld,
maskinerna söndertagna och rören kastade bland
gammalt jernskräp: hela saken hade visat sig vara en
klen affär.

Oaktadt dessa atmosferiska jernbanor nu mera väl höra
till de öfvervunna ståndpunkternas antal, fordrar
dock intresset för den historiska utvecklingen, att
vi fästa uppmärksamheten på några egendomligheter
i deras inrättning. Vi lägga härvid fig. 147 till
grund för vår beskrifning. Röret <i>A</i>, hvari kolfven
<i>B</i> rör sig, har, hvilket antages vara gynsammast, en
diameter af ungefär halfannan fot. Vår afbildning
visar det till en del genomskuret för att låta
se den inre inrättningen, hvilken hufvudsakligen
består af trissorna <i>HH</i>, motvigten <i>M</i> och den emellan
trissorna uppskjutande jernplåten, hvarvid vagnarna
äro fästa. Medelst motvigten <i>M</i> hålles kolfven <i>B</i>
oupphörligt i ett horisontalt läge; trissorna <i>HH</i>
hafva olika diametrar och lyfta, innan jernplåten
passerar fram, springans klaffventiler så högt i
vädret, att plåten kan komma obehindradt fram; så
snart han passerat, tillsluta sig klaffarna genast
efter honom. För att göra tillslutningen fullständig
insmörjas genom en särskild inrättning ventilerna
med ett fettlager, som smältes af en upphettad
jernbygel. I fig. 148 och 149 verkställes denna
tillslutning genom en särskild mekanism. Jernklaffarna
<i>R</i>, som, medan jernplåten <i>C</i> passerar, hållas öppna,
slå derefter igen och skydda denna vigtiga del af
apparaten. Fig. 150 visar röret med vagnshjulen i
samma skala som i fig. 147, men i tvärgenomskärning.

Fig. 147. Den atmosferiska jernvägen: längdgenomskärning.

<b>Den pneumatiska bref- och paketbefordringen</b>
lofvade från första stunden en vida bättre
framtid. Strax bredvid Eustonstationen i London
står en envåningsbygnad med en hög skorsten. Lika
oansenligt det yttre af detta hus är, lika intressant
och märkvärdigt är dess inre. Låtom oss gå in. Vi
stiga utför några trappsteg och stå framför ett
stort rör af gjutjern med hvälfdt tak och platt
botten. »Det är ena ändan af luftposten», säger
vår ledsagare. I samma ögonblick ger en elektrisk
telegrafen signal, ett par på väggen hängande
manometrar komma i rörelse och ge till känna, att
lufttrycket inuti rörtunneln undergår en våldsam
förändring. Strax derpå en ytterligare signal: en
lucka springer upp, och ur röret skjuter fram en
liten vagn,
lik en vagga, som på ett i golfvet anbragt spår
rullar vidare, tills han slutligen stannar i
en fördjupning i väggen midt emot öppningen till
röret. Han befrias nu hastigt från sitt innehåll samt
får en ny laddning med paket och påsar, som legat och
väntat honom. Signalpipan höres: vagnen skjutes åter
in i röret, luckan slås igen, ett doft rullande höres,
och i nästa ögonblick säger oss vår ledsagare med en
blick på manometern: »Nu äro brefven framme vid
Eversholt street». Vid Eversholt street ligger
postkontoret, på ungefär 2000 fots afstånd från
den punkt, der vi nu befinna oss. Denna lilla resa,
hvartill en fotgängare skulle behöfva tio minuter,
gör vagnen på några sekunder. Vid förefallande behof
fastkopplas vid honom två eller tre andra vagnar,
utan att farten deraf lider.

Fig. 148, 149. Rörets tvärgenomskärning.

Vi få nu tid att se oss litet närmare omkring i rummet.
Tunnelröret (se fig. 151) är nära tre och en half fot högt,
men ej fullt så bredt och har i tvärgenomskärning utseende
af en bikupa. På dess platta botten äro skenorna
anbragta. Vagnarna förete i tvärgenomskärning alldeles
samma form som röret, endast med den skilnaden, att
de äro några linier mindre och följaktligen ej sluta
alldeles intill det.

Fig. 150. Tvärgenomskärning af röret och vagnsunderredet.

Utanför bygningen löper röret under gator och hus utan
afseende på stigningar eller lutningar, som på ett
ställe uppgå till 1:80. Den andra ändstationen,
i posten, är inrättad på alldeles samma sätt som
stationen vid Euston square, endast med den skilnaden,
att maskineriet är uppstäldt inom den senare.

Man säger oss, att vagnarna få sin fart dels af den
atmosferiska luftens tryck på ett rum med förtunnad
luft, dels af komprimerad luft, och vi se oss derför
om efter luftpumpen och kompressionspumpen, som vi
föreställa oss måste ha ofantliga dimensioner. Men
någon luftpump af det slag, vi hittills lärt känna,
kunna vi ej upptäcka.

Vi se blott en stor trissa af mer än 20 fots diameter,
gjord af jernbleck och bestående af två tunna konkava
skifvor, som vända sina ihåliga sidor emot hvarandra
(fig. 152) och ytterst i kanten skilja sig något
öfver en tum från hvarandra. Detta är luftpumpen,
»<sp>the pneumatic ejector</sp>». Då engelska tjenstemän aldrig
tillåta sig ett skämt, tro vi vår ledsagare på hans
ord, anhålla
endast om en litet närmare förklaring. Denna gifves
oss mycket beredvilligt, och vi erfara, att axeln till
denna ejektor är ihålig och står i förbindelse så väl
med det inre af tunnelröret som genom en annan kran
med den yttre luften. Sättes axeln i hastigare
omlopp, slungar det trissformiga hjulet i följd
af centrifugalkraften den emellan bleckskifvorna
befintliga luften utåt mot periferin och förtunnar
på detta sätt luften i tunnelröret. I trissans
periferi är nu ett rum, som upptager den utslungade
luften; i detta rum måste således en motsvarande
förtätning uppstå, som äfven kan användas till
vagnarnas fortskaffande. En enkel vridning på
kranen förändrar vagnarnas riktning åt det ena eller
andra hållet. Denna egendomliga <sp>centrifugalpump</sp>
sättes i rörelse af en liten högtrycksmaskin,
hvars kolf verkar omedelbart på lufthjulets
axel. Bredvid maskinen ligger en cylindrisk
ångpanna, som lemnar det behöfliga ångtrycket.

Fig. 151. Den pneumatiska bref- och paketposten i London.

Fig. 152. Den pneumatiska bref- och paketpostens luftpump.

Den dagliga åtgången af bränsle beräknas  endast till
5,40 rdr, så att, då vagnen dagligen gör 15 resor fram
och tillbaka, det för hvarje sådan dubbelresa erforderliga
bränslet endast
uppgår till 36 öre. Jernvägen, den första i sitt slag,
eges af ett bolag, <sp>The pneumatic despatch company</sp>.

På en del post- och telegrafbyråer i England,
Tyskland och andra länder har man vidtagit liknande
inrättningar, fastän i mindre skala, för att skicka
depescher, paket m. m. till olika delar af bygnaden. I
Paris hade man till och med utarbetat en plan till
reorganisation af postväsendet, der man i den mest
vidsträckta skala ville begagna sig af detta nya
befordringsmedel, men planen har ännu ej kommit
till verkställighet.

Fig. 153. Ingång till den pneumatiska jernvägen mellan London och Sydenham.

Deremot har i England <sp>W. Rammel</sp> tillämpat samma
princip ej blott på befordringen af tyngre saker,
utan äfven på passagerartransporten, och dermed
infört de atmosferiska jernvägarna, hvilkas
historia redan med S:t Germainbanan syntes
afslutad, i ett nytt skede. Han gaf de vid
den pneumatiska brefbefordringen använda rören
en motsvarande förstoring och kunde på detta
sätt utbyta de små godsvagnarna mot ordentliga
passagerarvagnar. Förklaringsvis behöfva vi till
det förut sagda endast tillägga, att den stora
yta, som vagnen erbjuder den atmosferiska luftens
tryck, gör en jemförelsevis liten förtunning
af luften tillräcklig. Är vid den pneumatiska
depeschbefordringen i trånga rör trycket nära en half
atmosfer, behöfver det här för att sätta vagnen i
rörelse blott utgöra en hundradedels atmosfer. Röret
är bygdt som en
tegeltunnel. De vagnar, som sedan 1865 gå emellan
London och Sydenham, likna långa omnibusar och äro
på det elegantaste inredda. Man skall i dessa vagnar
färdas mycket beqvämt, och det låter tänka sig, att
principen är mäktig af en tillämpning i ännu större
skala, som gör det möjligt att medelst en dylik
rörbana bringa till verkställighet den länge hysta
planen om åstadkommande af en underhafsförbindelse
mellan England och kontinenten.
Brandspruta i verksamhet.

<b>Hydrauliska maskiner.</b>

Hydrauliskt tryck. - Horisontalplan. - Vattenpasset. -
Kommunicerande kärl. - Vattenpelarmaskiner. -
Häfverten. - Stick- och sughäfverten. - Vattenhjul
och turbiner. - Vattenuppfordringsverk. -
Paternosterverk. - Vattensnäckan. - Ventil-, sug-
och tryckpumpar. - Den hydrauliska väduren,
- Vattenledning för städer. - Haarlemsjöns
torrläggning. - Brandsprutan. - Ångsprutor. - Den
hydrauliska pressen.

Medan en fast kropps minsta delar utan inverkan af
yttre krafter bibehålla sitt läge i förhållande till
hvarandra, så att det ofta fordras en ganska betydlig
kraft för att skilja dem åt, men en gasformig kropps
partiklar åter oupphörligt sträfva att aflägsna sig
från hvarandra, hvarifrån de endast genom utifrån
verkande krafter kunna hindras, är med en vätska eller
flytande kropp förhållandet ett helt annat. Man kan
här ej märka någon mellan dess partiklar verkande
repulsion eller någon sträfvan hos dem att aflägsna
sig från hvarandra; men sammanhanget emellan dem
är dock så svagt, att den minsta kraft förmår ändra
deras inbördes läge.

Någon sjelfständig form har en vätska derför icke,
utan denna är beroende af det kärl, hvari hon
innehålles. Vätskans fria, af kärlet oberörda yta
antager en form, som bestämmes af de på henne verkande
krafter, hvilka,
då kärlet befinner sig i hvila, endast utgöras
af tyngdkraften. Hafvets yta närmar sig derför
jordklotets ideela yta eller den yta, jordklotet
skulle antaga under inflytelse endast af tyngd-
och centrifugalkrafterna.

Då man från stranden af en stor sjö betraktar ett
fartyg, som aflägsnar eller närmar sig, har man i dess
skenbara nedsjunkande eller uppdykande ur vattnet ett
bevis på vattenytans bugtiga form. Hos en vattenyta
med jemförelsevis liten utsträckning är bugtningen
ej märkbar, hvarför en dylik kan anses som en plan
yta, liggande i ett mot lodlinien vinkelrätt plan,
<sp>horisontalplanet</sp>. En vätska är således i jemvigt,
endast när hennes yta bildar ett horisontalt plan.

Vid hvarje bygnadsarbete är bestämmandet af ett plans
horisontala läge af yttersta vigt, och man begagnar
sig för detta ändamål af nyss nämda egenskap hos
vätskorna. <sp>Vattenpasset</sp> måste redan ha varit bekant
i den grå forntiden, ehuru visserligen ej i samma
form, hvarunder det nu användes. De gamla egypternas
vattenledningsarbeten skulle svårligen kunnat utföras
utan tillhjelp af något instrument för bestämmande af
ett vågrätt plan, och vi veta, att de bygde kanaler
för nilvattnets afledande ur dess naturliga strömfåra,
samt att Suezkanalen redan under gamla tiden fans
till, ehuru visserligen ej till samma utsträckning
som nu.

Fig. 155. Vattenpass.

Nu konstrueras vattenpasset i flera olika former. Den
vanliga utgöres af ett nästan rakt,
i båda ändar slutet glasrör, som,
med undantag af en liten luftblåsa, är fyldt med
någon vätska (fig. 155), vanligen sprit för att
hindra dess frysning under vintern, och försedt med
en metallinfattning, så att, då denna med sin undre
yta står horisontalt, befinner sig luftblåsan vid
ett midt på glasröret gjordt märke. Vid ringaste
lutning flyttar sig luftblåsan på sidan om samma
märke. För att med ett dylikt vattenpass undersöka,
huru vida en yta är horisontal eller icke, måste
man tydligen efter hvartannat upplägga vattenpasset
i två mot hvarandra vinkelräta riktningar; för att
undvika detta besvär har man konstruerat vattenpass
i form af en rund eller fyrkantig dosa, hvars lock
utgöres af en nästan plan glasskifva, under hvilken
luftblåsan kan röra sig i alla möjliga riktningar
och således genast angifva, åt hvilket håll den yta,
man undersöker, lutar. När vattenpasset är riktigt,
bör blåsan stanna under midten af glasskifvan, då
instrumentet ställes på en horisontal yta.

En annan konstruktion af vattenpasset utgöres af ett
U-formigt böjdt rör, som fästes på en horisontal fot,
så att dess båda skänklar blifva vertikala. Röret är
öppet i båda ändar och fylles till en del med någon
vätska, som står upp i skänklarna till ett visst
märke på hvardera, då foten intager ett horisontalt
läge. Då båda vattenspeglarna i rörskänklarna ligga
på något afstånd från hvarandra, är det möjligt att
sigta utefter dem och i
deras horisontalplan inställa ett på något
afstånd varande föremål eller ock medelst en
vertikal mätstång uppmäta dess höjd öfver eller
djup under samma horisontalplan. Förses ett dylikt
vattenpass med en tub, hvarigenom det blir möjligt
att verkställa skarpare observationer och på längre
afstånd afläsa måtten på mätstången, kan det användas
till mätning och nivellering ute på fältet. 

Fig. 156. Afvägning.

Det torde utan något bevis lätt förstås, att i ett U-formigt
böjdt rör, som är öppet i båda ändar och delvis
fyldt med en vätska, denna måste i båda skänklarna
stå lika högt. Tryck och mottryck måste vara lika,
och i det föregående ha vi redan i barometern haft
ett upplysande exempel härpå. Skänklarnas eller de
<sp>kommunicerande rörens</sp> form är fullkomligt likgiltig;
om de äro böjda i räta, trubbiga eller spetsiga
vinklar mot hvarandra, ligga vattenspeglarna i båda
ändock alltid i samma horisontalplan. Strålen i
en vattenkonst sträfvar att uppnå samma höjd som
vattenytan i den behållare, hvarifrån hans vatten
kommer (fig. 157), ehuru han vanligen  hindras derifrån dels 
genom friktion i rörledningen
och luftens motstånd, dels genom tyngden af de
återfallande vattendropparna. De artesiska brunnarna
äro ej heller annat än kommunicerande rör, hvilkas ena
ben utgöres af borrhålet och det andra af mellanrummen
i det vattenförande lagret. För alla dessa gäller
samma lag: i en sammanhängande vattenmassa sträfva
alla delar af hennes fria yta att ställa sig i ett
och samma horisontalplan.

<b>Hydrauliska maskiner.</b> Lättrörligheten hos
vätskepartiklarna är orsaken till ett antal
företeelser, som väl förtjena vår uppmärksamhet. Så
t. ex. fortplantar sig det tryck, som utöfvas
på någon del af en vätskas yta, lika åt alla
sidor. Af detta förhållande uppstå de märkvärdigaste
följder, och vi kunna hänföra alla inom hydrauliken
förekommande tillämpningar och företeelser till denna
grundprincip. Är vätskan, hvilken vi i det följande
alltid vilja antaga bestå af vatten, innesluten i
ett kärl, kunna vi ögonskenligen
öfvertyga oss om, att det tryck, som utöfvas på en
sida, fortplantas genom hela vätskan och med lika
styrka verkar på hvarje punkt af kärlets väggar.
Ett intressant exempel härpå utgör den <sp>hydrostatiska
häfverten</sp>, hvilken består af en blåsa eller skinnpung,
till en del fyld med vatten och stående i förbindelse
med ett långt, upptill öppet rör. Vanligen står
vattnet i detta rör ej mycket högre än blåsans högsta
punkt. Häller man nu vatten i den öppna ändan, så
att presshöjden i röret ökas, sväller blåsan, vattnet
sträfvar att ställa sig lika högt deruti som i röret,
och deraf uppkommer ett tryck på hvarje punkt af
blåsans inre yta, som svarar emot presshöjden i
röret, detta må nu vara huru smalt som helst. En
ringa vattenmassa kan således utöfva ett oerhördt
tryck och upplyfta stora tyngder, dock blott till
en obetydlig höjd, ty ju mindre rörets diameter är,
desto hastigare sjunker vattenpelaren deri, då vattnet
derifrån inströmmar i det andra kärlet.

På grund af nyss nämda förhållande äro de
s. k. <sp>vattenpelarmaskinerna</sp> konstruerade. De
användas nästan uteslutande i grufvor för grufvattnets
uppfordring och blott på sådana ställen, der ett högt
(60 fot och derutöfver) vattenfall kan användas för
maskinens drifvande. Vid Schemnitz finnes det en
vattenpelarmaskin, bygd vid ett fall af 790 fots höjd.

Fig. 157. Springbrunn.

År 1705 lyckades <sp>Newcomen</sp> 
få i gång den första praktiskt användbara
s. k. eldmaskin. Denna hade en cylinder, i hvilken en
lufttätt slutande kolf rörde sig fram och åter under
inflytande vexelvis af ångtryck och det atmosferiska
trycket. Då denna maskin blef mera allmänt bekant,
var det helt naturligt, att man skulle försöka
använda vattentrycket för att efter samma metod sätta
maskinen i rörelse. Vattenpelarmaskinerna äro också
i allmänhet konstruerade i öfverensstämmelse med
den enkelt verkande ångmaskinen. En vattenpelare
trycker på undre sidan af kolfven i en cylinder,
och sedan denna framdrifvits ett visst stycke,
afspärras vattnet, hvarefter det i cylindern
inneslutna får afrinna; kolfven återgår sedan i följd
af den tyngd, hvarmed han är belastad, till sitt
ursprungliga läge, hvarefter han å nyo upptryckes
af vattenpelaren o. s. v. Man kan tydligen äfven
konstruera vattenpelarmaskiner så, att kolfvens
återgående rörelse förorsakas ej blott af dess tyngd,
utan äfven af vattentrycket,
d. v. s. att maskinen blir dubbelt verkande. Den
första vattenpelarmaskinen skall ha blifvit bygd
af fransmännen <sp>Denisard</sp> och <sp>Dueille</sp> omkring
1731. Det är dock först i början af innevarande
århundrade, som dessa maskiner erhållit den
utbildning, att deras arbete blifvit fullt
tillfredsställande. I Baiern finnas storartade
anläggningar, der vattenpelarmaskinerna spela en
framstående rol. Redan länge hade man vid Reichenhall
användt vattnet i en saltkälla för att derur medelst
inkokning erhålla salt; men i samma mån tillverkningen
ökades och flera saltkällor i närheten upptäcktes
och bearbetades, minskades skogstillgången, så att
man slutligen i närheten af saltkällorna saknade
bränsle till vattnets inkokning. För att af hjelpa
denna svårighet måste antingen bränsle hemtas till
saltkällorna från längre bort belägna skogstrakter
eller ock saltvattnet ledas till trakter, der bränsle
fans att tillgå. Man valde den senare utvägen och
bygde en vattenledning af något mer än 12 sv. mils
längd, medelst hvilken vattnet uppfordras till en
höjd af 3 450 fot. Vattnets framdrifvande i
denna kolossala ledning besörjes af 4 vattenhjul och
8 vattenpelarmaskiner.

Fig. 158 Stickhäfvert.

<b>Häfverten</b> är utan tvifvel den enklaste apparat,
som hydrauliken har att uppvisa. Hos den
s. k. <sp>stickhäfverten</sp> (fig. 158) är det blott det
yttre lufttrycket, som qvarhåller vätskan i hans
inre. Om man nedför hans undre öppning i en vätska,
uppstiger denna i häfverten lika högt, som hon står
utanför den; tillsluter man sedan den öfre öppningen
med fingret, kan man upplyfta häfverten, utan att
vätskan utrinner.

159. Sughäfvert.

<sp>Sughäfverten</sp>, som användes att öfverflytta
en vätska från ett kärl uti ett annat, består af ett
rör, böjdt som fig. 159 utvisar. Man nedför rörets
kortare ben i vätskan, så att den öppna ändan af det
längre, utom kärlet befintliga benet kommer att ligga
lägre än vätskans yta. Suger man då genom <i>b</i> så länge,
tills vätskan fyller det längre röret till en punkt,
som ligger lika högt med ytan <i>h</i>, uppstår jemvigt
mellan det inre och yttre trycket, ocn vätskan rinner hvarken
tillbaka i kärlet eller ut genom det längre röret. 
Men så snart trycket på ena eller andra sidan förändras,
ändrar sig äfven vätskans förhållande. Hon rinner
tillbaka i kärlet, om hon ej i det yttre röret kommer
så långt ned som i jemnhöjd med ytan <i>h</i>; kommer hon
längre ned, utflyter hon genom det längre röret. Om
vi antaga, att häfverten vore fyld till <i>b</i>, skulle
all vätska i det längre röret nedanför ytan <i>h</i> i
följd af tyngdkraften nedfalla. Men derigenom skulle
då uppkomma ett lufttomt rum, hvaruti det på ytan <i>h</i>
verkande yttre lufttrycket genast upptryckte ny vätska
ur kärlet, så att ett fortsatt utströmmande skulle ega
rum, så länge den nedre ändan <i>a</i> stode ned i vätskan.

För att göra sugningen i häfverten beqvämare och
undvika att få vätska i munnen anbringas ofta ett
särskildt sugrör <i>c</i> (fig. 160). Vill man medelst
häfverten låta vätskan utflyta ur kärlet <i>A</i>, tillsluter
man öppningen vid <i>b</i> och suger genom <i>c</i> så länge,
tills vätskan i det längre röret står nedanför ytan
i kärlet <i>A</i>. Då upphör man med sugningen, och vätskan
utflyter ur det längre röret på samma sätt som på
den i fig. 159 framstälda häfverten.

Medelst en tillämpning af häfverten kan man leda
betydande vattenmassor öfver höjder. Detta sker
derigenom, att man anlägger en rörformig kanal, som
fylles af vattnet och hvari sålunda ingen luft kan
intränga, samt lägger ändan af den samma lägre än den
på andra sidan höjden befintliga vattenytan. Enligt
den förut omnämda lagen för lufttrycket får dock den
höjd, öfver hvilken vattnet skall ledas, ej uppgå
till mer än omkring 34 fot.

Om vi söka följa den väg, som vattnet oupphörligt
genomlöper, finna vi, att det från hafvets och
flodernas yta, från växternas blad och de lefvande
varelsernas lungor i ångform uppstiger i atmosferen
och här i de öfre, kallare regionerna förtätas för
att i flytande form åter nedfalla. Dropparna flyta
tillsammans och rinna nedåt, ända tills de åter
uppnå hafvet, så vida de ej dessförinnan uppsugas af
växternas rötter eller å nyo afdunsta i atmosferen. På
den långa vägen till hafvet följer vattnet endast
tyngdkraften och framflyter med större eller mindre
hastighet allt efter lutningen af det plan, som
bildar flodbädden. Den kraft, som det härvid upptar
och, om dess hastighet plötsligt upphäfves, måste
återge, tillgodogöra vi i de på olika sätt inrättade
<sp>vattenhjulen</sp>.

Fig. 160. Sughäfvert med särskildt sugrör.

När, hvarest och af hvem det första vattenhjulet
bygdes, är omöjligt att afgöra, emedan dessa hjuls
uppfinning ligger längre tillbaka i tiden, än
historien räcker. Att de funnos i Europa för omkring
2000 år sedan är bekant. Det första ändamål, hvartill man
användt vattenhjulen, var utan tvifvel driften
af qvarnar. Under kejsar Augustus funnos i
eller nära Rom flera vattenhjul, som användes
dels för vattenuppfordring, dels för malning af
spanmål. Om dessa vattenhjuls konstruktion har man
sig nu ingenting bekant, men sannolikt voro de ej
synnerligt väl inrättade och troligen äfven dyra
att underhålla. Under den gamla tidens egendomliga
förhållanden, då det mesta handarbetet utfördes af
slafvar, hvilkas arbete kostade högst obetydligt, och
då vetenskapens användning i industrins tjenst ansågs
som ett förnedrande af en ädel förståndsöfning till
ett simpelt slafarbete, var det helt naturligt, att
någon utveckling och fulländning af dessa maskiner
ej kunde ega rum, då de, för att i någon högre grad
motsvara sitt ändamål, måste konstrueras efter
vetenskapliga grunder. Under 11:e, 12:e och 13:e
århundradena funnos emellertid i Europa temligen
allmänt mjölqvarnar, som drefvos af vattenhjul. De
äldsta af dessa voro efter all sannolikhet inrättade
på samma sätt, som man
i de bergiga trakterna af norra Afrika, i Pyreneerna
och äfven på flera ställen i Sverige ännu får se
användt för dylika ändamål. De bestå af en vertikal
axel med deri insatta skedformiga eller raka skoflar,
på hvilka vattnet verkar.

Dessa hjul utmärka sig för en ytterst enkel
konstruktion och stor omloppshastighet, men
deras effekt är i förhållande till den förbrukade
vattenmängden mycket ringa, hvarför de i jemförelse
med de senare konstruerade vattenhjulen med horisontal
axel med allt skäl anses som högst ofullkomliga
maskiner.

Fig. 161. Öfverfallshjul. 

Det första försök till en vetenskaplig undersökning
af vattenhjulens verkningssätt och ändamålsenliga
konstruktion gjordes, så vidt man känner, af
<sp>Galilei</sp> och <sp>Descartes</sp> i slutet af 16:e eller
början af 17:e århundradet. Någon
tillfredsställande teori för dessa
maskiner uppstäldes dock ej förr än långt senare. År
1753 visade <sp>Deparcieux</sp> i en till franska
vetenskapsakademin inlemnad uppsats, att vattnets
drifkraft bättre tillgodogöres med ett hjul, der det
verkar genom tryck eller genom sin tyngd, än då det
verkar medelst stöt, hvaraf följer, att öfverfalls-
och bröstfallshjul böra lemna ett bättre resultat än
underfallshjul, vid hvilka senare vattnet vanligen
verkar uteslutande genom stöt mot hjulets skoflar. År
1766 lemnade <sp>Bordu</sp> en ytterligare utredning af
vattenhjulens teori, hvars riktighet bekräftades
medelst försök af <sp>Bossut</sp> och <sp>Smeaton</sp>. Den
senare utöfvade under sin 40-åriga verksamhet
som praktiserande ingeniör ett stort inflytande
på framstegen i konstruktionen af vattenhjul. I
Sverige arbetade <sp>Erik Nordevall, Lagerhjelm, Sven
Rinman</sp> m. fl. i samma riktning. Vattenhjulen användes hufvudsakligen
vid grufvor för malmens och vattnets uppfordring, vid
masugnar och smedjor samt för qvarnar och sågar. Någon
egentlig fabriksindustri fans ej i Sverige förr än
i medlet af förlidet sekel. Visserligen anlades i
början af 1600-talet 

Fig. 162. Underfallshjul.
klädesväfverier, sidenfabriker, pappersbruk m. m., men dessa
voro väl i allmänhet ej tilltagna i större skala,
än att dit hörande arbetsmaskiner till största delen
drefvos med handkraft. Först med uppkomsten af en
större industri gjorde sig behofvet af en billig
och ändamålsenlig drifkraft gällande. De vertikalt
gående vattenhjulen med horisontal axel ha merendels
en långsam gång, 5-20 hvarf i minuten, och ha visat
sig som ändamålsenliga motorer i många afseenden;
men för sådana arbetsmaskiner, som erfordra en stor
hastighet, vore det naturligtvis önskligt att också
erhålla ett hjul med något större omloppstal. De
äldre vattenhjulen med vertikal axel egde visserligen
en stor omloppshastighet, men arbetade ojemnt,
förbrukade mycket vatten samt lemnade det oaktadt en
ringa effekt och kunde derför ej gerna ifrågakomma
att användas för en större industriel anläggning,
så vida man ej kunde gifva dessa hjul en sådan
konstruktion, att de kunde motsvara de fordringar,
man har på en god hydraulisk motor. Då en större
drifkraft -- ett par hundra hästkrafter och derutöfver --
blir behöflig, erhålla de vertikalt gående hjulen
otympliga dimensioner, och de horisontala blifva
fullkomligt oanvändbara. I samma mån industrins behof
af drifkraft ökades, började man allt mer inse, att
den här och der förekommande vattenkraften vore ett
kapital af utomordentligt högt värde, om man blott
kunde utfinna något medel att göra det fruktbärande.

Fig. 163. Vertikal genomskärning af en turbin.

År 1826 utsatte <sp>La société d'encouragement
pour l'industrie nationale</sp> ett pris af 6000
franc för konstruktion af ett horisontalt gående
vattenhjul, användbart för industriela behof och
som uppfylde vissa för vattenkraftens fördelaktiga
tillgodogörande nödvändiga vilkor. Den förste, som i
någon mån lyckades lösa detta problem, var den franske
bergsingeniören <sp>Burdin</sp>, som på sitt hjul först använde
namnet <sp>turbin</sp> (af latinska ordet <sp>turbo</sp>, snurra). 
Burdins hjul utgöres af en kring sin geometriska axel
rörlig cylinder, kring hvilken löpa flera kanaler
för vattnets upptagande, hvilkas nedre

ändar utlöpa horisontalt och utsläppa vattnet
i en riktning motsatt den, i hvilken hjulet
rör sig. Omedelbart ofvanför hjulet finnes en
behållare för pådragsvattnet, hvilken är försedd med
utloppsöppningar, som utmynna nära horisontalt och
i samma riktning, i hvilken turbinen rör sig.

Oaktadt alla försök, lyckades dock ej Burdin med dessa
hjul tillgodogöra mer än 60 procent af naturkraften
och kunde ej heller uppfylla alla de af sällskapet i
dess program uppstälda vilkor, hvartill bland annat
hörde, att turbinen skulle kunna arbeta under vatten,
utan att dess effekt derigenom märkbart minskades.

Burdins lärjunge, civilingeniören <sp>Fourneyron</sp>
i Besançon var lyckligare än sin lärare och
konstruerade en turbin, som uppfylde prisprogrammets
alla fordringar, hvarför sällskapets pris också
tillerkändes honom. Hans första turbin uppstäldes i
januari 1834 vid Inval i närheten af Gisors.

Fig. 164. Horisontal genomskärning af ledskensapparat och turbinhjul.

Hans turbin består af två koncentriska hjul,
af hvilka det ena ligger inuti det andra. Det
ena hjulet, den s. k. <sp>ledskensapparaten</sp>, är
orörligt och försedt med ledskenor, som i bestämda
riktningar leda vattnet mot det yttre hjulets
skoflar. Fig. 164 visar en horisontal genomskärning
af ledskensapparaten <i>B</i> och turbinhjulet <i>D</i>; fig. 163
deremot föreställer en vertikal genomskärning af
samma turbin med ledskensapparat, pådragsverk och
tilloppsränna. Från tilloppsrännan <i>AA</i> nedkommer
vattnet genom cylindern <i>B</i> i ledskensapparaten <i>C</i>,
hvarifrån det inströmmar i turbinhjulet <i>D</i>, som medelst
skifvan <i>E</i> är förbundet med axeln <i>F</i>.
Denna roterar på en tapp, hvilken går i ett af häfstången 
<i>KH</i> uppburet lager. Häfstången kan medelst stången <i>L</i> höjas 
eller sänkas, så att utloppsöppningarna från ledskensapparaten
komma i jemnhöjd med skofvelkanalerna i turbinhjulet. Mellan
ledskensapparaten och hjulet kan pådragscylindern <i>B</i>
medelst stängerna <i>ll</i> skjutas upp eller ned, allt efter
som man vill pådraga eller afstänga vattnet. Den
här visade anordningen är sådan, hon vanligen
användes vid låga fall. Vid höga fall begagnas ofta
en s. k. omvänd uppställning, d. v. s. man inleder
vattnet nedifrån och lägger ledskensapparaten under
turbinen. Den lyckliga iden i denna konstruktion,
oafsedt dess jemförelsevis stora enkelhet och lätthet,
ligger deruti, att vattnet samtidigt inströmmar i
hela den inre periferin och utan några väsentliga
hinder utströmmar vid den yttre, sedan det aflemnat
i det närmaste hela sin kraft på hjulet.

Fourneyrons turbinkonstruktion utbredde sig snart
öfver hela Europa och ersatte i synnerhet de vid låga
fall bygda underfallshjulen, som sällan tillgodogjorde
mer än 20 procent af naturkraften, men visade sig
äfven vid höga fall, hvilka förut för industriela
behof varit nära nog onyttiga, som en utmärkt motor. I
sistnämda afseende framstår som en konstruktion af
synnerligt intresse Fourneyrons turbin i S:t Blasien
(badiska Schwarzwald), hvilken

är bygd vid ett fall af 367 fot, går med en hastighet
af 2 300 hvarf i sekunden, har en fots diameter och
arbetar med 32 hästars kraft.

Fourneyrons turbin har sedermera undergått flera
förändringar, af hvilka den väsentligaste var den,
som har ledskensapparaten anbragt öfver, i stället för
inuti turbinhjulet, eller den s. k. <sp>Jonvals turbin</sp>.

Fördelen af denna konstruktion är, att turbinen kan
ställas huru högt som helst öfver undervattensytan,
så vida denna höjd ej öfverstiger höjden af den
vattenpelare, som håller jemvigt med atmosfertrycket,
eller 34 fot. Denna turbin konstruerades först 1837 af
mekanikern <sp>Henschel</sp> i Kassel och uppsattes 1841 vid
ett stensliperi i Holzminden (Braunschweig), der han
besågs af Köchlin och Jonval, hvilka sedermera togo
patent derpå, i Frankrike, och har turbinen derefter
erhållit namnet Jonvals turbin.

Utom de nu nämda finnes en stor mängd andra
turbinkonstruktioner, hvaraf dock de flesta kunna
betraktas som variationer af Fourneyrons och Jonvals.

Turbinernas företräden framför vattenhjulen äro,
att de arbeta med en större hastighet, erfordra ett
mindre utrymme, äro mindre känsliga för en förändring
i vattenståndet, så att de utan olägenhet kunna arbeta
flera fot under vattenytan, samt slutligen att de
lättare än vattenhjulen kunna konstrueras för ett
stort kraftbelopp.

<b>Vattenuppfordringsverk.</b> Vi öfvergå nu till sådana
apparater, hvilka ej, i likhet med vattenhjulen,
sättas i rörelse genom vattnets drifkraft, utan
medelst någon annan kraft uppbringa vatten till
en högre belägen punkt. Dylika maskiner finnas
från allra äldsta tider. Ännu i dag se vi den
uråldriga brunnvågen eller det enkla vindspelet för
vattenuppfordring ur brunnar samt en mängd andra
enkla maskiner, endast användbara för uppfordring
till mindre höjder. Dit höra t. ex. <sp>uppfordringshjulen</sp>, 
hvilka för tusentals år tillbaka, liksom
ännu vid Nilen, begagnades vid Indiens floder
och annorstädes för de närgränsande fältens
bevattning. Uppfordringshjulen användas äfven för
sanka markers uttorkande, i synnerhet i de holländska
och tyska marskländerna, der de mestadels drifvas af
väderqvarnar. Dessa hjul äro vanligen ej försedda med
celler, utan med skoflar, såsom underfallshjulen; i
likhet med dessa är äfven deras periferi till en del
omgifven af en skulbro. I motsats till hvad som eger
rum vid de egentliga vattenhjulen, är vattnet här ett
passivt element; en främmande kraft, nämligen vindens,
sätter hjulet i rörelse, så att skoflarna uppfånga
vattnet, sopa det uppför skulbron och kasta det i en
der ofvanför liggande ränna. Från den högsta höjd,
som på detta sätt kan uppnås och hvilken alltid
inträffar något under hjulets axel, bortflyter
vattnet sedan i sin anvisade bana. Men äfven dessa
konstlösa apparater erhöllo redan i äldre tider en
mera fulländad utveckling uti <sp>tympanum</sp>, en trumma,
som i sin yttre periferi upphemtar vattnet och sedan
vid sin rotation genom böjda kanaler, som äro anbragta
inuti henne, fortskaffar det till den ihåliga axeln,
hvarifrån det utströmmar i en understäld ränna.
Fig. 165. Paternosterverk.

Nära uppfordringshjulen står det lika gamla
s. k. <sp>paternosterverket</sp> (fig. 165), en kring två
trummor eller hjul löpande ändlös kedja, försedd
med skopor eller ämbar. Då verket användes till
vattenuppfordring, uppställes det så, att skoporna,
då de passera omkring den nedre trumman, fyllas med
vatten, hvilket, då de passera den öfre, uttömmes i en
dertill afsedd ränna. Dylika paternosterverk användas
ej blott till vattenuppfordring, utan äfven 
till flera andra ändamål: i qvarnar till mjölets förflyttning från en
våning till en annan, på mudderverk till muddrets
upphemtning från sjö- eller flodbottnen till 
mudderpråmen o. s. v. En art paternosterverk utgör det
s. k. skofvelverket, som användes till
vattenuppfordring vid mindre höjder. Det utgöres af
en lutande ränna, i hvilken en med flera brädlappar
försedd kedja rör sig. Kedjan passerar öfver två
rullar, af hvilka den öfre drifves antingen med
handkraft med tillhjelp af en vef eller ock medelst
en hästvandring. Kineserna föredrogo att sätta
henne i rörelse med fötterna, då de i vefvens eller
hästvandringens ställe satte ett tramphjul. Då denna
apparat skulle arbeta i lodrät ställning, måste han
förses med en sluten ränna eller ett rör; i senare
fallet användes i stället för brädlapparna runda,
stoppade skinnkuddar, som sluta bättre till och gå
med mindre friktion. På senare tider ha dessa kuddar
blifvit ersatta med metallkolfvar. Paternosterverket
har fått sitt namn af sin likhet med ett radband.

Något liknande paternosterverket är linpumpen, 
i hvilken en lina utan ända kringföres på
samma sätt som nyss nämda kedja och uppstiger i
ett trångt rör. Om linan sättes i hastig rörelse,
upprycker hon, blott och bart i följd af vattnets
adhesion, en större vattenmängd, än man skulle kunna
tro. Anbringar man i den ändlösa kedjan öskärl,
behöfves naturligtvis intet stigrör.

Fig. 166. Vattensnäckan.
En intressant hit hörande apparat är den
s. k. <sp>vattensnäckan</sp> eller <sp>arkimediska skrufven</sp>, 
hvilken, oaktadt sitt namn, likväl knappast
kan antagas förskrifva sig från Arkimedes, utan
snarare från en tidigare period och från Egypten. Det
ofvan nämda tympanum är för öfrigt ingenting annat
än en arkimedisk skruf. Denna skjuter vattnet, på
samma sätt som skofvelverket, uppför ett icke allt
för brant lutande plan och består i sin enklaste
form af en skruf, som kringvrides i ett orörligt
cylinderformigt tråg. Härvid rinner likväl alltid
en större eller mindre mängd vatten tillbaka genom
mellanrummet mellan skrufven och tråget; man har
derför i stället för tråget gifvit skrufven en hel
omklädnad, som öfver allt sitter fast vid skrufgängans
kant och följaktligen deltar i rörelsen. En sådan
inrättning visas af fig. 166. Vattensnäckans vridning
måste alltid ske i motsatt riktning till den, hvari
skrufgängan går. Då den i vattnet nedgående ändan
uppfångat en viss vattenmängd,
afstänges denna genom första omvridningen från
den öfriga vattenmassan och flyttar sig vid hvarje
senare i följd af sin tyngd, som allt jemt söker
hålla henne på den djupaste punkten, med höjden af
en gänga upp mot den högre belägna utloppsöppningen,
dit hon kommer efter så många hvarf, som skrufven
har gängor. Skrufgängorna bilda en enda kanal,
hvilken vattnet har att genomgå nedifrån uppåt; i det
framstälda exemplet är skrufven dubbelgängad. Dylika
snäckformiga kanaler framställas äfven på det sätt,
att ett eller två bleckrör i form af en korkskruf 
lindas omkring en roterande axel, och härigenom uppstår
den tredje brukliga formen af vattensnäckan.

Fig. 167. Klaffventil.

Fig. 168. Konisk ventil.

<b>Pumpen.</b> De nu genomgångna uppfordringsverken
efterhärma mer eller mindre handarbetet vid
vattenupphemtningen; pumpen deremot hvilar närmast
på en annan, närslägtad princip, nämligen sugningen,
och tar följaktligen lufttrycket till hjelp. Vi säga,
att han hvilar <sp>närmast</sp> derpå, ty, fastän de äldsta
pumparna alltid voro sugpumpar, känna vi dock nu
till andra pumpapparater, som äro oberoende af
atmosfertrycket.

Sedan vi lärt känna luftpumpen och kompressionspumpen,
är vattenpumpens inrättning lätt att förstå. Vi
veta, att om vi vilja tillstänga det torricelliska
röret (fig. 95), icke genom att tillsmälta det,
utan genom att deruti införa en
lufttätt slutande kolf, uppstår vid den senares
uppdragande ofvanför qvicksilfret ett lufttomt
eller luftförtunnadt rum. I detta rum pressar det
yttre lufttrycket upp vattnet eller qvicksilfret,
det förra 34 fot, det senare 25,6 tum högt.

Fig. 169. Kulventil.

<sp>Sugpumpar</sp> kallas de inrättningar, i hvilka vätskan på
detta sätt uppbringas. Ger man vattnet ett aflopp,
innan det uppnått 34 fot, kan man 
genom fortsatt pumpande uppbringa vatten i röret,
så länge dess nedre ända står under vattenytan.

Klaffkolf.  
Fig. 170. Uppgång.        Fig. 171. Nedgång.

Genom anbringande af ventiler kan man åter
nedföra pumpkolfven, utan att den redan upplyfta
vätskan sjunker tillbaka. Fig. 167-169 framställa
några af de vigtigaste formerna på ventilen. Den
s. k. <sp>klaffventilen</sp> är den
äldsta och vid vanliga pumpar mest brukliga. Han rör
sig, liksom en fallucka, på gångjern, hvilka ofta
blott utgöras af fastnubbade läderremsor. Oftast
bestå de likväl af metallplåtar, hvilka göras täta
med läder eller filt.

På bättre pumpverk äro vanligen ventilen och dess
anslag af metall, hvarigenom en fullständigare
afstängning åstadkommes. Man begagnar vidare dels
<sp>koniska</sp>, dels <sp>kulventiler</sp>, hvilka afbildas i
fig. 168 och 169. Den förra påminner om en propp,
som rör sig upp och ned i halsen på en flaska. En
bygel hindrar honom att afkastas från anslaget
och bibehåller honom i hans rätta läge. En bland
de bästa ventiler är kulventilen, som består af ett
svarfvadt metallklot, fritt liggande på sitt anslag;
denna ventil höjes med det stigande vattnet och faller
sedan åter tillbaka. Hvilken vridning han under tiden
gjort, är likgiltigt, då han i följd af sin form i
alla lägen sluter lika väl till. Vanligen anbringas
öfver honom ett par korsvis satta byglar för att
hindra honom att stiga för högt.

Ju finare ventilapparaten är utförd, desto lättare är
han utsatt för störande inflytelser af sand och annan
orenlighet, och i detta afseende har kulventilen den
fördelen framför de andra, att han lättare af sig
sjelf frigör sig från främmande kroppar. För att sätta
i omlopp mycket orena vätskor (t. ex. gödselvatten
och dylikt) har man åtskilliga andra slag af mindre
känsliga kolfvar. Rören äro då vanligen ej runda, utan
utgöras af fyra bräder. Kolfven är en qvadratformig
skifva, på hvilken man stundom anbringar flera
hål, täckta genom större läderklaffar. Eller ock
sammansättes kolfven af fyra trekantiga, genomborrade
stycken, så att han omger stången i form af en
tratt, på hvars insida läderklaffarna komma att
ligga. Dylika kolfvar kallas <sp>trattkolfvar</sp>. 
Ganska ändamålsenlig för vanliga fall 
är äfven en i fig. 170 och 171
afbildad inrättning, som har fördelen att utan all
konstfärdighet kunna åstadkommas. Sjelfva kolfven gör
här tjenst som dubbel klaff, och allt, som behöfves,
är ett tvärstycke vid stångens ända, mot hvilket de
båda vingarna vid kolfvens uppgående anslå.

Fig. 172. Sugpump.
Fig. 173.  Fig. 174. Sugpumpen i olika skeden af sin verksamhet.

Det första vilkoret för en god pump är, att så väl
kolf som ventiler sluta väl till. Man tätar derför
kolfven genom att linda honom med skinn, hampa eller
blår o. s. v., så att han med en viss elasticitet
rör sig upp och ned i röret. Ju slätare och glattare
pumprörets väggar äro, desto längre står kolfvens
packning vid lag. En metallpackning af samma slag,
som begagnas på ångmaskiner, kan naturligtvis äfven
användas på pumpar.

Hos den vanliga <sp>sugpumpen</sp> urskilja vi <sp>sugröret</sp>,
som nedgår i vattnet och nedtill slutar med ett slags
sil, hvilken afhåller orenlighet, och <sp>pumpstöfveln</sp>, 
hvari kolfven föres upp och ned.

För att åskådliggöra pumpens verksamhet framställa vi
i fig. 172-174 tre olika moment deraf. En noggrant
slutande kolf kan lika väl pumpa luft som vatten,
och med en sådan är det likgiltigt, om sugröret är
helt och hållet eller endast delvis fyldt med vatten.
Man pumpar visserligen en stund med tomt rör, men
likväl ej förgäfves. Vid hvarje kolfslag utdrifves
en viss luftmängd, och luften i röret förtunnas; vid
hvarje kolfslag uppdrifves äfven så mycket vatten,
att skilnaden mellan den yttre och inre luftens täthet
utjemnas, och slutligen uppstiger vattnet genom den
nedre eller s. k. <sp>sugventilen</sp>. 
Vid nästa kolfslag utströmmar det genom
kolfvens ventil (fig. 173), och då kolfven å nyo
uppdrages och dess ventil stänges, upplyftes
vattnet ytterligare och kommer slutligen upp
till afloppsröret (fig. 174). Ventilens arbete
är det samma i vatten- och luftpumpen: då kolfven
upplyftes, slutes dess ventil, emedan luften eller
vattnet trycker derpå; samtidigt dermed öppnar
sig sugventilen genom luft- eller vattentrycket
nedifrån. I det ögonblick, då kolfven börjar sin
rörelse nedåt, sluter sig sugventilen och kolfvens
öppnar sig. Ventilerna i en pump äro sålunda samtidigt
slutna endast då, när pumpen ej arbetar; eljest öppnar
sig alltid den ena, då den andra sluter sig.

Fig. 175. Tryckpumpen.

Då pumpen står full med vatten, kan han begagnas,
äfven om kolfven ej sluter fullt tätt mot cylindern,
såsom fallet ofta är med vanliga pumpar;
men han ger då mindre vatten. Sugventilen måste
alltid vara i godt stånd, ty om han blir otät, bortgår
vattnet snart, och pumpen står torr. Genom vattnets
påhällning ofvanifrån kan dock denna olägenhet
afhjelpas. Packningen uppsväller då af vattnet,
och kolfven sluter bättre till, åtminstone för
ögonblicket.
Liksom sugpumpen helt och hållet öfverensstämmer med
den förut beskrifna luftpumpen, kan <sp>tryckpumpen</sp>,
till hvilken vi nu öfvergå, jemföras med
kompressionspumpen.

Tryckpumpen utmärker sig förnämligast derigenom,
att hans kolf utgöres af ett helt stycke utan
ventiler. Han nedgår i vattnet och uppdrifver det
genom ett <sp>stigrör</sp>. Då tryckpumpen väsentligen är
oberoende af lufttrycket, kan detta rör vara huru
högt som helst, blott dess väggar äro nog starka
att motstå vattenpelarens tryck och maskinen har
tillräcklig kraft. På tryckpumpen, hvars enklaste
form visas i fig. 175, förekomma äfven två vexelvis
verkande ventiler: sugventilen <i>B</i> och tryckventilen
<i>C</i>. Då kolfven <i>A</i> uppstiger, intränger vatten genom <i>B</i>,
under det ventilen <i>C</i> tillslutes genom trycket af
vattenmassan i <i>D</i>, som derigenom hindras att flyta
tillbaka; vid kolfvens nedgående tillstänges <i>B</i>, och
<i>C</i> måste öppna sig för att å nyo insläppa vatten i
röret. Som man ser, förekommer äfven vid tryckpumpen
sugning, men emedan kolfven ej höjer sig särdeles
mycket öfver den yttre vattenytan, erfordras ingen
synnerlig kraft till sugningen, utan, i motsats till
sugpumpen, utför tryckpumpen sitt väsentligaste arbete
vid kolfvens nedgående.

Apparaten kan äfven lätt förvandlas till en förening
af <sp>tryck- och sugpump</sp>. Om vi antaga, att vattnet,
som skall pumpas upp, ligger ett godt stycke
längre ned, behöfs blott, att ett rör nedföres
deri från cylinderns botten, hvilket öppnas och
stänges af ventilen <i>B</i>. Detta nedre parti verkar då
som en vanlig sugpump, och det nedre rörets längd
måste afpassas i enlighet med den bekanta lagen
för atmosfertrycket. Vid ett sådant system tages
tydligen den drifvande kraften i anspråk, åt hvilket
håll kolfven än rör sig: vid sitt uppgående måste
pumpen uppdraga vatten i cylindern och vid nedgåendet
upptrycka det ännu högre. Handpumpen utgöres ej sällan
af en på detta sätt anordnad sug- och tryckpump, i
synnerhet då brunnen är för djup för en enkel sugpump,
eller ock då det ända till brunnkanten uppfordrade
vattnet skall uppbringas ännu högre.

Huru en god pump praktiskt utföres, visar vidfogade
afbildning af en utaf metall konstruerad gård- eller 
torgpump, hvilken kan begagnas både som sug- och 
tryckpump (fig. 176). Svängeln <i>ABC</i> vrider sig
omkring axeln <i>B</i>; på den korta häfstångsarmen <i>CB</i> 
hänger medelst en länk dragstången <i>CD</i>, hvilken
nedtill vid <i>D</i> likaledes genom en länk är förbunden
med kolfstången. Då vid svängelns neddragande kolfven
<i>E</i> upplyftes, öppna sig de båda ventilerna <i>F</i> och <i>G</i>,
och vatten uppstiger genom röret <i>H</i> i pumpstöfveln,
under det samtidigt dermed det vatten, som redan
befann sig öfver kolfven, upplyftes ännu högre och
genom ventilen <i>G</i> uppdrifves i stigröret. Vid kolfvens
nedgående stängas ventilerna <i>F</i> och <i>G</i>, kolfvens öppnar
sig, och en ny vattenmassa uppstiger ofvanför den
samma. Kolfven har följaktligen vid sitt uppgående
att öfvervinna både friktionen och tyngden af den
vattenpelare, som räcker från vattenytan i brunnen
till stigrörets mynning, vid nedgåendet deremot
blott friktionen, som eger rum dels mellan de fasta
delarna, dels mellan kolfven och det genom dess ventil
strömmande vattnet. Om stigrörets mynning, såsom
vi ofvan antogo, låge mellan <i>E</i> och <i>F</i> i pumpstöfveln,
behöfde kolfven ingen ventil och skulle då
vid uppgåendet suga, vid nedgåendet trycka upp
vattnet. Med den nu använda konstruktionen utföres
hela arbetet vid kolfvens uppgående, d. v. s. vid
svängelns nedtryckande, och denna anordning är
vald just med afseende derpå, att muskelkraften
derigenom användes beqvämare och fördelaktigare,
än om största motståndet skulle öfvervinnas vid
svängelns upplyftande.

Om stigrörets öfre utloppsöppning endast behöfver
ligga några alnar högre än den nedre, är en blott
sugpump tillräcklig, så framt pumpröret göres
tillräckligt högt. Pumpen går då tyngre, emedan en
högre vattenpelare måste upplyftas. Det är tydligt,
att, sedan vattnet en gång kommit ofvanom kolfven,
dess upplyftande skall försiggå på samma sätt,
som om det upplyftes i ett ämbar. Derför kan också
denna del af röret göras huru lång som helst,
under förutsättning att den tillgängliga kraften
är tillräckligt stor. I praktiken finnes ingen
annan gräns för uppfordringshöjden än den, då
pumpens särskilda delar ej längre kunna motstå den
påkänning, för hvilken de i följd af vattentrycket
utsättas. Sådana pumpar med mycket långa stigrör och
korta sugrör användas i synnerhet i grufvor.

För uppfordring från större djup -- 100 famnar och
deröfver -- förslår ej en enda pump, utan man måste
då anbringa flera pumpsättningar öfver hvarandra,
af hvilka hvar och en högre stående upptar och vidare
fortskaffar det vatten, han mottagit från den närmast
under varande.

Fig. 176. Gårdpump.

Vid tryckpumpen är kolfvens form tydligen en
likgiltig sak; man ger honom stundom formen af en
lång, glatt metallcylinder, massiv eller ihålig,
som i det närmaste fyller pumpstöfveln, dock utan
att beröra dess väggar. Packningen anbringas här,
icke vid kolfven, utan på pumpstöfvelns
lock, och består af läder eller hampa. Fördelen
hos denna s. k. plungerkolf (fig. 177) är minskad
friktion, sålunda lättare gång och en fullständigare
tätning, som kan motstå ett ganska betydligt tryck.

En intressant modifikation af sugpumpen är den
s. k. <sp>säckpumpen</sp>, hvarvid användes ett slags skinnsäck
utan botten, som med sin öfre mynning är vattentätt
fäst omkring kolfven, med den nedre omkring sugröret,
så att sugventilen arbetar inuti det sålunda bildade
rummet. Säckens längd rättar sig efter kolfslagets
höjd; vid kolfvens högsta läge sträckes han och
lägger sig
vid nedgåendet tillsammans i veck, som en blåsbelg,
hvarvid den inre volymen minskas. Sättet för vattnets
uppfordring härvid är det samma som vid en vanlig
pump, men den fördelen vinnes, att friktionen mellan
kolfven och röret försvinner.

Fig. 177. Tryckpump med plungerkolf.

En modifikation af säckpumpen visar
fig. 178. Lädersäcken är här utbytt mot en elastisk
slang af vulkaniseradt gummi, hvilken med sin ena ända
nedhänger i vattnet och med den andra är vattentätt
förenad med stigröret. Slangen hoptryckes medelst
tre rullar, som äro fästa på ett hjul och vid dettas
rotation rulla öfver en del af slangen och trycka
det framför dem varande vattnet eller luften upp
i stigröret. En dylik pump är dock ej i stånd att
uppfordra vattnet till någon större höjd, och om
sughöjden är för stor, är slangens elasticitet ej
alltid tillräcklig att mellan hvarje hoptryckning
utvidga honom.

Utom pumpar, hvilkas kolfvar hafva en fram- och
återgående rörelse, finnas s. k. <sp>centrifugalpumpar</sp>.
De ha erhållit detta namn deraf, att den kraft, som
vid dessa maskiner förorsakar vattnets uppfordring,
är centrifugalkraften. En dylik pump utgöres
hufvudsakligen af ett med skoflar försedt hjul,
omgifvet af en kåpa, från hvilken stigröret, som
leder vattnet till pumpen, utgår. Detta senare
inmynnar vid hjulets medelpunkt; det tillströmmande
vattnet gripes af skoflarna och utkastas vid
hjulets rotation i dess periferi, hvarifrån det
bortgår genom stigröret. Då en dylik pump är tom
och befinner sig ofvanför den yttre vattenytan,
är han fullkomligt oförmögen att kunna uppumpa
vattnet, utan måste, för att bringas i verksamhet,
först fyllas med vatten. Dessa pumpar användas för
sin stora enkelhets skull ganska mycket; de
äro mindre ömtåliga än kolfpumpar, emedan de
ej ha några ventiler, hvilka af den vattnet
medföljande orenlighet kunna bringas i olag.
De användas dock ej gerna för uppfordring till större
höjd än 25-30 fot, dels emedan deras omloppshastighet
då  blir utomordentligt stor, och dels emedan deras
effekt i förhållande till den drifkraft, de förbruka,
blir högst ringa.

Fig. 178. Roterande pump.

<b>Den hydrauliska väduren</b> eller <sp>stöthäfverten</sp>, så
kallad, emedan den verkande kraften här är den
stöt, som utöfvas af en i sin rörelse plötsligt
hämmad vattenmassa, utgör en af de intressantaste
vattenuppfordringsmaskiner.

Då <sp>Et. Montgolfier</sp> en dag befann sig i en badanstalt,
fästes hans uppmärksamhet på den häftiga reaktion,
som uppstod i ledningsröret, då vattnet plötsligt
hämmades i sitt lopp. Då han stängde kranen, skakades
hela rörledningen, och en dag sprängde det till och
med kranen. Montgolfier lät nu bakom denna anbringa
ett ofvantill öppet, lodrätt rör för att se, huru högt
vattnet af stöten skulle kunna uppdrifvas deri. Det
uppnådde en ansenlig höjd, och af denna erfarenhet
begagnade han sig sedan vid konstruerandet af sin
intressanta apparat, som derefter med fördel användts
på flera ställen, der förhållandena medgifvit dess
anbringande.

Fig. 179. Användning af den hydrauliska väduren.

I sin enklaste form består stöthäfverten blott af
två rör och två ventiler. Genom ett liggande rör
<i>A B</i> (fig. 179) ledes vattnet från en högre belägen
behållare. Det utflyter genom en på rörets öfre sida
anbragt öppning <i>a</i>, hvilken 
är försedd med en ventil, som af det inifrån
verkande vattentrycket kan slås igen och sålunda
afspärra röret. Denna ventil är tung, så att han
nedfaller, då vattnet är stillastående; derigenom
blir vägen fri för det samma, och det utströmmar
med tilltagande hastighet. Då nu denna stigit till
en viss höjd, blir vattnets tryck på ventilens
undre sida så starkt, att denna tillstänges och
vattnet plötsligt hejdas i sitt lopp. Det tryck,
som härvid utöfvas på rörets väggar, blir olika
allt efter det utströmmande vattnets massa och
presshöjd, men det blir alltid ganska betydligt,
då hela den lefvande kraft, som vattnet upptagit,
nu på en gång återgifvas. Detta tryck öppnar derför
en annan, utåt gående ventil <i>b</i> och uppdrifver vattnet
i ett stigrör. Det sålunda uppdrifna vattnet hindras
att flyta tillbaka derigenom, att ventilen i följd
af vattenpelarens tryck åter genast tillslutes. Då
stötens verkan upphört, öppnar sig åter ventilen <i>a</i>
genom sin egen tyngd eller genom en motvigt. Vattnet
börjar å nyo rinna, och samma företeelser, som nyss
beskrefvos, 
upprepas igen. Vore stigröret allt för högt, skulle
naturligtvis dess vattenpelare slutligen trycka så
starkt mot spärrventilen, att denna ej vidare kunde
öppna sig vid stötarna; derför måste stigrörets
mynning alltid ligga något under denna största
möjliga uppfordringshöjd. Denna kan likväl vara
betydligt större än vattnets presshöjd, men i
samma mån uppfordringshöjden ökas, minskas äfven
den uppfordrade vattenmängden i förhållande till
den förbrukade. 

På vår afbildning (fig. 179) leder
den andra ventilen ej omedelbart in i ett stigrör,
utan först i en vindkittel, der luften sammantryckes
genom det inströmmande vattnet. På detta sätt
blir trycket mera likformigt, och apparaten ger
en oafbruten vattenstråle, oaktadt tillflödet sker
stötvis. Montgolfier använde till sin stöthäfvert
en vindkittel af i det närmaste det utseende, som
fig. 180 utvisar.

Fig. 180. Montgolfiers hydrauliska vädur.

Då vattnet alltid upptar en viss mängd af den luft,
hvarmed det kommer i beröring, och desto mera,
ju större trycket är, skulle i föreliggande fall
luften i vindkitteln så småningom försvinna, om
ingen ny tillfördes. Detta sker emellertid genom en
horisontal öppning vid <i>H</i>, som är försedd med en inåt
gående ventil. I det ögonblick, då genom vattnets
återgång till <i>A</i> en luftförtunning uppstår, upptrycker
den yttre luften ventilen, hvarvid 
någon luft intränger och blandar sig med den
redan i <i>C</i> befintliga. Vid nästa stöt följer sedan en
liten luftmängd med genom ventilen <i>E</i> och uppstiger
i rummet <i>F</i>.

Användningen af den hydrauliska väduren visar sig i
synnerhet fördelaktig i sådana fall, då man har att
förfoga öfver en stor vattenmassa med ringa fall och
önskar uppbringa vattnet till en betydlig höjd. Med
en dylik inrättning vid Senlis i Frankrike uppdrifver
man i hvar minut 660 skålpund vatten till en höjd af
nära 70 fot.

Orsaken till dessa maskiners ringa utbredning ligger
ej så mycket i anläggningskostnaden som icke snarare
i svårigheten att konstruera hufvuddelarna nog
starka och hållbara för ett längre bruk, hvilket
i synnerhet är fallet med de båda ventilerna, som
öppnas och slutas ända till 80 000 gånger om dagen
och derutöfver.
Mest anstränges hufvudventilen <i>B</i>, som slog emot
en metallplatta, till dess ingeniör <sp>Foex</sp> i
Marseille gaf honom en sådan inrättning, att han
trycktes, ej mot ett anslag af metall, utan mot en
vattenkudde. Härigenom blef det möjligt att göra
ventilen vida lättare utan att minska hans hållbarhet.

<b>Vattenverk</b> för uppfordring i stort ha länge
funnits vid grufvor och saltverk, men nyare tiders
storartade vattenverk ha först genom ångmaskinen
blifvit möjliga. Dessa vattenverk erfordra nämligen
till sin drift hundra- till tusentals hästkrafter,
och först då man förfogade öfver motorer af en så
betydande kraft, blef det möjligt att förse hvarje
större stad med en vattenledning, som lemnade rent
vatten i riklig mängd i hvarje hus, i hvarje kök, i
bad- och tvättinrättningar, i fabriker, till gatornas
sköljning, med ett ord öfver allt, der det behöfdes.

Behofvet att erhålla rent och sundt vatten i
tillräcklig mängd föranledde redan i forntiden
anläggning af vattenledningar. Romarnas arbeten i
denna väg voro kolossala. Forntidens vattenledningar
afsågo dock nästan uteslutande vattnets framledande
till städerna och dess uppsamlande i bassänger
eller brunnar, hvarifrån det sedan af invånarna
hemtades. Om någon vattenuppfordring var här
nästan aldrig fråga. Senare tiders uppfinningar
och större tekniska hjelpmedel ha mångfaldigat
vattenledningarnas användning, och de fördelar,
de bereda nutidens städer, äro ojemförligt större
än i forntiden. Våra vattenledningar äro för
ögat mindre storartade, men till sina verkningar
mångdubbelt mera välgörande än forntidens. I samma
mån vattenledningarna erhållit den utsträckning, att
de kunnat användas ej blott för industriela behof,
utan äfven begagnas af arbetsklassen, ha också deras
verkningar på städernas befolkning visat sig mera
genomgripande. Om deras praktiska betydelse yttrar en
af Englands utmärktaste ingeniörer sant och träffande:
»Mina iakttagelser och undersökningar ha hos mig
befäst den öfvertygelsen, att arbetsklassens karakter
och vanor mera förderfvas genom den bristfälliga
beskaffenheten af deras bostäder än genom de största
umbäranden i ekonomiskt hänseende. Den snyggaste
och ordentligaste qvinna skall under inflytelsen af
smuts, fukt och stank ovilkorligen slappas i sina
bemödanden och slutligen upphöra att göra vidare
ansträngningar, för att troligen nedsjunka till en
smutsig, bullersam, missnöjd och måhända supig qvinna,
hustru till en man, som ej har någon trefnad i sitt
hem, moder till barn, hvilkas hem är fängelset eller
gatan. Den moraliska och fysiska förbättring, som är
en gifven följd af vattens inledande i arbetsklassens
bostäder, är en vida större vinst än den pekuniära,
huru betydlig än denna i vissa fall tyckes vara. I
Nottingham visade sig snart en märkbart ökad personlig
snygghet. Läkarna förklarade, att snyggheten inom
hus betydligt tilltagit och sjukligheten minskats.»

Beqvämlighet och renlighet inom och utom hus, större
sundhet samt de lägre klassernas höjande i sedligt
och sanitärt hänseende äro följder, som i mer eller
mindre grad framkallas af vattenledningarna i de
stora städerna, och det kan med allt skäl påstås,
att de kostnader, som nedläggas härpå, blifva
snart nog ersatta genom en minskning i kostnaderna
för fattigvården. Ett bekant sakförhållande är, att i
samma mån en stadsdel ordnas i sanitärt hänseende, i
synnerhet hvad vattenledningar och kloaker beträffar,
försvinner från den samma den uslaste och mest
demoraliserade befolkningen och ersättes af en
ordentligare. De oförbätterliga draga sig undan till
de osnyggare delarna af staden.

Fig. 181. Berlins vattenverk.

I industrielt hänseende äro de ej af mindre vigt. De
flesta fabriksgrenar fordra för sin drift vatten,
många af dem i betydande mängder, och ofta nog
bestämmes platsen för en anläggning af lättheten att
erhålla den erforderliga vattenmängden. Härigenom inskränkes ofta
antalet af de för sådana anläggningar lämpliga platser
till en viss stadsdel; men sedan staden erhållit en
vattenledning, kan denna med samma lätthet lemna
vatten på hvilken plats och till hvilken mängd
som helst.

En annan af vattenledningarnas fördelar är möjligheten
att ordna eldsläckningen på ett mera fullständigt
sätt, ja, till och med så fullständigt, att en större
eldsvåda blir nästan omöjlig, så vida icke en mängd
ogynsamma förhållanden på en gång medverka.

De städer, som ega den rikaste tillgång på vatten,
torde vara Rom och New-York, men båda fylla
sitt behof medelst kanaler från kringliggande
höjder. Sådana lokala förhållanden höra dock till
undantagen, och för att icke blott inleda vattnet
i staden, utan äfven uppbringa det i husens högsta
våningar, måste man oftast taga sin tillflykt till
större pumpverk.
Det i förhållande till vattenförbrukarnas antal
kraftigaste vattenverket eger Glasgow, ty här beräknas
i medeltal 200 kannor vatten i dygnet för hvarje
invånare. I Manchester beräknas 110, hvilket dock är
mer än behöfligt. I städer på kontinenten beräknas
vanligen 30 till 50 kannor i dygnet för hvarje person.

Ehuru visserligen London redan för 200 år sedan var
delvis försedt med vattenledning, är det dock först
under de senaste årtiondena, som dessa anläggningar
blifvit mera allmänna.

Fig. 182. Stockholms vattenledning.

Som bekant, kan vatten vara antingen hårdt eller lent,
allt efter som det innehåller en större eller mindre
mängd upplösta salter. Smaken beror hufvudsakligen
på vanan, men i sanitärt hänseende måste det lena
vattnet gifvas ett bestämdt företräde; det är också
det enda, som med fördel begagnas vid kokning, tvätt,
i fabriker m. m.

Man använder olika metoder att meddela vattnet
det tryck, som är nödigt, för att det skall till
erforderlig höjd uppstiga i husen. Sålunda upptryckes
det antingen i ett högt, vertikalt jernrör, ett
s. k. ståndrör, hvarifrån det sedan öfvergår till det
rörnät, som fördelar det i staden, eller pumpas det
upp i en reservoar, så högt belägen, att det derifrån
kan strömma till hvilken punkt af rörnätet som helst;
slutligen kunna också, såsom händelsen är vid Berlins
vattenverk, pumparna trycka in vattnet i rörledningen
direkt utan mellanliggande reservoar- eller
ståndrör. Berlins vattenverk (fig. 181), som ligger i
närheten af Spree, använder till sin drift ej mindre
än 1 200 hästkrafter, som drifva 16 pumpar, af hvilka
några uppfordra vatten ur floden till silbäddarna,
der det filtreras, för att derefter af de öfriga
pumparna inpressas i vattenledningen.

Der lokala förhållanden ej lägga stora hinder i
vägen för användningen af högt belägna reservoarer,
föredrager man denna utväg framför de båda
andra. Stockholms vattenverk begagnar sig af en dylik
reservoar, belägen på ett berg mellan Skanstull och
Hornstull och på en höjd af 180 fot öfver tröskeln
af Stockholms sluss. Vattnet uppumpas ur Årstaviken
till silbäddarna, hvarifrån det nedrinner i en brunn,
och pumpas sedan upp till den s. k. <sp>vattenborgen</sp>,
från hvilken det öfvergår i rörledningen. Fig. 182
visar maskinhuset till Stockholms vattenledning.

<b>Haarlemsjöns torrläggning.</b> Detta arbete utgör det mest
storartade, som i den vägen någonsin blifvit utfördt,
och har åt landtbruket och industrin återeröfrat
stora landsträckor, som hafvet under tidernas längd
uppslukat.

Som bekant, ligger det land, som vid Rheinflodens
mynning bildats af dess uppslamningar, det
s. k. rheindeltat, blott obetydligt öfver hafvets yta
i dess medelläge, medan vid flodtiden stora sträckor
af Hollands jord ligga lägre än hafsytan. Dels genom
de vallar, hafvet sjelft i <sp>dynerna</sp> uppkastat, dels
genom de af menniskohand uppförda dammarna skyddas det
innanför liggande landet mot hafvets öfversvämning,
åtminstone under vanliga förhållanden eller så
länge dammarna ej tillfälligtvis eller afsigtligt
genombrytas. Hollands historia är rik på dylika
tilldragelser, dels framkallade af patriotism för
att förgöra en inträngande fiende, dels förorsakade
af våldsamma stormar, som drifvit hafvet upp öfver
landet och vållat ofantliga förluster af lif och
egendom. Den obrutna ihärdighet och kraft, hvarmed
befolkningen under omständigheter, som tycktes egnade
att förlama det segaste motstånd, åt kulturen räddat
ett fruktbart land, äro i sanning beundransvärda. Vore
det vår afsigt att här skildra denna holländarnas
oafbrutna jättekamp med vattnet, deras kanaliseringar,
dambygnader, slussanläggningar m. m., hvarpå landets
hela tillvaro beror, skulle vi nödgas förutskicka en
beskrifning af landets fysiska beskaffenhet. Då en
sådan skildring likväl skulle ligga utom gränserna
för vårt ämne, kunna vi inskränka oss till några
få erinringar.

De för öfversvämningar mest utsatta delarna äro de
s. k. <sp>polderna</sp>, låga, på alla sidor af fasta dammar
omgifna landsträckor, som merendels ha formen af
oregelbundna fyrkanter och medelst urtappning blifvit
vunna från de omgifvande morasen samt förvandlade till
gräsrika beten och fruktbara fält. Ett vidt förgrenadt
kanalsystem, särdeles gynsamt för sjöfarten, tjenar
till att upptaga det vatten, som dels framtränger
ur jorden, dels nedfaller som regn, och för att
hindra vattnet i dessa kanaler att stiga för högt
och förorsaka öfversvämningar finnas här och der små
väderqvarnar, som utpumpa vattnet.
Kanalsystemet har vid sin utmynning i hafvet en sluss,
som i händelse af behof kan öppnas vid ebbtiden och
vid flodtiden hållas stängd. Men trots alla dessa väl
uttänkta och sorgfälligt underhållna anläggningar,
hvilka redan äro århundraden gamla, fick hafvet
på sina ställen öfverhand. Så har t. ex. Zuiderzee
inom den historiska tiden vuxit till sin nu varande
storlek genom hafvets inträngande under 13:e
och 14:e århundradena, och de vidfogade kartorna
(fig. 183 och 184) visa, huru den del af Holland,
som kallas Haarlemsjön, förändrat sitt utseende
under loppet af ett enda sekel. År 1530 omfattade
Haarlemsjön en yta af ungefär 11 000 tunnland, 
1591 nära dubbelt så stor yta, och 1648 hade hon
vuxit ända till 28 000 tunnland. Då framstäldes
af qvarnbyggaren <sp>Jan Adrianss Leeghwater</sp> ett
förslag att indämma Haarlemsjön och medelst 160
väderqvarnar utpumpa dess vatten i <sp>Het Y</sp>, den med
Haarlemsjön sammanhängande viken af Zuiderzee. Men
oaktadt nödvändigheten blef allt mera trängande,
ansågs dock det framstälda förslaget för de då
varande förhållandena allt för storartadt. Ingenting
gjordes för att afhjelpa det onda, och 1740 betäckte
Haarlemsjön 33 000 tunnland. Då framlade <sp>Cruquius</sp> ett
nytt förslag att torrlägga Haarlemsjön, för hvilket
ändamål han ville använda 112 väderqvarnar. I början
af innevarande århundrade gjordes slutligen ett nytt
förslag i samma riktning af <sp>Lynden van Hemmen</sp>,
som för ändamålet ville använda 18 större ångmaskiner.

Fig. 183. Haarlemsjöns utsträckning år 1530.

Fig. 184. Haarlemsjöns utsträckning år 1648.

De på andra ställen norr om <sp>Het Y</sp> utförda
torrläggningarna, hvarpå dock arbetats i århundraden,
innan man lyckats från hafvet eröfra de 
landsträckor, som en jemförelse mellan 1530 och 1852 års
kartor utvisar, voro uppmuntrande för försöket, men
den ständigt växande nödvändigheten var dock ett skäl,
som talade ännu kraftigare. Dock gjordes för saken
så godt som ingenting, och 1830 intog Haarlemsjön en
yta af 36 000 tunnland.

Då kommo i november och december 1836 två förfärliga
stormar. Den ena, från vester, dref den 29 november 
hafvet öfver dess bräddar ända fram
till Amsterdams murar och satte en areal af 8 000
tunnland under vatten; den andra, på sjelfva
julafton, kom från öster, dref hafvet upp emot
Leijden och dränkte nära 15 000 tunnland. Derpå
inträffade stark köld, vattnet frös, och den häraf
förorsakade skadan var oberäknelig. Då tillsattes
slutligen 1837 en kommission för att pröfva de redan
föreliggande torrläggningsförslagen och utarbeta ett
nytt. År 1840 började arbetet och hade efter åtta år
så långt framskridit, att tre kolossala ångmaskiner,
uppkallade efter <sp>Leeghwater, Cruquius</sp> och
<sp>Lynden</sp>, kunde begynna sitt arbete. De arbetade
oafbrutet i tretionio månader och hade då utpumpat en
vattenmassa af 31 700 000 000 kubikfot och förvandlat
Haarlemsjöns botten till torr, odlingsbar mark.

Fig. 185. Karta öfver Nordholland från år 1852.

Vi vilja nu öfvergå till en kort beskrifning af de
maskiner, hvarmed detta storartade och för Holland
så vigtiga företag utfördes.

De tre nämda maskinerna äro
s. k. <sp>cornwallismaskiner</sp>. De äro konstruerade af de
engelska ingeniörerna Deam och Gibbs och utförda i
Cornwallis, emedan de holländska maskinfabrikanterna
fordrade så höga pris, att man måste afstå ifrån
att få dem gjorda inom landet. Endast ångpannorna och
balanserna äro förfärdigade i Amsterdam. Hvarje maskin
är konstruerad för en effekt af 500 hästkrafter,
men tages vanligen ej i anspråk för mer än 350.
Fig. 186. Genomskärning af ångpumpverken Cruquius och Leeghwater.

Fig. 186 visar en vertikal genomskärning af en sådan
maskin. <i>A</i> föreställer ångcylindern, <i>B</i> kolfven,
<i>E</i> en motvigt, i hvilken balansernas åt maskinen
vända ändar äro fästa. <i>M</i> är kondensorn, <i>S</i> ångröret,
<i>N</i> regleringsventilen,
<i>K</i> en pumpcylinder. Figuren är tillräckligt tydlig
för att göra vidare förklaringar öfver maskinens
arbete obehöfliga. Fig. 187 visar pumphusets yttre
utseende. Leeghwater arbetar med 11 pumpcylindrar,
Cruquius och Lynden hvardera med 8. Då deras förenade
ansträngningar slutligen torrlagt den
mark, som i århundraden varit hafsbotten,
framträdde åter gator, vägar, grundmurningar
till hus och broar m. m.

Kostnaderna för torrläggningen uppgingo till 14
millioner holländska gulden (21 millioner rdr
rmt), som till två tredjedelar betäcktes genom
försäljning af den torrlagda marken, så att endast
en jemförelsevis ringa summa återstod, hvilken mer
än uppväges af de ekonomiska och politiska fördelarna
af en sådan landvinning.

Fig. 187. Ångpumpverket Leeghwater.

<b>Brandsprutan.</b> Brandsprutorna äro ingenting annat
än sug- och tryckpumpar, afsedda för ett särskildt
ändamål. Liksom springbrunnarna, äro de
bestämda att i fria luften utkasta en vattenstråle
till största afstånd. Då vattnet nästan alls icke
låter sammantrycka sig, kan det ej gifva efter för
ett ensidigt verkande tryck på annat sätt än genom att
vika undan för det samma. I de vanliga handsprutorna
ha vi det enklaste exemplet härpå. Då trycket upphör,
upphör naturligtvis äfven strålen; på samma sätt som
i tryckpumpen sker äfven här uppstigandet stötvis.

Om man i en tillsluten och till hälften med vatten
fyld flaska (fig. 188) inför ett glasrör med fin
öppning, hvars nedre ända nedgår i vattnet, och 
sedan genom ett annat rör blåser in luft i flaskan,
hvarigenom den luft, som förut fans ofvanför vattnet,
sammantryckes, uppskjuter genom det första röret en
vattenstråle, hvilken småningom tilltager i hastighet
och sedan åter allt mer aftager, om man upphör med
luftens inblåsande. I kemiska laboratorier begagnar
man sig af dylika sprutflaskor för att medelst den
fina vattenstrålen tvätta fällningar och dylikt.

Fig. 188. Sprutflaskan.

<sp>Heronsbrunnen</sp> (fig. 189) är endast en användning af
sprutflaskan, afsedd att åstadkomma en oafbruten
vattenstråle. Ett böjdt rör <i>b</i> går lufttätt genom
propparna af två flaskor, af hvilka den öfre
innehåller vatten, hvaruti ett annat, till en fin
spets utdraget rör nedgår. Om nu vatten påhälles genom
trattröret <i>a</i>, sammanpressar detta den luft, som finnes
i båda flaskorna och i röret <i>b</i> samt utdrifver genom
röret <i>c</i> en vattenstråle, som stiger högre, i samma
mån vattenpelaren står högre i röret <i>a</i>. Liksom vid
den hydrauliska väduren, ha vi här åter ett elastiskt
medium, hvaraf man vid brandsprutans konstruktion
gör en ständig användning.

Fig. 189. Herons brunn.

Ehuru man ej med full noggranhet kan uppgifva tiden
för brandsprutornas uppfinning, vet man dock,
att redan före Kristi födelse funnos maskiner,
med hvilkas tillhjelp vatten inkastades i brinnande
hus. <sp>Ktesibios</sp> skall ha utfört en vattenpump försedd
med vindkittel, och den af <sp>Heron</sp> från Alexandria,
efter någras förmodan son till Ktesibios, uppfunna
maskinen med dubbel metallkolf tyckes i det hela haft
samma inrättning som våra nu varande brandsprutor,
ehuru under tidernas lopp mycket gått förloradt,
som sedan måst å nyo uppfinnas.

De första <sp>brandsprutor</sp> skola ha
förfärdigats i Augsburg 1518; förut begagnades endast
handsprutor. I senare hälften af 17:e århundradet
erhöll apparaten slangen af en holländare och
vindkitteln af en fransman. Den nyare tiden har ej
tillagt någonting väsentligt.

De flesta sprutor ha två pumpar, hvilka sättas i
rörelse medelst en tvåarmad häfstång, så att den ena
kolfven går ned, när den andra går upp. Pumpstöflarna
äro på kärrsprutorna anbragta antingen bakom hvarandra
i kärrans längdlinie eller bredvid hvarandra. I förra
fallet ligger häfstången längs efter kärran, i det
senare tvärs öfver henne. Den första formen, som är
fördelaktigare i trånga passager, begagnas mest i
Tyskland; den andra, som tillåter flera personer att
arbeta bredvid hvarandra, mest i England. Fig. 190
visar en genomskärning af den senare konstruktionen.

Vi se i afbildningen de båda vexelvis upp- och
nedgående kolfvarna i sina metallcylindrar <i>P</i> och
<i>P'</i>. Då kolfstängernas rörelse upp och ned ej kan
bli fullkomligt rätlinig, måste de genom ett slags
gångjern förenas med kolfvarna. Man har uttänkt många
slags inrättningar för att åstadkomma
kolfvens rätliniga styrning; i vår afbildning
åvägabringas hon medelst en särskild vertikal
stång. Ventilernas verkningssätt är förut
beskrifvet. Genom sugventiler uppdrages vattnet ur
den cistern, hvari pumpverket står och hvilken alltid
bör vara fyld. Kolfvarna indrifva vattnet i den i
midten befintliga, gemensamma vindkitteln, vanligen af
koppar, hvilken sålunda har ständigt tillflöde från
båda sidor. Härigenom sammanpressas den der varande
luften till en allt mindre volym och trycker tillbaka
på vattnets yta. Luftens spänstighet verkar nu som
en regulator och utdrifver genom det i vindkitteln
nedgående stigröret <i>R</i> en oupphörlig vattenstråle,
som utan denna tillställning skulle afbrytas för
hvarje kolfslag. Stigröret är ofvan vindkitteln
böjdt och försedt med en apparat för slangens
påskrufvande. Man kan äfven undvara stigröret, om
man anbringar slangen på en öppning strax ofvanför
bottnen af en vattenbehållare.

Fig. 190. Genomskärning af brandsprutan.

Munstycket, hvarigenom vattnet utströmmar,
afsmalnar mot mynningen, så att
denna är betydligt trängre än slangen eller
stigröret. Då vattnet tränger igenom denna trånga
öppning, erhåller det den hastighet, som vi se hos
strålen, medan det i slangen går vida långsammare. Om
slangen är tjugu gånger vidare än mynningen af röret,
har strålen tjugu gånger större hastighet än
vattnet i slangen, men ju större utloppshastighet
strålen har, desto längre går han. Då en bestämd kraft
sätter i rörelse en ringa massa, blir hastigheten
desto större, ju mindre massan är. Den finaste strålen
måste sålunda under inverkan af lika tryck vara den
hastigaste; men i följd af hans ringa vattenmängd
blir också hans verkan mindre, hvarför man blott
i nödfall begagnar sig af de smalaste munstyckena
(af ungefär 3 liniers diameter).

Slangen göres vidare än munstycket äfven af det skäl,
att det motstånd, vattnet lider genom friktion i
slangen, ökas med hastigheten, så att en slang af
lika diameter skulle förorsaka ett så stort hinder mot
det framströmmande vattnet, att detta ensamt skulle
förbruka en stor del af den kraft, som fordras för
sprutans drifvande.

Då sprutan hemtar sitt vatten omedelbart ur det kärl,
hvari pumpapparaten är stäld, verkar hon nästan endast
som tryckpump. Hon kan dock äfven
verka som sugpump och genom en slang från ett större
afstånd sjelf taga det vatten, hon förbrukar. Vidare
kan en brandspruta användas att framskaffa vatten åt
en annan genom att låta den förra aflemna sitt vatten
i den senares behållare. Man har äfven konstruerat
brandsprutor med en enda dubbelt verkande pump och
liggande cylinder, en konstruktion, som skrymmer
föga och derjemte medför den fördelen, att den
liggande cylindern, då apparaten skall användas
under stark köld, lätt kan uppvärmas, så att sprutan
ej genom ventilernas hopfrysning blir obrukbar.

För flera år sedan väckte en rotationsspruta
af <sp>Repsold</sp> ett visst uppseende, utan att likväl
kunna bibehålla sig i allmänhetens förtroende. Hon
utgjordes af två roterande kolfvar eller rättare
excenterskifvor, hvilka liksom kugghjul ingrepo i
hvarandra och insögo vatten vid den ena sidan samt
utpressade det på den motsatta. Dessa excenterskifvor
voro inneslutna i en gemensam kåpa, hvars väggar de
gingo så nära som möjligt och i hvilken till- och
afloppsrören utmynnade. Den största svårigheten med
detta maskineri är att göra tillräckligt tätt mellan
de roterande excenterskifvorna och den anslutande
kåpan, utan att friktionen blir för stor. Emellertid
användes denna konstruktion, dock ej som brandspruta,
utan som pump och blåsmaskin, och har i denna
egenskap lemnat jemförelsevis goda resultat.

<sp>Kolfpackningen</sp>, hvars beskaffenhet har ett stort
inflytande på sprutans användbarhet, är ofta
svår att vidmakthålla, emedan apparaten oftast
står torr. Man har derför med fördel användt
samma packningsmetod som vid den hydrauliska
pressen. Kolfven har rundt omkring en inskärning,
hvari är insatt en lädermanschett. Bakom lädret
gå små kanaler genom kolfven och utmynna på hans
undersida. Det genom dessa kanaler inträngande vattnet
utpressar lädret. Stundom inpassas kolfvarna så noga
i pumpstöfveln, att ingen packning behöfves, hvarvid
likväl inträngande sand lätt kan förstöra apparaten.

Ångsprutor konstruerades först i Amerika och England,
men ha på det hela ej gjort någon lycka hvarken
der eller annorstädes. Ehuru de kunna utkasta
betydliga vattenmassor, så att de egentligen blott
äro användbara vid tillgång på rinnande vatten,
inskränkes dock deras nytta ganska mycket genom
deras ovighet och den tidsförlust, som uppstår genom
uppvärmningen. Dessutom är en dylik apparat ganska
dyr, och på en så invecklad mekanik kan lätt en skada
uppkomma, som gör hela maskinen obrukbar. Ångsprutan
är ett slags förening af lokomobil och spruta;
pumpmekanismen är hufvudsakligen den samma som
på vanliga sprutor, utom att ångkraften ersätter
handarbetet.

<b>Den hydrauliska pressen.</b> Som tillägg till det
föregående vilja vi här omnämna ännu ett intressant
pumpverk, hvars ändamål visserligen är helt olikt
vanliga pumpars och sprutors, men hvars teori dock har
mycket gemensamt med deras. <sp>Den hydrauliska pressen</sp>
eger visserligen en pump, men denna pumpar ej bort
något vatten, utan vattnet ingår snarare som en del
af sjelfva maskineriet och utför här rolen af en
häfstång. De processer, som försiggå
i den hydrauliska pressen, äro alldeles motsatsen
till dem i brandsprutan. I denna har kolfven en
jemförelsevis långsam och kraftig rörelse och
meddelar den genom slangens munstycke utströmmande
fina vattenstrålen en stor hastighet. Tänker man sig
i stället, att kraften verkar i munstycket
för att upptrycka pumpkolfven, har man en
tillställning, som är snarlik den hydrauliska pressen.

191. Den hydrauliska pressen.

Fig. 191 ger oss en ide om den hydrauliska
eller, som han efter sin uppfinnare kallas,
<sp>bramapressen</sp>. Pumpkolfven har här en mycket mindre
genomskärning än stigröret. Om vi nu antaga, att 
han blott är 1/4 så stor, pressar han, när han går 
1 fot djupt ned i pumpstöfveln, 
vattnet i stigröret 1/4 fot högt. Hindras nu
detta uppstigande af en stämpel, erfar denna på hvarje
qvadrattum af sin yta ett tryck lika med det, som
utöfvas af en kolf med 1 qvadrattums genomskärning. Om
denna senare belastas med en vigt af 5 skålpund och
stämpelns yta utgör 4 qvadrattum, 
uppdrifves han med en kraft af 20 skålpund,
men hans väg är blott 1/4 af kolfvens, och vi
återfinna sålunda här det vid afhandlingen om
häfstången utvecklade förhållandet mellan väg och
kraft, som vid alla hydrauliska maskiner utgör en
grundlag. Genom lämpligt afpassade dimensioner hos
pumpkolfven och stämpeln kan man erhålla hydrauliska
pressar af en nära nog obegränsad effekt. Vid
upplyftning af rören till Britanniabron användes
en hydraulisk press, deri trycket uppdrefs till 430
atmosferer, och belastningen på stämpeln uppgick till
mer än 2 000 000 skålpund. En vanlig företeelse vid
hydrauliska pressar, som hårdt ansträngas, är, att
vattnet uttränger midt igenom den flera tum tjocka
jerncylindern.

Fig. 192. Genomskärning af den hydrauliska pressen.
De båda afbildningarna i fig. 191 och 192 visa oss
den hydrauliska pressen dels i elevation, dels i
genomskärning af hans vigtigaste delar. Hans arbete
består deruti, att medelst den lilla tryckkolfven
<i>I</i> vatten eller olja pumpas i en metallcylinder <i>A</i>,
hvarigenom den deri befintliga större kolfven <i>B</i>
långsamt uppdrifves. I pumpstöfveln, hvari kolfven
<i>I</i> rör sig, finnas, liksom i hvarje förening af 
sug- och tryckpump, två ventiler. Den öfver sugröret
<i>M</i> belägna öppnar sig inåt, då kolfven uppgår;
den andra, <i>N</i>, vid förbindningsröret <i>L</i> öppnar sig
utåt, då kolfven nedgår och inpressar det uppsugna
vattnet. Trycket inuti cylindern <i>A</i> tillsluter honom,
så snart sugningen vid kolfvens uppgående åter
börjar. På öfre ändan af stämpeln <i>B</i> befinner sig den
ena pressplattan, den andra är ofvanför fäst mellan
starka pelare. Fig. 192 visar oss, att båda kolfvarna
äro s. k. plungerkolfvar. Deras nedre del nedgår
alltså fritt i vätskan, och det är följaktligen af
ingen betydenhet, att vattenstrålen ej inmynnar <sp>under</sp>
den större kolfven, utan kommer från sidan.

Då tryckkolfven <i>I</i> blott har en obetydlig diameter
(1-2 tum), följer deraf, att vid hvarje kolfslag
blott en obetydlig mängd vatten tryckes in i den
större cylindern. Vore anslutningen mellan denna och
hans kolf ej fullkomligt tät, kunde lätt lika mycket
vatten, som inpumpas, utgå ofvantill; presscylinderns
packning sker derför på följande sätt. I cylinderns
hals är rundt omkring en inskärning, i hvilken
den s. k. manschetten ligger, ett stycke af läder
eller guttaperka, som har formen af en platt ring
<i>Q</i> (fig. 192), hvars kanter äro böjda nedåt. Denna
packning omsluter sålunda hela periferin af kolfven
<i>A</i>. Då nu cylindern pumpas full med vatten, intränger
detta i ringen och utpressar honom dels mot den nämda
inskärningen, dels mot kolfven.

Deraf följer, att ju mer vattentrycket ökas, desto
starkare tryckes lädret mot kolfven, och genom detta
enkla medel hindras vattnets bortgående. Trycket kan
slutligen äfven stegras derigenom, att den axel,
kring hvilken häfstången vrider sig, framflyttas
närmare pumpen, så att den häfstångsarm, hvarpå
lasten verkar, förkortas till hälften, under det
kraftens blir oförändrad, och man kan nu med samma
kraft åstadkomma dubbelt så stort tryck. Genom
lämpliga anordningar kan trycket uppdrifvas till
hvilket belopp som helst, och iakttager man ej
nödig försigtighet, råkar maskinen lätt i fara att
sprängas. För att förekomma detta anbringas mellan
pumpen och cylindern (i fig. 192 mellan <i>N</i> och <i>R</i>) en
säkerhetsventil. Stiger trycket till en för apparatens
säkerhet vådlig höjd, öppnar sig ventilen och vattnet
utströmmar. Dessutom finnes vanligen ännu en ventil,
<i>R</i>, för att utsläppa vattnet under presskolfven,
då trycket skall upphöra. Öppnar man detta utlopp,
nedsjunker kolfven <i>B</i> med sin last, och vattnet rinner
tillbaka i behållaren under pumpen.

På det att sand och dylikt ej må intränga i maskinen
och skada hans finare delar, måste man sörja för, att
det uppsugna vattnet är rent, för hvilket ändamål man
låter det gå igenom ett fint durkslag under pumpen.

Den hydrauliska pressens kraft kan lätt beräknas. Om
t. ex. på häfstångens handtag verkar en kraft af
100 skålpund, häfstångens längd är 3 fot
och kolfstångens afstånd från stödjepunkten 3 tum,
uppgår den på den senare verkande kraften till 900
skålpund. Om nu den större kolfvens genomskärning är
400 gånger så stor som den mindres, utöfvar pressen
ett tryck af 360 000 skålpund. För åtskilliga ändamål,
t. ex. rörsaftens utpressning i sockerfabriker,
erfordras ett särdeles högt tryck, och så väl härför
som för att utföra arbetet hastigare drifves den
mindre pumpkolfven, icke af handkraft, utan af en
ångmaskin.
<b>Ljuset.</b>

De gamlas åsigter derom. - Kepler. -
Descartes. - Huyghens. - Newton. - Undulations-
och emanationsteorierna. - Ljuset utgöres af
vibrationer. - Fortplantning. - Cassinis och Römers
hastighetsmätningar medelst förmörkelsen af Jupiters
månar. - Aberration. - Bradley. - Fizeaus metod. -
Ljusstyrkans minskning med afståndet. - Rumfords
fotometer. - Polariseradt och vanligt ljus. -
Polarisationens användning vid sockertillverkningen.

Ljus och värme, de skänker, hvarigenom solen
framkallar, befordrar och utvecklar lif, äro grund
vilkoren för all organisk tillvaro, och om värmet
betecknar kraften, betecknar ljuset deremot anden
och förståndet. Näringsmedlen gifva vår kropp värme
och våra muskler spänstighet, men vi
skulle förblifva hjelplösa varelser, om vi ej egde
något organ för ljuset, ingen förmåga att uppfatta
bilder från den yttre verlden. Ögat riktar oss med
erfarenheter, som vi ej kunna inhemta med något af
våra öfriga sinnen. Derför äro i alla språk ljus
och klarhet, vishet och upplysning nära beslägtade
begrepp. Om vi å ena sidan betrakta de af ljuset
betingade naturfenomenen och å den andra de deraf
gjorda tillämpningarna, de optiska instrumenten
samt metoderna för olika vetenskapliga och praktiska
ändamål, och sedermera jemföra dem med värmets fenomen
och de derpå grundade apparater och maskiner, finna
vi lätt den väsentliga skilnad, som för oss betecknar
ljusets finare natur. Man bör derför ej förvåna sig
öfver, om uppfattningen af ljusets natur erfordrat
årtusenden, innan hon kunnat vinna klarhet och närma
sig sanningen.

Redan de gamla hade sökt bilda sig begrepp om ljusets
beskaffenhet, men filosoferna befunno sig med sina
åsigter i detta ämne på irrvägar. Analogt med de
öfriga kroppsliga förnimmelserna tänkte man sig
seendet som ett slags känselintryck, så att från
ögat skulle utgå fina känselverktyg, hvilka, när
de träffade framför varande föremål, deraf mottogo
intryck. Ljuset skulle således, såsom det ännu heter
i den <sp>Euklides</sp> tillskrifna optiken, utgå, ej från
den betraktade kroppen, utan från ögat. »Formen af
våra ögon», heter det i ett verk af <sp>Heliodoros från
Larissa</sp>, »som ej äro ihåliga, ej heller likna våra
öfriga sinnen, bevisar, att det är från dem ljuset
utströmmar.» Ögat måste vara formadt som en mottagande
hand, menade man, om det skulle kunna upptaga något
utifrån kommande; men då detta ej är fallet och då
ögonen äro mycket glänsande och många menniskor och
djur troddes kunna se till och med i mörkret, lemnade
man beredvilligt rum för en åsigt, som först gifvit
vika för en strängare undersökning.

<sp>Platon</sp> insåg det otillfredsställande i denna
teori, men förmådde ej fullständigt frigöra sig derifrån. Han trodde, att
orsaken till seendet utginge ej blott från ögat,
utan äfven från det föremål, det betraktar, och att
sammanstötningen af de båda strålarna framkallade
ljusintrycket. Det var först <sp>Aristoteles</sp>, som
förkastade detta länge hysta föreställningssätt,
hvilket jemförde ögat med en lykta. Enligt honom
uppkommer ljuset genom rörelse af ett genomskinligt
ämne mellan ögat och föremålet. Det är denna åsigt,
som sedan gjort sig gällande och nu är allmänt
antagen, man kan säga bevisad nära nog lika säkert
som en matematisk sats.

Att ljuset utgår från de synbara kropparna, antogs
under medeltiden af filosoferna som en obestridlig
sanning. Men af alla dem, som syselsatt sig med
de problem, hvilka ha afseende på ljuset och
de optiska fenomenen, försökte ingen matematiskt
behandla ämnet, förr än <sp>Kepler</sp> vågade detta djerfva
steg. Denne store man, hvilken för astronomin verkat
så ofantligt mycket, kan äfven räknas bland optikens
grundläggare. Han uttalade sig visserligen ej med
bestämdhet om ljusets natur, men detta hindrade honom
dock ej att qvantitativt bestämma de fysikaliska
lagarna för ljusstyrkans aftagande, för brytningen
och speglingen o. s. v. Derigenom inledde han den
långa följd
af forskningar öfver ljusets egenskaper, som slutligen
skulle föra till de märkvärdiga upptäckter rörande
orsakerna till ljusets uppkomst, fortplantning
och verkningar, hvilka blifvit den nyaste tiden
förbehållna.

Till en början var det ljusets brytning, som åter
stälde frågan om ljusets inre natur i förgrunden. Vi
kunna här ej inlåta oss på en närmare undersökning
och måste nöja oss med att nämna, att Descartes
genom speglingsfenomenet föranleddes att betrakta
ljusstrålarna som bestående af små materiela delar,
Jemförande dem med kastade kulor, hvilka, träffande en
orubblig kropps yta, derifrån återstudsa i lika stor
vinkel mot ytan, som en infallande kulas riktning
bildar med denna. För att med antagandet af sådana
materiela ljusstrålar förlika ljusets brytning,
d. v. s. dess riktningsförändring vid öfvergången
från ett ämne till ett annat, t. ex. från luft till
vatten eller glas, måste man förutsätta, att ljuset
rör sig hastigare i ett tätare ämne (vatten, glas)
än i ett mindre tätt (luft). Fermat bestred detta,
påstående, att tätare ämnen böra utöfva ett större
motstånd mot ljusets rörelse än de tunnare, och tog
sin tillflykt till en särskild naturprincip för att
förklara brytningen. Härigenom uppstod för första
gången den vigtiga frågan om ljusets hastighet. Är
denna verkligen större i tätare än i tunnare ämnen,
kunde brytningsfenomenet hos ljuset förklaras genom
antagande af tillvaron af små, från den lysande
kroppen utgående ljuskulor. Man benämner denna åsigt
emanations- eller emissionsteorin. Är hastigheten
deremot mindre i vattnet och glaset än i luften,
strider en dylik förklaring mot erfarenheten och
måste förkastas.

Vi äro öfvertygade, att bland läsarna af detta
verk ej gifves någon som betraktar den möda och
ansträngning, stora andar nedlagt på lösningen
af så höga frågor som dem, hvarom vi nu tala, som
gagnlösa spetsfundigheter. Men till och med den,
som uppfattar den höga ståndpunkt, hvarpå vår tids
kultur befinner sig och känner sig vara en son af
en tid, som i så många hänseenden står öfver alla
förflutna tidsåldrar, riktar sällan tacksamhetens
blick nog långt tillbaka. Den stora mängden berömmer
frukthandlarna, men glömmer dem, som planterade
träden. I ett verk sådant som detta, hvilket har till
ändamål att göra uppfattningen af kulturens värde
allmän, är det på sin plats att fästa uppmärksamheten
vid dem, som jemnade marken och lade grunden, som
nu döljes af den praktfulla bygnaden ja, till och
med på dem, som, ofta förgäfves forskande, åtminstone
utvisade, hvilken mark, som ej låter använda sig.

Kort efter Descartes uppträdde Hooke (1665) och lärde,
att ljuset består af vibrationer eller dallringar, men
det var först Huyghens, som ur denna tanke utvecklade
en fullständig teori.

Huyghens' undulations- eller vibrationsteori. Om vi
kasta en sten i en lugn vattenyta, se vi från den
punkt, der stenen träffar ytan, regelbundna vågringar
utbreda sig åt alla sidor, tills de, försvagade med
det växande afståndet, slutligen försvinna. När
en ring rör sig utåt, följer honom en annan, och i
ständig omvexling se vi samma delar af vattenytan än
höja sig till små berg,
än nedsjunka till små dalar. Vattnet flyttar sig
dervid ej sjelft framåt; vi kunna iakttaga detta,
om vi kasta ett litet trästycke deri. Det beskrifver
blott små cirkelformiga eller ovala banor. Genom
de olika delarnas rörelser uppkomma vågorna, hvilka
först försvinna, när de små vattenpartiklarna genom
friktionen förlorat sin hastighet.

Vågen är således endast ett rörelsetillstånd. Hon
fortplantar sig i räta linier, fastän hon har formen
af en cirkel eller; strängt taget, af sferiska
ytor, ty rörelsen meddelas äfven den öfver vattnet
varande luften och vattenmassan under ytan. Men i
den sistnämda upphör hon snart i följd af det stora
motståndet; i den förra är hon omärkbar för vårt
öga. Vattenvågorna vid ytan kunna vi deremot iakttaga
med känseln. Den, som någon gång legat
vid hafsstranden och låtit de salta vågorna öfverspola
sig, vet detta mycket väl. Luftvågor, hvilka
bestå i en hos luften ömsevis pågående förtätning
och förtunning, blifva först märkbara för oss,
när de följa hvarandra hastigt och regelbundet;
de framkalla dallringar i vårt öras trumhinna och
uppväcka derigenom intrycket af ljud.

Liksom orsaken till ljudet endast är en retning
hos våra nerver genom rörelser, lika så är,
säger Huyghens, orsaken till intrycket af ljus
ej heller någonting annat än vågrörelsen hos ett
särskildt, ofantligt fint, i hela verldsrymden
utbredt ämne (ljusetern), hvilket är omärkbart för
vår känsel, emedan det måste vara så tunt, att dess
partiklar kunna röra sig mellan atomerna i genomskinliga kroppar,
t. ex. glas och diamant, och föra ljusvågorna igenom
dessa. När ljusvågorna träffa vårt öga, framkalla
de det intryck, som kallas seende, på samma sätt
som de i luften framgående ljudvågorna verka på
hörselorganet. 

Fig. 194. <sp>Christiaan Huyghens.</sp>

Det skulle blifva för vidlyftigt att
här undersöka, genom hvilken kraft en lysande kropp
uppväcker vibrationer hos etern; det är tillräckligt
att antaga, att hans minsta delar befinna sig i ett
tillstånd af den lifligaste dallring och meddela denna
oscillerande rörelse åt närgränsande eterpartiklar,
hvilka åter i sin ordning fortplanta henne, liksom
en spänd sträng, när han befrias från stråken,
börjar svänga fram och tillbaka, derigenom i den
framför strängen varande luften ömsevis framkallande
förtätningar och förtunningar, hvilka fortplanta sig
till vårt öra och bringa hörselnerven i verksamhet.
Om ljuseterns elasticitet är åt alla sidor ohämmad,
utbreda sig ljusvågorna från en lysande punkt
likformigt åt alla sidor, och den framgående
vågen utgör en sferisk yta omkring den lysande
punkten. Är åter elasticiteten i skilda riktningar
icke lika, blir vågformen ej sferisk, utan efter
omständigheterna olika. Detta är händelsen vid
ljusets gång genom kristaller, som ej tillhöra det
s. k. reguliera systemet. I de flesta kristaller,
t. ex. kalkspat, bergkristall, turmalin m. fl.,
är eterns elasticitet olika i olika riktningar, och
derigenom framkallas en mängd märkvärdiga företeelser,
hvilka på det otvetydigaste visa riktigheten af
Huyghens' undulationsteori.

<b>Newton och emanationsteorin.</b> Det är förvånande,
att <sp>Newton</sp>, hvars utomordentliga snille kommit
så många naturens hemligheter på spåren, ej
fullständigt anslöt sig till undulationsteorin,
som efter vår tids uppfattning är så enkel och så
otvunget förklarar ljusets fenomen. Visserligen
framgår ur hans skrifter, att han ej, såsom många
påstå, afgjordt förklarat sig emot denna teori, fast
mera kunna enskilda anmärkningar tydas som gillande
af den samma. Men till ett verkligt antagande deraf
kom han icke. Ej heller kan han anses ha fullständigt
omfattat emanationsteorin, hvars uppkomst, enligt hvad
vi antydt, ligger vida längre tillbaka. Liksom Kepler,
syselsatte han sig föga med frågan, hvad ljuset är,
men så mycket mera med undersökningen af de deraf
framkallade fenomenen, äfvensom med den matematiska
behandlingen af dessa.

För vår tids fysik är det en afgjord sak, att
ljuset, såsom redan Huyghens lärde, uppkommer genom
vibrationer. <sp>Fresnel, Young, Cauchy, Brewster, Malus, 
Arago</sp> och andra ha så väl genom experimentala
forskningar som genom matematiska utvecklingar
på det mest öfvertygande sätt ådagalagt detta och
dermed visat möjligheten af ett samband mellan de
fysiska krafterna och af dessas förvandlingar i
öfverensstämmelse med den sedermera i den nyaste
tiden uppstälda principen om naturkrafternas
vexelverkan. De fysiologiska ljusfenomenen,
hvilkas lagar genom <sp>Helmholtz'</sp> forskningar blifvit
så noga undersökta, bekräfta på det fullkomligaste
systervetenskapernas resultat, och satsen om ljusets
utbredning medelst vågor kan nu betraktas som
orubbligt faststäld.

<b>Ljusets fortplantning.</b> Att ljuset fortplantas
efter räta linier och åt alla sidor är lätt att
iakttaga. Man behöfver blott i linien mellan ögat och
en lysande punkt anbringa en ogenomskinlig kropp, för
att ljusintrycket ögonblickligt skall försvinna. På
detta sätt uppkommer en konisk, fullkomligt mörk
skugga, hvars gräns bildas af strålar, hvilka gå från
den lysande punkten, tangerande den ogenomskinliga
kroppens yta. Om ljuskällan icke är en punkt, utan
ett lysande föremål, utgå från hvarje punkt deraf
ljusstrålar och en särskild skugga uppkommer för
hvar och en af punkterna. Men då, på sätt fig. 195
antyder, många af dessa skuggor upplysas af andra
punkter, uppkommer, utom den fullständiga eller
s. k. helskuggan, äfven en ofullständig
skugga, den s. k. <sp>halfskuggan</sp>. Fig. 195
visar tydligt, huru ett lysande föremål kan ur en
ogenomskinlig kropp framkalla antingen en begränsad
eller obegränsad helskugga, men att halfskuggan alltid
är obegränsad. Att ljuset för genomlöpande af sin väg
behöfver en viss tid, följer lika väl af undulations-
som af emanationsteorin. Det är, såsom redan förut
blifvit antydt, af stort intresse att bestämma ljusets
hastighet i olika genomskinliga kroppar. Men detta
är förenadt med stora svårigheter. Af alla rörelser
vid jordytan gifves det ingen, hvars hastighet kan
gifva oss en ide om ljusets. För bestämmande af denna
hastighet måste man använda alldeles egendomliga
mätningsmetoder.

Fig. 195. Helskugga och halfskugga.

<b>Mätning af ljusets hastighet.</b> Den förste, som
verkstälde en sådan mätning, var den danske astronomen
<sp>Olaus Römer</sp>. Han gjorde det genom observationer å
förmörkelser af Jupiters månar. Planeten Jupiter är
omgifven af fyra månar. Den af dem, som är närmast
planeten, har en omloppstid af 42 timmar, 28 minuter 
och 42 sekunder, och hans bana
ligger i samma plan som planetens, så att han en
gång under hvarje omlopp måste inträda i skuggan och
förmörkas. Men tiden mellan två sådana förmörkelser
är ej alltid lika. Om jorden rör sig i riktning mot
Jupiter, inträffar förmörkelsen 14 sekunder tidigare;
aflägsna sig deremot båda planeterna från hvarandra,
fördröjes förmörkelsen 14 sekunder. Den berömde
astronomen Cassini sökte förklara denna omständighet
med det antagandet, att ljuset behöfver någon tid
för att från Jupiters måne hinna jorden. Emedan den
sistnämda vid planeternas närmande på 42 1/2 timmar
nalkats Jupiter med 590 000 geografiska mil, är
ljusets bana förkortad med ett lika stort afstånd. Vid
planeternas rörelse i motsatta riktningar har ljuset
vid förmörkelsens inträdande att tillryggalägga ett
590 000 mil längre afstånd. Cassini öfvergaf denna
tanke, då han ej fann de deraf härledda resultaten
bekräftade af observationerna. Men Römer upptog å nyo
frågan och lyckades genom noggrannare och talrikare
iakttagelser ådagalägga, att en öfverensstämmelse
mellan teorin och erfarenheten i detta fall verkligen
eger rum, och han bevisade på det mest öfvertygande
sätt läran om ljusets
successiva fortplantningssätt, till och med mot
Cassini sjelf, som öfvergifvit sin förra åsigt. Äran
af denna vackra upptäckt tillkommer derför med
rätta Römer.

Om ljuset, såsom Römer fann, behöfver 14 sekunder för
att tillryggalägga 590 000 mil, måste dess väg på
en sekund eller dess hastighet vara omkring 42 000
geografiska eller 28 000 svenska mil. Den engelske
astronomen <sp>Bradley</sp> bekräftade år 1729 Römers mätning
genom upptäckten af de små, skenbara årliga rörelser,
som fixstjernorna ega (ljusets <sp>aberration</sp>). Men
så väl Bradleys som Römers undersökningar äro
astronomiska. Det var först långt senare, som det
lyckades två franska fysiker, <sp>Fizeau</sp> och <sp>Foucault</sp>,
att genom verkliga fysikaliska bestämningar utröna
ljusets hastighet på de jemförelsevis korta afstånd,
som en ljusstråle kan tillryggalägga vid jordytan. Vi
skola här i korthet antyda det sinnrika förfarande,
hvarigenom den förstnämde vetenskapsmannen löste
detta svåra problem.

<b>Fizeaus metod.</b> Om vi tänka oss de fyra vingarna,
1, 2, 3, 4, till en väderqvarn precis lika breda
som de deremellan liggande tomrummen och antaga,
att qvarnaxeln behöfver 8 sekunder för ett helt
hvarf, kommer en fast punkt, hvilken som helst,
mellan vingarna att en sekund betäckas af dessa och
en sekund derefter frigöras, sedan under en sekund
å nyo betäckas o. s. v. Om man nu mellan vingarna 1
och 2 genom denna punkt kastar en boll mot en vägg
i sådan riktning, att bollen återstudsar i samma
linie, som han framgått, kommer bollen tillbaka
mellan vingarna 1 och 2, så framt dessa endast
vridit sig en liten vinkel under den tid, bollen
behöfver för sin fram- och återgående rörelse. Men om
vingarna vridit sig en större vinkel under denna tid,
kan det inträffa, att bollen ej mera kommer fram
mellan 1 och 2, utan antingen slår emot vingarna,
eller ock kommer tillbaka genom något af de öfriga
mellanrummen. Om bollen behöfde t. ex. 1/2 sekund för
att gå från mellanrummet till väggen och lika lång
tid för återvägen, har qvarnaxeln under tiden vridit
sig 1/8 hvarf och bollen träffar på återvägen icke det
öppna rummet mellan 1 och 2, utan i stället vingen 2,
hvarigenom hans tillbakagående rörelse hindras. Är
deremot bollens hastighet endast hälften så stor, så
att han till i fråga varande väg behöfver 2 sekunder,
kommer han visserligen fram mellan vingarna, men nu
icke mellan 1 och 2, utan mellan 2 och 3. Man kan lätt
fatta, huru man härigenom skulle kunna sluta till
bollens hastighet, då man känner vingarnas afstånd
från väggen och den hastighet, hvarmed de kringlöpa.

På fullkomligt samma princip hvilar nu Fizeaus
apparat, men han måste uppenbarligen vara konstruerad
med ojemförligt större finhet. Fig. 196 visar, huru
han är anordnad. Han består af två delar, <i>I</i> och
<i>II</i>, uppstälda på omkring 28 000 fots afstånd ifrån
hvarandra. <i>O</i> och <i>O'</i> äro två kikare, som äro noggrant
riktade mot hvarandra. <i>A</i> är en starkt lysande lampa, <i>B</i>
en lutande, fint polerad, plan glasskifva, <i>C</i> ett hjul,
som på sin omkrets är försedt med ett stort antal
lika långt från hvarandra varande inskärningar, hvilka
äro lika breda som de qvarstående kuggarna. Hjulet
kan vridas mycket hastigt kring axeln; antalet
hvarf kan iakttagas medelst ett urverk. På den andra
stationen är en spegel <i>D</i> uppstäld på det sätt, att han
återkastar de från apparaten <i>I</i> kommande ljusstrålarna
i samma linie, som de infallit.

De från lampan utgående ljusstrålarna komma till en
del att återkastas från glasskifvan <i>B</i> i riktning
mot spegeln D; en annan del genomsläppes af den
genomskinliga skifvan. Strålarna träffa spegeln <i>D</i>,
återkastas af denna, återkomma till <i>B</i> samt genomgå
till en del denna skifva, så att observatorn i <i>O'</i>
kan se ljuset från lampan, sedan strålarna gått
dubbla vägen mellan <i>I</i> och <i>II</i>. När hjulet <i>C</i> står stilla
eller endast långsamt kringvrides, träffa de från
<i>D</i> återvändande ljusstrålarna samma inskärningar på
hjulet, genom hvilka de framgått; men om hjulets
rotation är mycket hastig, kan det inträffa, att
strålarna på återvägen träffa en kugge mellan två
inskärningar eller ett annat mellanrum än det, genom
hvilket de ursprungligen framkommit. 
Förhållandet härvid är fullkomligt analogt
med det, som eger rum, då bollen kastas mellan
väderqvarnsvingarna. Om rotationshastigheten hos
hjulet är så stor, att detta under den tid, ljuset
behöfver för att gå fram och åter afståndet mellan
<i>I</i> och <i>II</i>, hinner vrida sig jemt en kugges bredd,
träffa, strålarna på en kugge och komma ej fram till
<i>O'</i>. Kikarens synfält blir då förmörkadt. Vrides hjulet
något hastigare, framkommer en del af ljusstrålarna
genom nästa inskärning. Är rotationshastigheten
dubbelt så stor som förut, uppkommer åter maximum af
ljusstyrka, emedan alla de strålar, som gingo genom
ett mellanrum, nu framkomma genom det nästa. Vid
tredubbla hastigheten blir synfältet mörkt, vid den
fyrdubbla ljust o. s. v.

Fig. 196. Fizeaus apparat att mäta ljusets fortplantningshastighet.

Det hjul, Fizeau använde, hade 720 inskärningar,
så att bredden af kuggarna och dessas mellanrum
utgjorde 1/1440 af cirkelns omkrets. Den första
förmörkelsen inträffade, då hjulet gjorde 12,6 hvarf
i sekunden; när hjulet gjorde 25,2 hvarf i sekunden,
var synfältet åter fullständigt ljust o. s. v. Man
kan deraf finna, att ljuset behöfver nära 1/18000
sekund för att tillryggalägga
dubbla afståndet mellan speglarna. Deraf
beräknas ljusets hastighet till omkring 28 000 svenska
mil, hvilket öfverensstämmer med de af Römer och
Bradley funna värdena<footnote>De nyaste forskningarna hafva dock visat, att
ljusets hastighet är något mindre, än hvad man förr
antagit. <sp>Cornu</sp> har med en förbättrad apparat efter
Fizeaus system funnit 298 500 kilometer eller 27 926
svenska mil som värde derför.</footnote>.

Foucault har sedermera på helt annat sätt löst
problemet om bestämmande af ljusets hastighet
och detta medelst en i ett rum innesluten
apparat, hvarigenom det blef möjligt att bestämma
hastigheten icke blott i luften, utan äfven i andra
ämnen, t. ex. vatten. Det visade sig härvid, att
i öfverensstämmelse med undulationsteorin ljuset
fortplantas långsammare i vattnet än i luften, så
att hastigheten i det förra ämnet blott är omkring
3/4 mot den i det senare.

Ljuset behöfver omkring 8 minuter för att komma från
solen till jorden och flera år för att tillryggalägga
det ofantliga afståndet från fixstjärnorna till
vår planet. När vi betrakta det stjernbeströdda
himlahvalfvet, visar det sig för oss icke sådant
det för ögonblicket är, utan sådant det för kortare
eller längre tid sedan var. En stjerna kunde plötsligt
försvinna, och ännu efter år skulle vi kunna iakttaga
hennes strålar; ljuset från henne skulle sväfva genom
de ofantliga rymderna och qvarhålla hennes bild på
firmarnentet, tills den sista vågen fullgjort sina
svängningar.

<b>Intensitet.</b> Emedan ljuset fortplantar sig åt alla
sidor, måste dess intensitet försvagas, allt efter
som qvadraten på afståndet från ljuskällan ökas. En
lampa frambringar på 6 fots afstånd blott en fjerdedel
af den belysning, som hon meddelar på 3 fots afstånd
från ett föremål. <sp>Rumford</sp> har begagnat sig häraf för
att jemföra olika ljuskällors styrka (<sp>fotometri</sp>). På
något afstånd från de båda ljuskällorna anbragte
han en tunn stång, t. ex. en grof metalltråd,
och uppsökte genom ljuskällornas närmande eller
aflägsnande den ställning, der de båda från stången
på en framför stäld skärm fallande skuggorna blefvo
lika dunkla. Afstånden från ljuskällorna till de af
dem belysta skuggorna, multiplicerade med sig sjelfva,
angåfvo intensiteterna. Vi återkomma till detta ämne
i femte bandet vid frågan om belysningen.

<b>Polariseradt ljus.</b> Det enklaste sättet för ljuseterns
oscillationer är, då alla de i en ljusstråle varande
eterpartiklarna vibrera i samma genom strålen gående
plan. Man får en föreställning om denna rörelse,
om en lång lina, som är fäst i båda ändarna, anslås
i en punkt. Man ser då vågor utbreda sig från denna
punkt på det sätt, att linans olika delar röra sig upp
och ned i samma plan och efter hvarandra beskrifva
parallela banor. Man kallar sådant ljus <sp>rätlinigt
polariseradt</sp>.

Det ljus, som kommer omedelbart från solen
eller från någon brinnande kropp eller i
allmänhet från ett sjelflysande föremål, är icke
polariseradt. Eterpartiklarnas vibrationer ega der
rum i alla mot strålen vinkelräta 
riktningar. Men man kan derutur framställa
polariseradt ljus med tillhjelp af
s. k. <sp>polarisationsapparater</sp>.

Redan <sp>Bartholin</sp> hade iakttagit, att ljuset, då
det genomgår vissa kalkspatskristaller, delas i två
särskilda knippor af ljusstrålar, hvilka ej ega samma
egenskaper som vanligt ljus. Han hade äfven iakttagit,
att en sådan sönderdelning af ljuset icke alltid eger
rum, och Huyghens hade faststält de förhållanden,
hvaraf hon betingas. Men först långt senare, nämligen
1809, upptäckte en fransk fysiker, <sp>Malus</sp> i Paris,
polarisationen, i det han tillfälligtvis märkte, huru
solstrålar, som återkastades från midt emot liggande
fönsterrutor, förhöllo sig alldeles på samma sätt
som det genom kalkspat gångna ljuset, och sedermera
närmare undersökte dessa fenomen. <sp>Nörenberg</sp> har,
för att på ett enkelt sätt genom reflexion kunna
iakttaga polarisationen, konstruerat en apparat, som
grundar sig på den i fig. 197 förtydligade principen.

Fig. 197. Ljusets polarisation.

Ljuset blir nämligen polariseradt, om det under en
viss vinkel faller på en polerad glasyta. Är <i>ABCD</i> 
en genomskinlig glasskifva, på hvilken en knippa
ljusstrålar <i>SO</i> faller under en vinkel af omkring 35 1/2 
grader, genomgår en del af ljuset glaset, medan
en annan del reflekteras i lika stor vinkel efter
riktningen <i>OO'</i>. Detta reflekterade ljus är rätlinigt
polariseradt, d. v. s. eterpartiklarna vibrera
alla parallelt med hvarandra. Figuren antyder med
prickade linier och pilar huru dessa oscillationer
ega rum. Det mot dessa riktningar vinkelräta planet
<i>SOO'</i> benämnes polarisationsplanet. Får nu det
polariserade ljuset falla på en annan glasskifva
<i>EFGH</i>, hvilken äfven lutar i en vinkel af 35 1/2
grader mot <i>OO'</i>, kan man dermed undersöka denna
stråles egendomliga beskaffenhet. Är nämligen denna
andra glasskifva rörlig kring en axel, som just är
anbragt i förlängningen af linien <i>OO'</i>, så att hon
följaktligen alltid bildar lika vinkel med denna
riktning, under det att hon efter hvarandra intager
de fyra hufvudställningarna <i>EFGH - E'F'G'H' - E''F''G''H''</i> - 
och <i>E'''F'''G'''H'''</i>, skulle, om det från <i>O</i> till <i>O'</i>
kommande ljuset vore vanligt eller naturligt ljus,
ingen förändring af den i glasskifvan alstrade bilden
uppkomma. Nu blir dock förhållandet annorlunda. Det
polariserade ljuset återkastas nämligen fullständigast
i de båda lägena <i>EFGH</i> och <i>E''F''G''H''</i>, som äro
parallela med vibrationerna, mindre i andra
ställningar hos glasskifvan och minst i de båda
mot vibrationernas plan vinkelräta lägena <i>E'F'G'H'</i> och
<i>E'''F'''G'''H'''</i>, då det nästan fullkomligt utsläckes. I
följd häraf inträffar, att då man vrider den öfre
glasskifvan ur ställningen <i>EFGH</i>, aftager till en
början den i skifvan alstrade bilden i ljusstyrka,
tills ett fjerdedels hvarf beskrifvits, då han blir
dunklast; vid ytterligare vridning blir han ljusare
och ljusast efter vridning ett halft hvarf, aftager
derefter i ljusstyrka, för att å nyo tilltaga, och
uppnår efter ett hvarfs vridning samma klarhet, som
han i början egde. Det gifves således två lägen, då
ljusmaxima, och två lägen, då ljusminima inträffa. <sp>Arago</sp>, 
hvilken jemte <sp>Fresnel</sp> ifrigt syselsatte sig
med polarisationens undersökning, upptäckte år 1811,
att det polariserade ljuset vid gåendet genom vissa
kristaller framkallar vackra färgfenomen. Studiet
af dessa, som syselsatt flera forskare, har lemnat flera
intressanta resultat och utgör nu en af optikens
vigtigaste delar.

Den verkan, som en spegelyta utöfvar på en
polariserad ljusstråle, bedömes efter lagen
för kraftparallelogrammen. Hvar och en af de
olika vibrationerna kan tänkas upplöst i två,
rätvinkligt mot hvarandra stående: den ena af dem,
som är vinkelrät mot ytan, utsläckes, den andra, som
är parallel dermed, reflekterar. Vissa kristaller,
t. ex. kalkspat, tvinga äfven en ljusstråle att
dela sig i två, som vibrera i två mot hvarandra
vinkelräta plan; det infallande ljuset upplöses
derför i två strålknippor, hvilka båda, när de
lemna kristallen, äro polariserade. <sp>Nicol</sp> har,
genom, att på ett egendomligt sätt dela en kalkspatskristall 
och derefter i ett annat läge hopsätta delarna, bildat ett prisma,
hvarmed det vanliga ljuset kan på ett beqvämt sätt
polariseras och som derför förträffligt lämpar sig
för flera undersökningar med sådant ljus. En ganska
vigtig praktisk tillämpning deraf är den, som afser
bestämmandet af sockerhalten i lösningar.

Fig. 198. Vibrationsplanets vridning.

En sockerlösning utöfvar nämligen på vibrationerna
hos en derigenom gående ljusstråle ett märkvärdigt
inflytande. Hon förändrar vibrationernas riktning,
så att denna, allt efter som lösningen är mer eller
mindre koncentrerad och det genomgångna vätskelagret
mer eller mindre tjockt, vrides i motsvarande grad
till höger, d. v. s. åt samma håll som visarna på
ett ur. Hvilket läge vibrationernas riktningar
med vätskelagrets växande tjocklek erhålla, synes
af fig. 198. I ett rör af bestämd längd, å ömse
sidor begränsadt af genomskinliga glasskifvor,
beror afvikningsvinkeln af lösningens sockerhalt. De
apparater, hvaraf man i sockerfabriker betjenar
sig för att dermed pröfva sockerlösningen, utgöras
vanligen af ett horisontalt metallrör, upptill försedt
med en öppning för vätskans ifyllande och i båda
ändarna tillslutet med genomskinliga glasskifvor. Vid
bortre ändan ligger utanför glaset ett Nicols prisma,
som polariserar det infallande ljuset; vid främre
ändan finnes äfven
ett sådant prisma, men hvilket för det genomgångna
ljusets undersökning kan kringvridas. Om nu det genom
det ena prismat polariserade ljuset får gå genom en
sockerlösning, kunna genom det andra prismat de nyss
beskrifna ljusmaxima och ljusminima frambringas. Men
då en sockerlösning finnes i röret, synas de vridna så
mycket åt höger, som motsvarar vibrationsplanets
afvikning, och den vridningscirkel, man måste gifva
det ena prismat, på det att en viss grad af ljusstyrka
skall återkomma, angifver procenthalten. Men man
använder vanligen ej till utgångspunkter ljusmaxima
eller ljusminima. Som vi längre fram skola finna, är
det hvita ljuset sammansatt af flera olika färgade
strålar. När detta ljus går genom sockerlösningen,
vridas de olika vibrationsplanen olika mycket, så
att rödt afviker minst, sedan gult, grönt, blått och
slutligen violett mest. Vrider man då det främre
prismat, blir derför synfältet icke blott ljusare
och mörkare, utan äfven på olika sätt färgadt. I
dessa blandade färgskiftningar visar sig en djup
purpurviolett ton, så lätt igenkänlig, att den,
som en gång blifvit gjord uppmärksam derpå, lätt
återfinner motsvarande läge af prismat. Till detta
läge hänföres <sp>sackarometerns</sp> delning, och
derpå inställes instrumentet vid dess användning.
Andeuppenbarelse på scenen.


<b>Speglar och spegelapparater.</b>

Speglar som kulturmedel. - Antika speglar. -
Reflexionslagen. - Spegelbilden och dess symmetriska
läge. - Spöken på teatern. - Vinkelspegeln. -
Debuskopet. - Kaleidoskopet. - Spegelsextanten. -
Reflexionsgoniometern. - Heliostaten och
heliotropen. - Speglingen i krökta ytor. - Konkava
och konvexa speglar. - Brännpunkt och brännvidd.-
Reela och virtuela bilder.

Nästan allt synbart är i ordets fulla mening en
spegel, hvarutur ljusets urkälla strålar emot
oss. Vårens blommor och isbergens i aftonsolen
glödande toppar hafva endast lånat sitt ljus; de
skulle vara osynliga för vårt öga, om de ej egde
förmåga att återkasta de på dem fallande strålarna. Om
ljusvågorna upptoges (absorberades) af hvar enda
kropp, som de träffade, och ej återkastades,
huru öde och sorglig vore ej verlden! Öfver allt
djupt mörker för vårt öga, utom det ljus, som solen
och fixstjernorna omedelbart sände det, eller som
tillfälligt erhölles genom en blixt eller norrskenet
eller en brinnande låga, och hvarigenom ljuskontrasten
skulle bli så mycket starkare. Ett multnande trästycke
skulle då, emedan det förmår lysa med sitt eget ljus,
utöfva ett starkare intryck på oss än det skönaste
menniskoanlete, ty det förra skulle vi kunna se,
det sistnämda icke. Ju mindre ojemnheter en yta
visar, desto fullkomligare återkastas ljuset
derifrån. Vattnets af ingen storm
upprörda yta kallas derför äfven betecknande dess
spegel. Och i sjelfva verket spegla sig solen,
stjernorna, molnen och de omgifvande föremålen
deri. Hon har utan tvifvel länge varit menniskans
enda spegel, fastän man sedan årtusenden egt andra
fullkomligare, om än kostsammare.

Spegeln är ett universelt redskap. Ehuru för hans
uppfinning måste ha erfordrats en viss grad af
iakttagelseförmåga, eftertanke och konstfärdighet,
finner man honom i olika former öfver hela jorden samt
till och med bland de minst odlade folken. Färgade
glasperlor och små handspeglar äro två af de
verksammaste kulturmedel bland råa naturfolk. Hvad
guld och all konst ej förmå, det verka dessa fåfängan
eggande föremål. De framkalla närmande, förtroende,
utbyte och slutligen vana vid arbete för att skaffa
medel för tillfredsställande af de växande behofven.

Å andra sidan finna vi i de gamla grekernas grafvar
speglar, hvilka detta högst bildade af alla den gamla
verldens kulturfolk som en skönhetens symbol lade i
de aflidna qvinnornas grafvar.

De gamlas speglar voro merendels af metall; likväl
fans det äfven ganska tidigt sådana af glas, hvilka
kommo från det genom sin glastillverkning berömda
Sidon, under det att metallspeglarna erhöllos från
Brundusium (Brindisi). Metallspeglarna förfärdigades
vanligen af en blandning af koppar och tenn.
Plinius omnämner äfven silfverspeglar, och det
anmärkes, att Praxiteles tillverkat dylika.
Under romarväldets yppigaste tid hade väl äfven en
och annan speglar af guld. Nero skall hafva egt
en spegel af smaragd, men det är anledning förmoda, att ädelstenen icke
egentligen var en spegel, utan snarare slipad
som ett genomskinligt glas, liksom våra glasögon,
ty Nero betjenade sig deraf för att betrakta
gladiatorsstriderna på arenan. Bergkristall,
obsidian m. fl. mineral begagnades äfven till
speglar.

Fig. 200. Ljusets reflexion.

De antika speglarna äro vanligen små, runda eller
ovala med ett handtag. Likväl egde qvinnorna äfven
stora speglar, i hvilka de kunde skåda hela sin figur,
och de rika hade särskilda slafvar, hvilkas åliggande
var att hålla spegeln, medan han användes. Man kände
äfven i forntiden de bugtiga speglarna, så väl de
konvexa som de konkava, och begagnade sig deraf. Men
innan vi gå vidare i beskrifningen af speglarna,
måste vi först göra oss reda för ljusets återkastning.

<b>Ljusets reflexion.</b> Hvarje kropp reflekterar eller
återkastar ljus i större eller mindre grad; minst
är detta fallet med gaserna, af hvilka många derför
under vanliga förhållanden äro osynliga. Om vi låta
en ljusstråle falla på en väl polerad yta (fig. 200),
en s. k. plan spegel, återkastas han på det sätt,
att vinkeln, under hvilken han bortgår från spegeln,
är jemnt lika stor med den vinkel, hvarunder han
träffar denna (anfallsvinkeln <i>vcb</i> lika stor med
reflexionsvinkeln <i>v'cb</i>), hvarjemte de infallande och
återkastade strålarna innehållas i ett plan, som står
vinkelrätt mot spegelytan. Om man tillsluter fönstret
i ett rum med en lucka och blott qvarlemnar en helt liten öppning, 
hvarigenom solstrålarna infalla, och sedan uppfångar dessa med en spegel, 
kan man på det ögonskenligaste öfvertyga sig om riktigheten af dessa lagar.

Då vi med vårt öga uppfånga den återkastade strålen, mottaga vi ljusintrycket 
och se i riktningen af den i vårt öga fallande strålen bilden af den 
ljusstrålande kroppen. Det ställe, der bilden synes vara, vexlar icke, om också 
ögat flyttas i olika ställningar. Man finner detta lätt, då man undersöker 
riktningarna af de återkastade strålarna för ögats olika ställningar; alla 
synas komma från en punkt, som ligger bakom spegelytan i förlängningen 
af den från det lysande föremålet dragna, mot nämda yta vinkelräta linien, 
på lika afstånd bakom ytan som det, hvarpå föremålet är beläget framför 
henne. Fig. 201 åskådliggör detta och antyder äfven, att spegeln måste visa 
bilden omvänd, ett förhållande, hvaraf träsnidare, kopparstickare, litografier 
m. fl. vid sina arbeten begagna sig.

Våra speglar förfärdigas vanligen af glas och förses på baksidan med ett 
jemnt metallskikt, amalgam, för att göra dem ogenomskinliga. Konsten att gjuta 
glaset i större skifvor uppfans år 1688 
i Frankrike af <sp>Abraham Thevart</sp>; 
men <sp>Raimundus Lullus</sp> har redan mot 
slutet af det 13:e århundradet beskrifvit ett förfaringssätt, hvarigenom man kan 
förvandla glas till en spegel medelst underlagdt bly. 

Fig. 201. Bilden i plana speglar.

<b>Andeuppenbarelser på scenen.</b> Fastän ogenomskinliga kroppar bäst återkasta 
ljuset, gifves det likväl ett och annat fall, då det är önskligt, att den 
speglande ytan är genomskinlig. Spegeln till Fizeaus apparat för bestämmande 
af ljusets hastighet erbjuder ett sådant fall, och ett annat har nyligen 
på flera teatrar förekommit. Sätten att framställa andeuppenbarelser hafva 
genom denna temligen enkla spegelapparat erhållit en betydande tillökning. 
Det är icke osannolikt, att redan de gamla trollkarlarna begagnade liknande 
spegelinrättningar vid sina andebesvärjelser. Men i större skala och 
offentligt blef iden först för några år sedan utförd af den engelske fysikern 
<sp>Pepper</sp>, hvilken genom den s. k. <sp>Pepper ghost</sp> en 
följd af aftnar i Londons Polyteknikum försatte en stor åskådarmassa i 
rysning och äfven förskaffade sina patenterade andar inträde på scenen.

Låtom oss nu antaga, att vi befinna oss i salongen till en större teater. 
Man ger ett stycke, hvars upplösning väsentligt beror på en andes framträdande.
Katastrofen är nära. Ljusen brinna allt mattare, salongen är temligen mörk, 
skådeplatsen sjelf mycket svagt upplyst, vi ana, att det ögonblick är inne, 
då något utomordentligt skall tilldraga sig. Då framblixtrar på en punkt af 
skådeplatsen ett klart sken, det blir allt tydligare samt utvecklar småningom 
synbara konturer, hvilka antaga allt större bestämdhet: en obeskriflig gestalt 
står plötsligt framför tragedins med häpnad slagne hjelte. Han igenkänner 
deri en för länge sedan afliden, och likväl är det ingen kropp, endast luft; 
vålnaden talar med ihålig stämma; han rör sig, och rörelserna hindras ej af 
något föremål; han går fram genom träd och buskar, utan att ett blad rubbas; 
han låter hjeltens arm, som söker omfatta honom, gripa i luften; han gör 
intet motstånd mot den genomborrande värjan. Slutligen försvinner han för 
våra ögon lika plötsligt och hemlighetsfullt, som han kommit. En sådan 
framställning kan ej undgå att göra ett starkt intryck på åskådaren, äfven om 
han känner de naturlagar, som frambringa företeelsen. Vi skola nu förklara, 
huru denna uppkommer.

Fig. 202, 203. Apparat för framställande af andeuppenbarelser på scenen.

Teatern har utom den vanliga skådeplatsen äfven en annan, något djupare 
belägen. På denna scen uppträder den skådespelare, som utför andens rol, 
och han är derför dold för åskådarna genom någon anordning af buskar eller 
andra föremål. Det väsentligaste af hela inrättningen utgöres af en stor 
glasvägg, som är något lutad mot åskådarplatsen och så uppstäld, att den dolda 
scenen ligger emellan väggen och åskådarna. Fig. 202 och 203 lemna en 
tydlig föreställning om apparatens beskaffenhet. Öppningen <i>a</i>, som för 
till den dolda skådeplatsen <i>b</i>, kan tillslutas medelst luckor, så att 
skådespelarna, när anden ej skall medverka, kunna obehindradt röra sig på den 
egentliga scenen; <i>f</i> är glasväggen, hvars kanter eller 
sammanfogningsställen medelst ramar, girlander eller på något annat sätt äro 
gömda. Denna vägg verkar som en spegel, visserligen ej med hela den skärpa och 
tydlighet, som en på 
baksidan med tennfolium belagd glasskifva skulle gifva bilderna, men detta 
är här ej heller behöfligt. Derigenom, att hon är fullständigt genomskinlig 
och låter tydligt se de bakom varande föremålen, blir hon ej märkbar för 
åskådarna, och dessa ana ej orsaken till den bild, de se. Vi kunna ju också spegla oss i en klar fönsterruta och likväl tydligt se allt der bakom, blott glaset har en mörk bakgrund. 

För att det åsyftade ändamålet skall vinnas, bör den öfre scenen under 
tilldragelsen förmörkas. Andens rol framställes från den undre scenen <i>b</i>. 
Här finnes en vägg <i>k</i>, mot hvilken den efter rolen klädde skådespelaren 
kan stödja sig. Hela det undre rummet är beklädt med svart sammet. Den i 
glaset uppkommande bilden af skådespelaren blir derför ganska tydlig, så 
snart dess belysning är stark. Sedd från salongen, synes bilden befinna sig 
bakom den osynliga glasskifvan. Den skådespelare, för hvilken anden skall 
uppenbara sig och hvilken bör befinna sig bakom glaset <i>f</i>, måste noga 
känna den punkt, der bilden synes vara, men han kan ej sjelf se det minsta deraf. Väggen <i>k</i> är stäld noggrant parallelt med spegeln, på det att 
bilden må synas upprättstående. Spegelglaset <i>f</i> är anbragt i en rörlig 
ram, som man genom skrufvar eller linor <i>h</i> och <i>i</i> kan inställa i den 
riktiga lutningen. Inställningen sker antingen under en mellanakt eller under 
öppen scen, då publikens uppmärksamhet är dragen åt annat håll. Emedan den 
skådespelare, som utför andens rol, i sitt gömställe måste intaga en lutande 
ställning, som skulle försvåra hvarje rörelse, är väggen <i>k</i> gjord 
flyttbar, liksom en vagn, på rullar och skenor. Ljuskällan <i>c</i> (fig. 203) 
rör sig tillika med vagnen, om hon ej 
är inriktad så, att hon upplyser hela det nedre rummet, inom hvilket 
skådespelaren rör sig. Denna ljuskälla kan antingen vara elektriskt ljus eller 
hydrooxygengasljus. 

<b>Kaleidoskopet.</b> De från en spegel återkastade ljusstrålarna kunna å 
nyo reflekteras från en andra spegel, och de följa dervid samma lag som vid 
den första reflexionen. Det är bekant, att om man står emellan två speglar, 
ser man sin bild flera gånger upprepad uti dessa. Två dylika mot 
hvarandra lutande speglar benämnas vinkelspeglar. De ha gifvit upphof 
till några vackra och nyttiga apparater, emedan bildernas upprepande under vissa förhållanden alstrar mycket regelmässiga systematiska figurer, hvilka i 
sin outtömlighet kunna gifva mönstertecknaren nyttig ledning. 

Redan med en inrättning, som ytterst enkelt anordnas derigenom, 
att man låter två små fyrkantiga speglar stå tillsammans i en viss vinkel, 
kan man erhålla vackra resultat. Man bör för detta ändamål låta vinkeln 
vara noggrant en viss del, t. ex. 1/4, 1/5 eller 1/6, af cirkelns omkrets. 
Bilderna af de mellan speglarna varande föremålen ordna sig då till fyra-, fem- 
eller sexstråliga stjernor. Den mest orediga blandning af brokiga trådar,
perlor, glasstycken, blommor m. m. erhåller på detta sätt en vacker 
regelbundenhet, hvarigenom beundransvärda figurer frambringas. Den för 
några år sedan under namn af <sp>debuskop</sp> mycket omtalade apparaten 
är ingenting annat än en helt enkel vinkelspegel, som hvilken som helst kan 
sammansätta af två små spegelbitar
spegelbitar eller, ännu bättre, af två blankpolerade,
försilfrade kopparplåtar. Man kan då göra de båda
speglarna flyttbara, så att man efter behag kan
framkalla fem-, sex- eller mångkantiga bilder, hvilket
ej är händelsen med debuskopet, der speglarna hafva
en till hvarandra oföränderlig ställning.

<sp>Kaleidoskopet</sp> uppfans 1817 af den engelske fysikern
<sp>Brewster</sp>. Det är sammansatt af två eller tre
speglar, hvilka med hvarandra bilda en vinkel af 60
grader. I den derigenom bildade triangeln ligga små
färgade föremål, hvilkas spegelbilder sammansätta
sig till regelbundna sexsidiga figurer, som genom
instrumentets skakning kunna på mångfaldigt
sätt förändras. Visserligen är kaleidoskopet,
strängt taget, ej någon ny uppfinning, då likartade
inrättningar redan på sextonhundratalet voro bekanta,
men det är först genom Brewster, det kommit i
allmännare bruk. Denne vetenskapsman erhöll patent
å uppfinningen och skördade deraf betydande fördelar.

Fig. 204. Kaleidoskopet.

Synnerligt vigtiga tillämpningar af plana ytors
reflexion har man gjort vid några instrument, som vi
nu skola omnämna.

<b>Sextanten</b> tjenar till att bestämma den vinkel, som
två aflägsna synbara punkter bilda med den punkt,
der observatorn befinner sig. Namnet härrör deraf,
att instrumentets gradskifva vanligen omfattar
en sjettedel af cirkelns omkrets. Förtjensten af
uppfinningen tillhör egentligen den engelske fysikern
<sp>Hooke</sp>, men Newton förbättrade henne. Det första
fullständigare instrument af detta slag utfördes år
1731 af <sp>Hadley</sp>. men det var då i sjelfva verket en
oktant, omfattande blott en åttondedel af cirkelns
omkrets.

Fig. 205 visar en sextant. <i>AB</i> är en indelad
cirkelbåge, kring hvars medelpunkt armen <i>CD</i> kan
vridas. Den sistnämda har vid vridningspunkten en
mot bågens plan vinkelrät plan spegel <i>C</i>, som är fäst
vid armen medelst små skrufvar. Vid armens andra ända
finnes en så kallad <sp>nonie</sp>, med hvars tillhjelp man
kan noggrant afläsa storleken af den vinkel, hvari
armen och spegeln blifvit vridna. <i>G</i> är en liten lup,
fäst vid en omkring <i>H</i> vridbar liten stång, hvilken kan
vridas så, att linsen kommer öfver nonien, hvarigenom
den fina indelningen lättare kan iakttagas. <i>J</i> är en
kikare med oföränderlig riktning och för den skull
innesluten i en fast hylsa <i>K</i>. Han är noggrant inriktad
mot öfre kanten af en annan snedt stående spegel <i>L</i>,
så att man derigenom kan iakttaga ej endast bilden
i spegeln, utan äfven aflägsna föremål, som
ligga i den lilla spegelns riktning, men öfver
honom. När den rörliga spegeln <i>C</i> är stäld parallel
med den fasta spegeln <i>L</i>, bör nonien angifva
nollpunkten. Vidare se vi å afbildningen två system
bländglas, hvilka, då solobservationer skola göras,
begagnas för att dämpa det starka ljuset, och vid <i>O</i>
ett handtag, hvarmed instrumentet vid begagnandet
hålles. I fig. 206 visas alla hufvuddelar i enkel
skematisk framställning, på det deras verkningssätt
må blifva tydligare.

När de båda speglarna <i>C</i> och <i>L</i> äro parallela, bli de
strålar, som reflekteras från <i>C</i> till <i>L</i> och derifrån
komma till kikaren, af denna sända i samma riktning,
hvari de kommo till <i>C</i>. Man ser derför genom kikaren
<i>J</i> samma föremål så väl omedelbart öfver spegeln <i>L:s</i>
kant som genom reflexion i båda speglarna. Man har
derigenom ett säkert medel att noggrant inställa
dem båda till parallelism. I detta läge visar,
såsom ofvan blifvit sagdt, armen <i>CD:s</i> nonie på
delningens nollpunkt. Vill man bestämma den vinkel,
som två punkter bilda med åskådarens ståndpunkt,
bör man ställa sig så, att man ser den ena af
dessa punkter till höger, den andra till venster. Med
kikaren uppsöker man nu den sistnämda, hvilken ligger
i riktningen af linien <i>CK</i> (fig. 206) öfver <i>L</i>, och
bringar på samma gång bilden af den andra, t. ex. i
riktningen <i>CS</i> liggande punkten i kikaren, i det
man vrider spegeln <i>C</i> så långt, tills de reflekterade
strålarna från denna spegel genom <i>L</i> sändas till
kikaren <i>J</i>. Den vinkel, hvari man för den skull
bör vrida armen <i>CD</i>, är jemnt hälften af den sökta
vinkeln. För att kunna omedelbart afläsa honom är
graderingen på bågen <i>AB</i> utförd på det sätt, att
en grad deraf motsvarar en half grad i den vanliga
cirkeldelningen.

Fig. 205. Sextanten.

Sextanten är för sjöfararen ett oumbärligt instrument,
hvars värde till icke ringa del ligger deruti, att man
kan hålla instrumentet i handen utan att behöfva ett
fast stöd derför och likväl med tillräcklig noggranhet
afläsa en vinkel. För astronomisk ortbestämning är det
nödvändigt att taga solens höjd, d. v. s. uppmäta den
vinkel, som solen vid gåendet genom meridianen bildar
med horisonten. På ett i rörelse varande fartyg skulle
man naturligtvis ej för en sådan mätning kunna använda
en fast apparat, men med
sextanten låter detta utan svårighet göra sig. Det är
derför sextanten allmänt användes å fartyg, som befara
större vatten.

<sp>Reflexionsgoniometern</sp> är ett af <sp>Wollaston</sp> 
uppfunnet instrument för att mäta vinkeln, som två kristallytor
bilda med hvarandra. För detta ändamål använder man
antingen den spegling, kristallytorna af naturen ega,
eller den, man genom fuktning eller på dem anbragta
tunna spegelglas kan gifva dem. Principen är mycket enkel. Man anbringar
kristallen i axeln af en vertikal och på sin omkrets
med delning försedd cirkelring, så att de i fråga
varande kristallytornas kant bildar en horisontal
linie. Derefter söker man bringa en annan horisontal
linie, t. ex. en fönsterlist, till spegling i ytorna,
så att dess bild synes i kanten först vid den ena
och sedan vid den andra ytan. Den vinkel, hvari
cirkelringen med den derpå anbragta kristallen för
den skull måst vridas, är just supplementet till den
sökta vinkeln.

Fig. 206. Sextantens princip.

<sp>Heliostaten</sp> tjenar till att återkasta solstrålarna så,
att de alltid synas komma i samma riktning, fastän
solen oupphörligt ändrar sitt läge på himmeln. Han är
ett temligen sammansatt instrument, hvars hufvuddelar
äro en spegel och ett urverk, hvarmed spegeln vrides,
så att han följer solens rörelse.

<sp>Heliotropen</sp> är ett annat spegelinstrument, hvars
ändamål är att återkasta en knippa solstrålar till
en aflägsen punkt. Det grundar sig derpå, att en af
solen belyst spegel kan, äfven om hans storlek ej är
mer än omkring en qvadrattum, blifva synlig ännu på
flera mils afstånd. Instrumentet användes vid ett lands 
geodetiska uppmätning. <sp>Gauss</sp> och <sp>Steinheil</sp> ha 
uppfunnit heliotroper för detta ändamål.

Fig. 207. Ihålig spegel.

Fig. 208. Reflexion i divergerande riktning.

<b>Bugtiga ytors spegling.</b> När en ljusstråle träffar en
bugtig yta, följer han vid reflexionen samma lagar
som vid en plan spegel. Anfallsvinkeln är lika med
reflexionsvinkeln. För att inse riktigheten af denna sats behöfva
vi blott tänka oss ett litet plan, som tangerar ytan
vid den punkt, der hon träffas af strålen. De bugtiga
ytorna kunna vara antingen upphöjda, <sp>konvexa</sp>, eller
ihåliga, <sp>konkava</sp>. Ett urglas visar oss i sin yttre
yta exempel på det förra och i sin inre på det senare
slaget. Men emedan krökningens beskaffenhet kan vara
mycket olika, då det gifves cylindriska, koniska,
sferiska, ellipsoidiska, paraboloidiska och annorlunda
formade ytor, kunna, oaktadt den enkla grundlagen,
bugtiga ytor gifva en stor mångfald af bilder.

Fig. 209. Verklig bild i en ihålig spegel.

Är den speglande ytan, liksom i fig. 207 <i>AB</i>, 
en del af en inre sferisk yta och ljuskällan
så långt borta, att strålarna derifrån kunna anses
vara sins emellan parallela, ligger dennas bild,
<sp>brännpunkten</sp> <i>F</i>, midt emellan medelpunkten och
spegelytan på spegelns <sp>axel</sp>, såsom man kallar
den linie, hvilken går genom ytans midtpunkt och
medelpunkten. Brännpunktens afstånd från spegelytan,
räknadt efter axeln, kallas spegelns <sp>brännvidd</sp>. Men
om ljuskällan flyttas närmare spegeln, så att
strålarna ej längre komma parallela, närmas bilden till
medelpunkten och sammanfaller med denna, om
ljuskällan anbringas alldeles vid medelpunkten. Närmas
ljuskällan ytterligare till spegeln, faller bilden
utanför medelpunkten, och om hon anbringas vid <i>F</i>,
utgå strålarna parallela. Slutligen om ljuskällan
föres innanför <i>F</i>, utgå strålarna divergerande (se fig. 208). 

Fig. 210. Skenbar bild i en ihålig spegel.

Fig. 211. Skenbar bild i en upphöjd spegel.

De i en spegel uppkommande bilderna
äro af två slag och uppstå på följande sätt. Antag
t. ex., att, såsom i fig. 209, ett föremål <i>ab</i> ligger
utanför medelpunkten. Från hvarje punkt af föremålet,
t. ex. <i>a</i>, utgå strålar, hvilka träffa spegeln och
derifrån återkastas så, att de träffa hvarandra i en
punkt <i>d</i>, hvilken då blir bild till <i>a</i>. Det
samma gäller äfven om alla andra punkter af föremålet:
hvar och en af dem har sin särskilda bild. Samlingen
af alla dessa bilder utgör föremålets bild, hvilken
här blir förminskad samt upp- och nedvänd. Man kan
uppfånga honom på ett papper eller en mattslipad
glasskifva, och han kallas derför <sp>verklig</sp> eller 
<sp>reel</sp>, i motsats till en <sp>skenbar</sp> eller 
<sp>virtuel</sp> bild, som ej i verkligheten finnes. 
Huru en sådan skenbar bild
uppkommer i en ihålig spegel, synes af fig. 210. Denna
bild synes vara belägen bakom spegeln, rättvänd
och förstorad.

Fig. 212, 213. Bilder i den koniska spegeln.

De upphöjda speglarna kunna ej gifva någon verklig
bild, ty de derifrån reflekterade strålarna sprida
sig åt olika sidor. Men de skenbara bilderna synas
rättvända samt allt efter spegelns böjning och
föremålets afstånd mer eller mindre förminskade. De
stora, invändigt antingen svärtade eller försilfrade
kulor, som man brukar uppställa till prydnader
i trädgårdar, lemna tillfälle till iakttagelser
häröfver. Fig. 211 lemnar en tydlig framställning af
den skenbara bildens uppkomst.
Dessa äro de enklaste fall, som vid bugtiga
speglar förekomma. De mera invecklade hit hörande
företeelser, som på otaligt många sätt möta
oss i naturen, kunna alla förklaras efter samma
grunder. Men någon vigtigare tillämpning deraf har
endast blifvit gjord med sferiska och paraboliska
speglar för belysningsändamål. Hvarken de förvirrade
bilder, som i polerade koner eller cylindrar låta
igenkänna regelbundna figurer och hvilka så ofta som
kuriositeter träffas i gamla samlingar (fig. 212 och
213), eller de fritt sväfvande bilderna i ihåliga
speglar, hvilka, uppfångade på rökmoln eller
förhängen, i äldre tider torde ha spelat en stor
rol vid andebesvärjelser, ega nu mera för oss något
intresse. Vid behandlingen af spegelteleskopet och
några andra apparater, i hvilka sferiska speglar
användas, skola vi få tillfälle att återkomma till
de nu anförda satserna.
<b>Prismat och spektralanalysen.</b>

Myter. - Ljusets brytning. - Brytning i vatten
och i luft. - Fata morgana. - Prismat. - Total
reflexion. - Camera lucida. - Solspektret. -
Det hvita ljusets färgade beståndsdelar. - Toner
och färger. - Newtons färglära. - Fluorescens. - De
fraunhoferska linierna. - Olikheten hos spektrer från
olika ljuskällor. - Kontinuerliga spektrer samt gasers
och ångors spektrer. - Spektralanalysens historia. -
Kirchhoff och Bunsen. - Spektralapparater. -
Nyupptäckta metaller. - Spektralanalysens användning
för undersökningen af himlakropparnas beskaffenhet. -
Hvaraf består solen? - Protuberanserna.

Sju jungfrur förenade sig, så berättar en indisk saga,
för att fira solguden Krischnas ankomst. Men då han
anländt och bad dem dansa för sig, måste de till sin
bedröfvelse tillstå, att de ej hade någon att dansa
med. Då delade sig guden i sju delar, och hvarje
danserska fick sin Krischna.

Denna myt har en öfverraskande likhet med en saga,
som Pindaros bevarat åt oss. Då gudarna delat jorden
emellan sig, hade solguden blifvit glömd; för att
hålla honom skadeslös hade man blott en ö att tillgå,
hvilken just höll på att uppstiga ur hafvet. Denna ö,
som solguden sålunda fick på sin lott, var Rodos, så
benämd efter hans älskarinna, hvilken skänkte honom
sju underbart begåfvade söner; ön förblef ock helgad
åt den gudomliga elden. På de antika afbildningarna
är Apollon smyckad med ett diadem af sju ljuspunkter,
och hos Julianus förekommer solens gudomlighet
under namnet »den sjustrålige guden», hvilket skall
vara af kaldeiskt ursprung.

Dessa forntidens poetiska åskådningssätt afspegla
sig på ett märkvärdigt sätt i vissa af den nyare
naturforskningens strängt matematiska teorier. Det
låter visserligen tänka sig, att sagorna om de sju
af Krischna lyckliggjorda jungfrurna och den rodiska
nymfens sju söner, liksom så många andra, blifvit
diktade på grund af den helgd, hvari forntiden
höll sjutalet; för oss utgöra dock dessa myter det
äldsta ursprunget till en färglära, hvilken, af
Newton lagd på en vetenskaplig bas, är den grundval,
hvarpå den nyare fysikens lära om ljuset hvilar.

Fig. 215. Ljusbrytning i vatten.

<b>Ljusets brytning.</b> Diamantens glänsande färgspel,
den bedrägliga <sp>fata morgana</sp>, de linsformigt
slipade glasens förmåga att för ögat tydliggöra så
väl det minsta som det mest aflägsna, den praktfulla
regnbågen -- allt detta beror endast på ljusets
egenskap att antaga en annan riktning, då det går
från en genomskinlig kropp till en annan eller då
tätheten hos den kropp, i hvilken strålen rör sig,
är olika i de olika genomgångna lagren. Denna egenskap
benämnes ljusets <sp>brytbarhet</sp>. Det sagda kan förtydligas
på följande sätt. I ett tomt kärl lägges ett mynt, och
man ställer sig så, att kanten af kärlet bortskymmer
det; fylles nu kärlet med vatten, blir myntet genast
synligt. Riktningen hos de från myntet reflekterade
ljusstrålarna förändras vid öfvergången från vattnet
till luften, hvarigenom det blir dem möjligt att
inkomma i vårt öga, hvilket ej kunde ske, innan kärlet
fyldes med vatten (fig. 215). Bilden synes för oss
i en annan riktning än den, hvari föremålet befinner
sig; detta är äfven orsaken, hvarför man ej träffar en
fisk i vattnet, om man ej sigtar nedanför det ställe,
der han tyckes befinna sig.

Vid öfvergången från vatten till luft eller i
allmänhet vid öfvergången från ett
tätare till ett i optiskt hänseende mindre tätt ämne
brytes ljusstrålen <sp>från normalen</sp>, vid öfvergången
från luft till vatten deremot <sp>till normalen</sp>
(fig. 216). Vinkeln <i>acd</i>, som den infallande strålen
<i>ac</i> bildar med normalen <i>cd</i>, kallas <sp>infallsvinkeln</sp>;
<sp>brytningsvinkeln</sp> deremot är den, som den brutna
strålen <i>bc</i> bildar med normalens förlängning <i>ce</i>,
således vinkeln <i>bce</i>.

Fig. 216.  Bestämning af ljusbrytningsförhållandena.

Med infallsvinkelns storlek ändras äfven brytningsvinkelns, 
men på ett alldeles bestämdt sätt.
Förhållandet mellan vinklarna eller, riktigare, 
mellan deras sinus <i>ad: be</i> är oföränderligt och kallas
<sp>brytningsexponent.</sp> För de båda medier, i hvilka
ljusstrålen i fig. 216 rör sig, skulle han angifvas
af relativtalen 4 och 3, så att han blefve 3/4
för det öfre, mindre täta mediet och 4/3 för det
nedre, tätare, hvarvid alltid det andra antages som
enhet. Då ej annorlunda särskildt nämnes, tager man
luften till enhet. Ju större brytningsexponenten för
två kroppar är, desto större är skilnaden i deras
ljusbrytande förmåga. Om ljuset brytes vid gången
mellan de olika täta lagren i en och samma kropp,
står deras ljusbrytande förmåga i nära sammanhang med
den specifika vigten. Då ljuset öfvergår från en kropp
till en annan af olika sammansättning, får man dock
ej obetingadt tillämpa den satsen, att strålen brytes
till normalen, då han går från ett mindre tätt till
ett tätare ämne. Exempel härpå ger benzol, som bryter
ljuset mycket starkare än flera glassorter, fastän
denna vätska är mindre tät än glas. Om vi derför i
det följande stundom begagna uttrycken <sp>tätare</sp> och
<sp>mindre tät</sp>, sker det blott för korthetens skull,
och vi afse dermed endast de optiska förhållandena,
den optiska tätheten. 

Fig. 217. Fata morgana.

<sp>Fata morgana</sp> visar oss ett
fall, då ljuset brytes inom en och samma kropp. Den
ojemna uppvärmningen genom solen och värmestrålningen
från jorden utvidga på olika sätt de öfver hvarandra
liggande luftlagren och åstadkomma dermed äfven en
olikhet i deras ljusbrytande förmåga.
Under dessa förhållanden kan, såsom vi i fråga
om kärlet med myntet sågo, ett under horisonten
liggande landskap blifva synligt. Omvexla derjemte
de tätare och mindre täta lagren regelbundet, uppstå
vid beröringsytan speglingar, i följd hvaraf bilden
visar sig flera gånger dels rättvänd, dels upp- och
nedvänd. Det är ingalunda någonting oförklarligt,
när det berättas oss, huru den törstande karavanen
plötsligt får se leende oaser uppdyka vid ökenranden,
eller huru de förvånade bestigarna af Pico de Teyde
på Teneriffa igenkänna den tusen geografiska mil
aflägsna Alleghanykedjan i Amerika.
De noggrannaste undersökningarna af detta märkvärdiga
fenomen, hvilket äfven benämnes <sp>hägring</sp>, gjordes i
Afrikas öknar af den berömde franske matematikern
<sp>Monge</sp> under den förste Napoleons expedition
till Egypten. Sandöknen upphettas i hög grad af
solstrålarna och meddelar närliggande luftlager af
sitt värme, så att deras täthet förminskas. Härigenom
framkallas ofta egendomliga ljusbrytningar.

Alla ljusstrålar, hvilka, kommande från den med eter
fylda verldsrymden, inträda i vår atmosfer, brytas på
samma sätt. Vi se derför också endast de stjernor,
som befinna sig midt öfver oss i zenit, på deras
rätta ställe, hvaremot alla de öfriga visa sig för
högt, och detta desto mera, ju närmare horisonten de
befinna sig, d. v. s. ju tätare luftlager de från dem
kommande strålarna hafva att genomgå. Detta fenomen
kallas i astronomin <sp>atmosferisk refraktion</sp>.

Fig. 218. Prisma med infattning.

<b>Prismat,</b> »detta instrument», säger Goethe, »som
i österlandet skattas så högt, att den kinesiske
kejsaren förbehållit sig uteslutande besittning deraf
som en majestätsrätt, och hvars underbara egenskaper
redan tidigt tilldrogo sig vår uppmärksamhet och
städse bibehålla sitt intresse, ett instrument,
hvarpå hela den nu antagna färgteorin hvilar», är det
föremål, hvarmed vi först skola syselsätta oss. Hvad
som menas med ett prisma, behöfver väl ej särskildt
förklaras. Det enkla instrumentet, en slipad,
genomskinlig glaskropp med plana ytor, af hvilka
två, de båda grundytorna, äro parallela, är temligen
allmänt kändt. Fysikern behöfver för studiet af de
prismatiska fenomenen endast två, i en spetsig vinkel
skarpt sammanstötande plana ytor. Vanligen ger man det
för fysikaliska försök afsedda prismat, hvilket bör
vara ytterst väl slipadt och af fullkomligt homogent
glas, en infattning af messing för att kunna inställa
och fastgöra det, hur man behagar. På samma sätt som af glas
framställas äfven prismer af andra genomskinliga
ämnen, till och med af vätskor och gaser, hvilka då
inneslutas af tunna glasväggar.

Fig. 219. Ljusbrytning genom ett prisma.

Huru förhåller sig nu en ljusstråle vid sin gång genom
ett prisma? Detta skall fig. 219, som i triangeln
<i>ABC</i> visar genomskärningen af ett liksidigt prisma,
förtydliga oss. <i>Ro</i> är den infallande ljusstrålen,
<i>AC</i> och <i>AB</i> de <sp>brytande ytorna</sp>, 
kanten <i>A</i> den <sp>brytande kanten</sp>, 
den af <i>CA</i> och <i>BA</i> vid <i>A</i> inneslutna vinkeln
den <sp>brytande vinkeln</sp> och ytan <i>BC</i> prismats bas.
Vid inträdet i det tätare mediet brytes strålen <i>Ro</i>
till normalen, då han deremot vid utgången från ytan
<i>AB</i> brytes från normalen, emedan han åter kommer in
i den mindre täta luften. I stället för att följa
den ursprungliga riktningen, fortsätter han bort mot
<i>R'</i>. Hålla vi sålunda på det angifna sättet prismat
för vårt öga, se vi ej de bakom det samma befintliga
föremålen i deras verkliga läge i riktningen <i>MR</i>, utan
de visa sig flyttade från sin plats, och särskildt se
vi dem i det i fig. 219 och 220 antagna fallet höjda;
ty hvad som gäller om en stråle, gäller naturligtvis
om alla andra från ett föremål utgående strålar.

Afvikningens storlek beror på storleken af vinkeln <i>A</i>,
af brytningsförmågan hos det ämne, hvaraf prismat
är gjordt, samt af infallsvinkelns storlek. 

Fig. 220. Bildens afvikning genom ett prisma. 

<b>Camera lucida.</b> Under vissa förhållanden kan en
ljusstråle ej öfvergå från ett starkare till ett
mindre starkt brytande medium. Vid den punkt nämligen,
der strålarna träffa begränsningsytan (<i>ba</i> i fig. 221)
så snedt, att den brutna strålen skulle följa utmed
den samma, öfvergå brytningsfenomenen
i reflexionsfenomen. Alla strålar, hvilka träffa
ytan under ännu spetsigare vinkel, reflekteras af
henne, och fullständigare än af en metallspegel,
hvilken alltid absorberar en stor del af det ljus,
som träffar honom. Då strålen i ett tätare medium  
brytes till normalen, kan han
alltid inträda i ett sådant; total reflexion kan
endast ega rum vid utgåendet från ett tätare till ett
mindre tätt medium och har olika gränser för olika
kroppar; hos vattnet och luften är gränsen 48 1/2
grader, hos diamanten ej fullt 24.

Fig. 221. Total reflexion.
Fig. 222. Camera lucida.

En intressant användning af denna <sp>totala</sp> reflexion,
hvilken man för öfrigt kan iakttaga hos hvarje
fyldt vattenglas, har man i konstruktionen af <sp>camera
lucidan</sp>. Apparaten består hufvudsakligen af ingenting
annat än ett mycket litet tre- eller fyrsidigt prisma,
<i>abcd</i> (fig. 222). De ljusstrålar, som vinkelrätt
mot ytan <i>ab</i> inträda uti det samma, vilja åter gå
ut genom ytan <i>bc</i>. De träffa henne dock under en för
spetsig vinkel och reflekteras för den skull så, att
de träffa ytan <i>cd</i> under en tillräckligt stor vinkel
för att kunna utgå ur den samma. Om observatorn
anbringar sitt öga i de utgående strålarnas riktning,
ser han i denna riktning bilderna af de afspeglade
föremålen. Har prismat små dimensioner och anbringar
man under det samma på tydligt synhåll ett hvitt
papper, kan man med en blyertspenna tydligt teckna
bildens konturer, emedan ögat ser tillräckligt
bredvid prismat för att kunna följa blyertsspetsens
rörelser. I denna form och använd på detta sätt,
har apparaten, erhållit namnet <sp>camera lucida</sp>. Det bör
anmärkas, att fatamorganafenomenen äfven till en del
bero på ljusets totala reflexion vid gränsytorna till
de olika täta luftlagren.

Fig. 223. Ljusets spridning genom ett prisma.

<b>Spektret.</b> Vi återgå till prismat. Om man i stället för en enkel
stråle, hvilken man ju i sjelfva verket ej kan
erhålla, låter ett strålknippe, sådant det medelst
en liten rund öppning i den stängda fönsterluckan
till ett för öfrigt mörkt rum erhålles, gå igenom
ett dylikt instrument, skulle man vänta, att hela
detta strålknippe genom brytningen skulle bringas ur
sin förra riktning, så att man på väggen erhölle en
hvit, cirkelformig ljusbild, hvilken dock ej komme
att ligga i den ursprungliga riktningen. Detta är
dock ej fallet. I stället visar sig det egendomliga
förhållandet, att, då försöket göres på nyss anförda sätt
och såsom fig. 223 antyder, bilden af öppningen genom
prismat blir förlängd och på ett regelbundet sätt
färgad. Denna bild kalla fysikerna <sp>spektrum</sp> och, om
han framkallats af solljuset, <sp>solspektrum</sp>. Det liknar
en del af regnbågen; vi återfinna samma färger här som
der och i samma ordningsföljd från <sp>rödt</sp> till <sp>orange,
gult, grönt, blått, indigo</sp> och <sp>violett</sp>. Vackrast visar
sig likväl fenomenet, om man låter ljuset intränga
genom en smal vertikal springa och gå genom ett
flintglasprisma, hvars brytande kant är parallel
med springan, och betraktar de brutna strålarna
genom en kikare. Fig. 223 visar en dylik anordning,
och de öfver de olika delarna af spektret stående
bokstäfverna beteckna de motsvarande strålarnas
färg i den förut uppgifna ordningsföljden från höger
till venster.

Detta observationssätt angafs först af <sp>Wollaston</sp>
1802, men den förste, som framstälde ett spektrum
i ett mörkt rum genom en cirkelformig öppning, var
<sp>Newton</sp>. Det är äfven honom, vi ha att tacka för den
rätta förklaringen af detta märkvärdiga fenomen.

Det lider intet tvifvel, att spektrets röda
strålar blifvit mindre brutna än de violetta och
att de mellanliggande olika färgade strålarna ega
en brytbarhet, som ligger emellan de båda nämda
färgernas och är desto större, ju närmare de ligga
spektrets violetta gräns. Då solljuset ej erhållit
några nya beståndsdelar, måste vi antaga, att det
vanliga hvita ljuset ej är enkelt, d. v. s. ej består
af vågor, som äro hvarandra fullkomligt lika, utan
ega en olika brytbarhet, så att de derigenom medelst
prismat skiljas från hvarandra och sålunda åstadkomma
intrycket af olika färger på ögat. Vi ha här den
sjudelade Krischna, den af solguden älskade nymfens
sju söner, de sju ljuspunkterna kring hans hufvud.

Ljus af lika brytbarhet, som ej vidare kan
sönderdelas af prismat och ej ger något förlängdt
eller olika färgadt spektrum, kallas <sp>homogent</sp>
ljus. Hvarje smalt vertikalt parti af spektret består
af dylikt homogent ljus.

Det vore ett illa uträknadt tal, som ej uthärdade en
kontrollräkning. Kunna vi sönderdela hvitt ljus i
dess olika beståndsdelar, måste nödvändigt hvitt
ljus kunna erhållas genom blandning af dessa
beståndsdelar. Sättet härför har äfven Newton
angifvit. Betraktar man i lämplig ställning spektret
genom ett i motsatt led hållet prisma, sammanslås dess
olika delar och man ser en fullkomligt hvit bild af
öppningen. Uppfångar man ej hela spektret, utan endast
vissa delar deraf, kan man på samma sätt förena deras
beståndsdelar genom ett andra prisma, och man erhåller
nu mera ej hvitt, utan en färg, som tillsammans
med de afskilda färgerna skulle bilda hvitt. Tager
man bort rödt, gifva de återstående strålarna grönt;
fattas blått, erhålla vi orange. Rödt och grönt bilda
hvitt, på samma sätt som blått och orange, violett
och gult. Hvarje färg har således sin fyllnadsfärg,
tillsammans med hvilken han ger hvitt. Två sådana
färger kallas hvarandras <sp>komplementfärger</sp>, och en af
dem måste alltid vara en blandningsfärg. <sp>Färgerna</sp>,
vi mena här naturligtvis ej färgmaterialen, pigmenten,
äro således ingenting annat än olika intryck på våra
synnerver, framkallade genom ljusstrålar af
olika brytbarhet, på samma sätt som tonerna ej äro
något utom örat liggande, utan endast bestå af intryck
på vårt öras trumhinna, hvilka med en viss hastighet
åstadkommas genom en mängd regelbundet på hvarandra
följande luftvibrationer. Vi skola längre fram få
tillfälle att närmare tala om tonförnimmelsen; här
vilja vi endast fästa uppmärksamheten vid analogin
mellan toner och färger.

Ljusstrålarnas olika brytbarhet är en följd af den
olika hastighet, hvarmed etervibrationerna följa
på hvarandra, och färgerna stå till hvarandra i
alldeles samma förhållande som tonerna i musiken,
endast med den skilnaden, att det här är fråga
om ofantligt mindre tidsintervaller och betydligt
större hastigheter, då ljusets fortplantning sker
genom ett ojemförligt finare medium, etern. Då vårt
öra redan kan som en ton uppfatta en vågrörelse
med 41 vibrationer i sekunden, åverkas ögat först
af vibrationer, hvilka intränga i det samma med en
hastighet af 450 billioner i sekunden. För örat är
den djupaste tonen kontra-E, för ögat den djupaste
färgtonen spektrets mörkrödaste del. Den högsta
musikaliska ton, som vi ännu kunna uppfatta,
innehåller omkring 24 000 svängningar, och vi
förmå urskilja ända till 9 oktaver. Åt ögat är
ej någon motsvarande förmåga gifven, ty redan vid
ett antal af 800 billioner svängningar upphör med
spektrets djupaste violetta färg känsligheten för
färgintryck. Det förmår ej uppfatta en enda oktav,
hvilken vi måhända kunna beräkna till 900 billioner
svängningar. Det är intressant att se, huru de
violetta färgtonerna, ju mera de närma sig oktaven,
äfven i samma mån närma sig den röda tonen, och man
skulle kunna föreställa sig, att, om ett tillräckligt
känsligt öga kunde uppfatta 900 billioner svängningar
i sekunden, de skulle göra intrycket af en ren röd,
fastän ljusare färg och sålunda utgöra en potens af
spektrets djupaste ton. Måhända är inom vibrationernas
hela rike en gruppering af fenomenen efter oktaven
bestämmande för alla våra sinliga förnimmelser. Då
ögat slutar att uppfatta, emedan svängningarna
följa för hastigt på hvarandra, är det endast våra
sinnens iakttagelseförmåga, som lemnar oss i sticket;
strålarna eller vibrationerna existera det oaktadt
och göra sig för oss förnimbara genom sina kemiska
verkningar. När vi funnit bättre observationsmetoder,
skola vi äfven se de gränser utvidgade, hvilka nu för
oss kringgärda området för naturkrafternas verkningar.

Vi kunna ej neka oss nöjet att här återgifva den
snillrika skildring, hvarmed <sp>Dove</sp> åskådligt visar,
huru vibrationerna efter hvartannat framkalla ton-,
ljus- och värmeförnimmelser:

»I midten af ett stort mörkt rum befinna sig en
vibrerande jernstång samt en apparat, medelst hvilken
vibrationernas hastighet oupphörligt ökas. Jag träder
in i detta rum, då stången svänger fyra gånger i
sekunden; hvarken öga, eller öra säga mig något om
närvaron af denna stång, endast handen, som känner
slagen, då hon berör henne. Men svängningarna blifva
hastigare; då de uppgå till 32 i sekunden<footnote>Helmholtz antager den 
djupaste hörbara ton till 40 svängningar.</footnote>, träffar
en djup baston mitt öra. Tonen höjer sig oupphörligt,
han genomlöper alla mellanlägen till den gällaste
hvissling; men nu sjunker allt tillbaka i den förra
tystnaden. Ännu full af förvåning
öfver, hvad jag hört, känner jag vid vibrationernas
tilltagande hastighet plötsligt en angenäm värme
utbreda sig från det ställe, hvarifrån tonen nyss
ljöd. Ännu är dock allt höljdt i mörker. Hastigheten
växer allt mera; då visar sig plötsligt ett svagt rödt
ljus, det blir allt lifligare, stången glöder redan,
blir derefter gul och genomlöper så hela färgskalan
ända till den violetta, tills allt slutligen åter
försjunker i natt. Så talar naturen till det ena
sinnet efter det andra. Först ljuder ett sakta, endast
i omedelbar närhet förnimbart ord, sedan ropar hon med
hög röst till mig från ett allt aflägsnare fjerran,
tills slutligen hennes stämma från omätliga rymder
på ljusets vingar tränger ned till mig.»

Utom spektrets färgade strålar finnas äfven andra
strålar i solljuset, hvilka ej omedelbart göra något
intryck på vårt öga. De brytas af prismat på alldeles
samma sätt som de öfriga; men liksom vi ej mera kunna
uppfatta för höga toner, inverka ej heller etervågor,
hvilkas brytbarhet ligger bortom spektrets violetta
färg, på våra synnerver. Deremot finnas vissa kemiska
föreningar, som af dem förvandlas. Detta gaf anledning
till upptäckten af de så kallade <sp>kemiska strålarna</sp>,
då <sp>Becquerel</sp> 1842 afbildade det färgade solspektret
på en daguerrotypplåt, Nu veta vi, att detta kemiska
ljus, hvilket spelar en hufvudrol inom fotografin,
äfven kan göras synligt genom en del andra ämnen,
såsom kininlösning, dekokt på kastanjbark, uranglas
eller något dylikt (<sp>fluorescens</sp>).

<b>De fraunhoferska linierna.</b> Wollaston hade vid
sina undersökningar af solspektret funnit, att
det ej, såsom vid första påseende tyckes, består
af kontinuerligt i hvarandra öfvergående partier,
utan att i de ljusa färgstrimmorna visa sig mörka
streck, som ha en vinkelrät ställning mot spektrets
längdriktning (1802). Men det var först <sp>Fraunhofer</sp>,
den berömde optikern i München, som (1814)
noggrannare undersökte detta fenomen och dervid fann,
att de mörka strecken ständigt visa sig på samma
ställe af spektret och vidare att deras antal är
ofantligt stort, Liksom vintergatans stjernor i de
starka teleskopen skilja sig åt, lika så upplöste sig
för hans skarpare instrument de förut dunkla banden i
en mängd nya, från hvarandra skilda linier. Han sjelf
bestämde inemot 600 dylika linier, hvilka efter honom
blifvit kallade de <sp>fraunhoferska linierna</sp>.

De tydligast framträdande betecknades af Fraunhofer
med bokstäfver och äro i synnerhet vigtiga
derför, att de med full visshet alltid kunna
återfinnas, hvarigenom de blifvit ett säkert
medel att på det noggrannaste bestämma olika
kroppars brytningsförhållanden. Denna metod har
gjort tillverkningen af de optiska instrumenten
samt den af dem beroende astronomin, mikroskopin,
fotografin m. fl. oberäkneliga tjenster. Sålunda föra
vetenskapliga upptäckter med sig följder, som ingen
kunnat ana, äfven om de förefalla den stora mängden
som ofruktbara teoretiska spetsfundigheter. Ty intet
i naturen är stort eller litet: allt är i det stora
hela lika betydande.

De fraunhoferska liniernas läge i solspektret
åskådliggöres af fig. 225. <i>A</i>, <i>B</i> och <i>C</i> ligga i rödt,
<i>D</i> i orange, <i>E</i> på gränsen mellan gult och grönt,
<i>F</i> mellan grönt och blått, <i>G</i> i indigoblått och <i>H</i>
i violett. Emellan dessa fördela sig de talrika
finare linier, som med afsigt äro på figuren
utelemnade. 

Vi se sålunda, att egenskaperna hos de
ljusvågor, som tillsammans bilda det hvita solljuset,
ej kontinuerligt öfvergå uti hvarandra, utan att
solljuset, då det lemnar prismat, saknar strålar af en
viss brytbarhet eller åtminstone eger sådana i vida
mindre mängd än de öfriga. Man har nämligen funnit,
att dessa linier ej äro i fullkomlig saknad af ljus,
utan under vissa förhållanden till och med kunna
göras betydligt mörkare.

Fig. 224. <sp>Joseph Fraunhofer</sp>.

<b>Kontinuerliga spektrer samt gasers och ångors spektrer.</b> 
I stället för solljuset kan hvarje annat
ljus, blott det är tillräckligt intensivt, begagnas
till framkallande af spektrer. Det drummondska
kalkljuset t. ex. och det elektriska ljuset gifva
glänsande spektrer, som skilja sig från solspektret
derigenom, att de äro <sp>kontinuerliga</sp>, d. v. s. att
färgerna ej äro åtskilda genom mellanrum eller skarpa
öfvergångar, ej heller äro genomdragna af mörkare
eller ljusare linier.
I det drummondska ljuset är den lysande kroppen
glödande kalk, i det elektriska glödande kolpartiklar,
således i båda fallen fasta kroppar. Helt olika
spektrer erhålla vi deremot, när vi låta ljuset
från gasformiga glödande kroppar på lämpligt sätt
gå genom ett prisma. Gasernas och ångornas spektrer
äro ej kontinuerliga, utan bestå tvärt om af en mängd
glänsande färgade linier, hvilka genom mörka mellanrum
äro skilda från hvarandra.

Då nu alla glödande fasta kroppar lemna kontinuerliga
spektrer och de ljusa karakteristiska linierna endast
visa sig i gasformiga kroppars spektrer, måste man,
för att kunna undersöka ett visst ämnes spektrum,
först bringa detta ämne i en förening, som genom
upphettning kan försättas i gas- eller ångformigt
tillstånd. Detta kan ske på mångahanda sätt allt
efter de olika ämnenas beskaffenhet; vi måste dock här
inskränka oss till att anföra de förnämsta resultat,
hvartill man kommit.

Fig. 222. Solspektret med de fraunhoferska linierna.

Det enklaste spektret ger <sp>natrium</sp>, den metall,
som finnes i koksalt och hvilken så väl ensam som
i denna sin förening kan bringas i gasform. Dess
spektrum, består af en enda ljusgul linie, hvars
läge, då solspektret begagnas till måttstock, kan
medelst de fraunhoferska linierna fullkomligt noga
bestämmas. <sp>Litium</sp> visar två närmare orange och rödt
liggande linier, <sp>cesium</sp> en liniegrupp i gult, orange
och gulgrönt samt dessutom två mycket karakteristiska
indigoblå linier. <sp>Rubidium</sp> visar fem liniepar i
rödt, orange, gult, grönt och violett, <sp>tallium</sp> en
linie i grönt, indium en i blått och en svagare i
violett. Glödande syrgas har två linier i rödt, en i
gult, en liniegrupp i grönt och tre talrika grupper
i blått och violett, hvaremot vätgas endast har tre
linier: orange, blått och indigo o. s. v.

Dessa och talrika analoga rön hafva ledt till
en helt ny metod för fysikaliska och kemiska
undersökningar, en metod lika enkel som dess resultat
äro öfverraskande; vi mena <sp>spektralanalysen</sp>, med
hvars väsen och historia vi måste något närmare
syselsätta oss.

<b>Spektralanalysen.</b> Redan Fraunhofer iakttog, att
ljuset från solen, månen och Venus saknar alldeles
samma strålar, medan deremot i spektrerna för många
fixstjernor, såsom <sp>Prokyon, Capella</sp> och 
<sp>Beteigeuze</sp>, endast några få linier, 
särskildt linien <i>D</i>, äro
identiska med solspektrets. Brewster undersökte 1822
olika färgade lågors 
fraunhoferska linier och upptäckte dervid flera nya
karakteristiska linier. Fem år derefter förklarade
<sp>J. Herschel</sp>, som mycket syselsatt sig med dylika
experiment och i synnerhet analyserat de egendomliga
spektrerna af lågor, som i ångform innehöllo
klorstrontium, klornatrium och andra salter, att
dessa ämnen genom sin närvaro i lågan framkalla
fullt bestämda linier, samt »<sp>att man i spektrernas
olikhet egde ett utomordentligt skarpt medel att
upptäcka äfven de minsta spår af vissa kroppar</sp>». Lika
bestämdt uttalade sig <sp>Talbot</sp>, hvilken funnit, att i
alkoholslågans spektrum kaliföreningarna framkalla
en bestämd röd linie. »<sp>Om hans observationer vore
riktiga, skulle det blott behöfvas en blick i spektret
för att upptäcka ämnen, hvilkas tillvaro eljest endast
genom mödosamma kemiska analyser kan ådagaläggas</sp>.»

Men oaktadt spektralanalysens betydelse sålunda klart
insågs, var det dock en längre tid endast en och
annan, som syselsatte sig dermed. Undersökningarna
rörande de fraunhoferska liniernas natur befunno
sig ännu i ett allt för outveckladt skick, att den
endast steg för steg framåtgående lärda verlden skulle
ansett tiden vara inne för en sådan odling af det
okända fältet, som Herschel och Talbot anat.

Huru uppstodo nu de fraunhoferska linierna? De voro
felande ljusstrålar. Men, saknades de redan i sjelfva
ljuskällan, eller hade de först gått förlorade under
fortplantningen genom etern, atmosferen o. s. v.? Det
såg nästan ut, som det senare vore fallet, ty Brewster
iakttog 1832, att vissa linier först framträda eller
åtminstone först tydligt visa sig, då solen står
lågt vid horisonten och hennes strålar sålunda måste
tillryggalägga en längre väg genom luftlagren. Men
olika lågors skiljaktiga spektrer, Wollastons
upptäckt (1835), att den elektriska gnistan visar
andra linier, då hon hoppar öfver från qvicksilfver,
andra, då hon hoppar öfver från zink, tenn,
kadmium och andra metaller, hvilken olikhet sålunda
måste bero på den ljuskälla, hvarifrån de leda sitt
ursprung, vidare den omständigheten, att endast vissa
linier visa sig röna inflytande af atmosferen, allt
detta tvang till den slutsatsen, att, äfven om man
antager tillvaron af vissa slags absorptionslinier,
jemte dessa måste finnas vissa ursprungliga, för
olika ljuskällor egendomliga linier. Det är dessa
ursprungliga linier, och i synnerhet de redan omnämda
ljusa linierna af homologt ljus i spektrerna af vissa
lågor, i hvilka metallsalter förbrinna, som blifvit
grundvalen för spektralanalysen, hvars utbildning
gjort namnen <sp>Kirchhoff</sp> och <sp>Bunsen</sp> så berömda.

I en historik öfver utvecklingen af denna snillrika
upptäckt få vi ej underlåta att omnämna Wollastons
iakttagelse, att, då man låter en elektrisk gnista
hoppa öfver från en metall till en annan, spektret
visar båda metallernas linier. Lika litet få vi
glömma, att <sp>Foucault</sp>, sedan Fraunhofer visat, att två
vissa ljusa linier i en vanlig lågas spektrum till
läget öfverensstämma med linien <i>D</i> i solspektret, 1849
gjorde den upptäckten, att, om man tar ett spektrum af
elektriskt ljus, hvilket, på grund af kolspetsarnas
orenhet, visar de båda gula natronlinierna, och på
samma gång låter solljuset gå genom prismat, de båda
omnämda linierna försvinna och en intensivt svart
linie visar sig i stället. Ljus tillintetgjordes här
således af ljus, ett förhållande, som synes häntyda
på, att ljusvågor af lika längd och brytbarhet
ömsesidigt upphäfva hvarandras verkningar. Det är
alldeles samma företeelse, som vi kunna iakttaga
hos två vattenvågor, hvilka stöta ihop på det sätt,
att den enas dal sammanträffar med den andras berg
och en fullständig utjemning således eger rum. Detta
fenomen kallas af fysikerna <sp>interferens</sp>.

Fig. 226. <sp>Gustav Robert Kirchhoff</sp>.

Dessutom måste vi erinra om de arbeten i denna
riktning, som blifvit utförda af <sp>van der Willigen,
Swan, Stockes, Zantedeschi</sp>, samt framför allt om
de utmärkta undersökningar angående olika gasers
ljus absorberande förmåga, som blifvit verkstälda
och offentliggjorda af <sp>Plücker i Bonn</sp>. Redan ett
århundrade förut hade <sp>Euler</sp> i sin <sp>Theoria lucis
et caloris</sp> uttalat den satsen, att hvarje kropp
absorberar ljus af den våglängd, hvarmed dess egna
minsta delar oscillera. Genom de nya upptäckterna
syntes denna sats bekräftad, och <sp>Ångström</sp> i Upsala
uppstälde 1853 den lagen, att de ljusstrålar, som
utsändas af en glödande gas, ega samma
brytbarhet som de, hvilka absorberas af den samma.

<sp>Kirchhoff</sp> och <sp>Bunsen</sp>, professorer, den förre
i fysik, den senare i kemi, vid universitetet
i Heidelberg, afslutade nu på ett glänsande
sätt dessa undersökningar, i det de samlade de
förut gjorda iakttagelserna och tillämpade dem
på ett förut visserligen antydt, men ej strängt
fasthållet mål. Kirchhoff kunde 1860 uppställa och
på matematisk, ej mindre än experimental väg leda i
bevis följande fruktbara lag: »<sp>Förhållandet mellan
emissions- och absorptionsförmågan är i afseende på
strålar af ett och samma slag hos alla kroppar vid
samma temperatur det samma</sp>.» Denna lag, en utveckling
af Ångströms förut anförda, är spektralanalysens
grundlag, ty häraf följer, att hvarje gas eller ånga,
då ljus genomgår henne, försvagar eller absorberar
samma slags strålar, som hon i glödande tillstånd
utsänder. Tillsammans med Bunsen har Kirchhoff äfven
undersökt det inflytande, som olika omständigheter,
såsom lågans lägsta och högsta temperatur, kunna
utöfva på spektret och här erhållit särdeles
öfverraskande resultat.

227. Kirchhoffs och Bunsens spektroskop.

<b>Spektralapparater.</b> Vi skola först beskrifva en
apparat, som ger ett beqvämt medel att observera
och undersöka lågors spektrum, och hänvisa dervid
till fig. 227, som framställer en dylik apparat i
hans enklaste form. På framsidan se vi ljuskällan,
en så kallad Bunsens brännare, <i>a</i>, i hvars nedre del
den ditledda lysgasen blandar sig med atmosferisk
luft. Denna blandning lyser föga, men utvecklar en
mycket stark hetta, så att hon kan förflygtiga och
förbränna de ämnen, som på en platinatråd införas i
lågan. Strålarna intränga genom den smala springan på
locket <i>c</i>, hvilket tillsluter ett invändigt svärtadt
och mot prismat <i>d</i> riktadt rör. Spektret sjelft
betraktar man medelst kikaren <i>e</i> i prismat <i>d</i>. Det
senare kan medelst en häfstång <i>f</i> vridas kring sin
axel; en dervid anbragt liten tillställning medgifver
en noggrann uppmätning af en dylik vridning. En
lodrätt spänd tråd i det inre af kikaren bildar ett
märke, hvarpå linierna alltid måste spela in. Har man
nu bestämt vridningsvinklarna för de vigtigare mörka
linierna i solspektret, kan man sedermera med stor
lätthet noggrant bestämma läget af hvilka linier som
helst i ett annat spektrum i förhållande till dessa.

Denna apparat är på grund af sin föga kompendiösa
form i flera afseenden obeqväm. Han förbättrades
också snart af fysiker och mekaniker,
och man har konstruerat en hel mängd hjelpapparater,
hvilka tjena dels till att mäta, dels till att
jemföra spektrer. De väsentligaste delarna utgöras
dock fortfarande af den fina springan, genom hvilken
det från den lysande kroppen kommande ljuset infaller,
af prismat, som framkallar spektret, och af kikaren,
hvarigenom detta senare betraktas. Denna senare del
af apparaten kan dock utelemnas, då man vill göra
spektret synligt för flera personer på en gång. Man
använder då i stället en hvit skärm, hvarpå man
uppfångar de brutna strålarna. Emellertid måste i
sådant fall synnerligt kraftiga ljuskällor användas,
emedan spektret, då det får utbreda sig öfver en
större yta, betydligt förlorar i ljusstyrka. För
att strålarna i parallel riktning må träffa
prismat, anbringas emellan det samma och springan en
samlingslins, den s. k. kollimatorslinsen, och för att
öka ljusets spridning låter man det gå genom flera
prismer. En dylik inrättning visar ett af <sp>Steinheil</sp>
i München efter Kirchhoffs anvisningar konstrueradt
instrument. Det består af fyra prismer, hvaraf
tre ega en brytande vinkel af 45° och det fjerde
en af 60°. Röret <i>A</i> har vid främre ändan locket
med springan, <i>B</i> är kikaren, hvarigenom spektret
betraktas. Denna senare är vridbar på sitt underlag
medelst mikrometerskrufven <i>R</i>, genom hvilken de
minsta vinklar kunna uppmätas. <sp>Browning</sp> i London,
hvilken gjort sig ett berömdt namn som förfärdigare
af utmärkta spektroskop, har användt ända till nio
prismer i ett spektroskop, hvilket han konstruerat
för observatoriet i Kijef. Fig. 229 visar den väg,
som ljusstrålarna i detta fall tvingas att taga.

Fig. 228. Steinheils och Kirchhoffs spektroskop.

Dylika instrument äro nödvändiga för de finaste
vetenskapliga undersökningar; i många fall är dock
en apparat tillräcklig, som är lätt att handtera,
äfven om ej den största möjliga noggranhet dermed
kan uppnås. Vid tillfällen, då man vill undersöka
spektret af ljus, som ej utgår från någon fast
lysande punkt, är det ofta obeqvämt, att strålarnas
infallsriktning och kikarens synlinie bilda vinkel 
med hvarandra, då härigenom en snabb inställning
af instrumentet blir omöjlig och man i följd deraf
ej kan undersöka fenomen, hvilka endast vara några 
få ögonblick, såsom stjernfall m. m.   
Man har derför redan tidigt sökt konstruera apparater, som
medgifva undersökning af ljusstrålen i samma riktning, 
hvari han infaller: <sp>spektroskop för direkt seende</sp> 
(<sp>à vision directe</sp>). <sp>Amici</sp> var den
förste, som (år 1860) löste detta problem.
Det är bekant, och vi skola vid behandlingen 
af de akromatiska linserna närmare återkomma 
till detta ämne, att ljusets brytning
och spridning ej äro under alla förhållanden 
lika för olika glassorter. Ett flintglasprisma 
ger vid samma brytningsvinkel för
midtstrålarna ett mycket mera utdraget spektrum 
än det, som åstadkommes af ett kronglasprisma. 
Kombinerar man derför ett flintglasprisma 
med ett lämpligt slipadt prisma af
kronglas, stäldt i motsatt led, så att deras
brytningsförmågor upphäfva hvarandra, fortsätta 
strålarna visserligen sin väg i infallsriktningen, 
men, emedan spridningen på
grund af förut angifna förhållande ej är fullständigt 
upphäfd, bilda de vid strålarnas utgång 
ur prismat ett spektrum, hvilket dock är kortare
än det ursprungliga. Förenas flera par prismer med
hvarandra, ökas den spridande kraften. Fig. 230 visar
anordningen af prismerna i instrument, konstruerade
enligt denna princip, sådana de utföras af Amici
i Paris och Browning i London. Browning har äfven
bragt i handeln <sp>fickspektroskop</sp>, hvilkas längd ej är
större än tre tum och hvilka man som en liten kikare
kan rikta direkt på den lysande punkten. De äro
derför mycket lämpliga för spektroskopisk
undersökning af stjernfallen. 
De innehålla ett system af sju prismer, kollimatorslins 
och observationskikare, alldeles som de
större apparaterna. På dessa senare har man ofta
anbragt en del hjelpapparater, skalor, graderingar
eller inrättningar, hvilka medgifva ett samtidigt
betraktande och jemförelse mellan två, från olika
ljuskällor utgående spektrer; dylika anordningar
kunna dock naturligtvis ej vid miniatyrspektroskopen
komma i fråga. Nyligen har general <sp>Wrede</sp> i Stockholm
konstruerat ett spektroskop för direkt seende, hvilket

Fig. 229. Ljusstrålarnas gång genom nio prismer.

Fig. 230. Prismer till spektroskop för direkt seende.
är mycket sinnrikt och användbart. Det har
två flintglasprismer för ljusets spridning samt
två kronglasprismer eller speglar för ljusets
återkastning.

Sedan de kirchhoff-bunsenska upptäckterna blifvit
bekanta, ha fysiker med stor ifver egnat sig åt
spektroskopiska undersökningar, härvid kraftigt
understödda af den optiska mekaniken, hvars
stora framsteg satt henne i stånd att lemna
de mest fulländade apparater. Den rikedom på
öfverraskande resultat, som blifvit en följd af dessa
undersökningar, har visat metodens förträfflighet och
stält alla äldre forskningsmetoder i skuggan. Man har
med stöd af de sorgfälligaste mätningar förfärdigat
noggranna afbildningar af de liniesystem, som
de på jorden befintliga ämnena visa i spektret,
så att man med deras tillhjelp kan företaga de
noggrannaste jemförelser mellan de olika ämnenas
spektrer. I synnerhet hafva <sp>Ångström</sp> och <sp>Thalén</sp> 
i Upsala utmärkt sig genom sina arbeten i denna
riktning. Exempelvis må nämnas, att man bestämt 170
linier i titans och 500 linier i jernets spektrum.

<b>Spektralanalysens resultat.</b> Hvad som framför
den exakta forskningens öfriga metoder utmärker
spektralanalysen, är hennes till det underbara
gränsande känslighet, hvilken dock, såsom grundad
på enkla mätningar, ingalunda förorsakar några
misstag. Reaktionerna äro så fina, att man medelst
den karakteristiska gula linien kan påvisa närvaron
af en tremilliondel af ett femhundratusendedels
skålpund natron. Med spektroskopets tillhjelp har man
funnit, att vid vestliga vindar luften innehåller mera
natron än vid nordostliga, emedan i det förra fallet
vinden stryker öfver det koksalthaltiga hafsvattnet,
i det senare deremot öfver det stora östeuropeiska
fastlandet.

Under gången af sina undersökningar gjorde Kirchhoff
och Bunsen den öfverraskande upptäckten, att flera
kroppar, hvilka man förut trott ytterst sällan
förekomma, i sjelfva verket återfinnas nästan i de
flesta mineral och källor, fastän i ofantligt små
mängder. Ej mindre intressant var det af dem iakttagna
förhållandet, att i spektret stundom visa sig ljusa
linier, hvilka ej öfverensstämma med något enda kändt
ämnes linier. Sålunda observerade de båda forskarna
först, huru stundom en praktfull röd linie sköt upp
framför kaliumlinien, och huru alltid på samma gång
vissa andra linier med oföränderligt läge visade sig
i spektret; stundom visade sig åter en synnerligt
klar och vackert färgad blå linie, som alltid var
åtföljd af vissa andra linier och ingalunda kunde
förvexlas med den blå strontiumlinien. Än uppträdde
dessa linier samtidigt, än hvar för sig, och det var
i synnerhet vissa mineral, såsom lepidolit, som läto
dessa linier särdeles vackert framträda.

Lika öfverraskande som denna upptäckt var för
forskarna, lika öfverraskande måste dess resultat
vara för hela den bildade verlden. Linierna måste
ha någon orsak, och enligt all erfarenhet måste
denna orsak vara den samma, som ger upphof åt andra
ljusa linier. Dessa framkallas af ämnen, hvilkas
gas glöder i lågan; i vår låga måste alltså glöda
en eller flera kroppar, lika mycket skilda från de
redan kända kropparna, som deras linier skilja
sig från de redan kända linierna: »<sp>i de undersökta
kropparna måste finnas ett par nya element, hvilkas
tillvaro hittills varit för kemisterna okänd</sp>.»

Så slöto Kirchhoff och Bunsen. På ett liknande
sätt slöt <sp>Leverrier</sp> i Paris, då han underkastade
observationerna af vissa oregelbundenheter i
planeternas rörelse en matematisk kalkyl och sålunda
uträknade planeten Neptunus' tillvaro. Neptunus
blef funnen, och de båda elementen blefvo äfven
funna, och det af upptäckarna sjelfva, hvilka gåfvo
dem namnen <sp>rubidium</sp> och <sp>cesium</sp> efter de för dem
karakteristiska liniernas färg. Båda äro metaller
med större frändskap till syre än kalium, med hvars
föreningar deras salter visa öfverensstämmelse. Liksom
kalium, kunna de ej i naturen förekomma i rent,
gediget tillstånd. Deras framställning i fritt
tillstånd skedde med tillhjelp af ett galvaniskt
batteri. Något senare än de båda omnämda metallerna
upptäcktes på samma sätt <sp>indium</sp> af <sp>Reich</sp> i 
Freiberg samt <sp>tallium</sp>, hvilken senare metall utmärkes genom
en mycket tydlig lökgrön linie.

Fig. 231. Sammanställning av solspektret med spektrerna
af lågor, som innehålla kalium, rubidium och cesium.

Men det var ej upptäckten af dessa nya kemiska element
allena, som gaf spektralanalysen en sådan betydelse
bland de fysikaliska undersökningsmetoderna; tvärt
om synes detta resultat obetydligt i jemförelse med
de upptäckter, som blefvo en följd af analysen af
ljus från de delar af universum, hvarifrån ingenting
utom eterns vågrörelser kan tränga ned till oss och
hvilkas natur måste förblifva oss
dunkel, så länge vi ej förstodo dessa
ljusvibrationer. Klaven härtill gaf spektralanalysen.

Sedan man undersökt spektrer af de ämnen, som tillhöra
vår jord, och funnit lagarna, hvarefter de förändra
sig, allt efter som kroppen glöder i lågan ensam
eller i en kemisk förening, allt efter som han är
fast, flytande eller gasformig, sedan man funnit,
hvilket inflytande ett ökadt eller minskadt tryck,
äfvensom den temperatur, vid hvilken han kommer i
glödning, utöfvar på den glödande kroppen, sedan
alla dessa omständigheter på ett uttömmande sätt
undersökts och för dylika undersökningar lämpliga
metoder och apparater blifvit uppfunna, kunde man
genom sammanställning af de vunna resultaten och
efter pröfning af de gjorda iakttagelserna draga
slutsatser af förut ej anad omfattning. Man lärde ej
blott känna den kemiska arten af de kroppar, hvaraf
vårt solsystem består, utan kunde äfven undersöka
sammansättningen af fixstjernorna, af hvilka den oss
närmast belägna är fyra billioner mil aflägsen; ja,
man kunde till och med vänta svar på den frågan,
huru vida dessa aflägsna himlakroppar röra sig i
verldsrymden och, om så är, med hvilken hastighet och
i hvilken riktning. Den utmärkte engelske astronomen
<sp>Huggins</sp> har t. ex. undersökt ljuset från <sp>Sirius</sp>, 
och af den i en bestämd riktning tilltagande bredden af en
viss mörk linie kunde han sluta, att Sirius aflägsnar
sig från den punkt i verldsrymden, der vårt solsystem
befinner sig, med en hastighet af 29,4 engelska mil
i timmen.

Först då Kirchhoff bevisat sin spektralanalytiska
grundlag, att en kropps gas eller ånga absorberar
samma slags ljusstrålar, som hon utsänder, då hon i
gasformigt tillstånd glödgas, först då blef en riktig
tydning af de fraunhoferska linierna i solspektret
lätt. Vid en jemförelse med spektrerna af ämnen,
som höra jorden till, visade det sig, att ett
mycket stort antal af deras mörka linier till läget
noga öfverensstämmer med många af de ljusa linier,
som nyss nämda ämnens spektrer visa. Jern t. ex. visar
460 ljusa linier, hvilka, såsom Ångström, Kirchhoff,
Hoffman och Thalén visat, noga sammanträffa med lika
många mörka i solspektret; titanspektret har öfver
hundra med de fraunhoferska linierna öfverensstämmande
ljusa linier; de ljusa linierna af kalium, mangan,
krom, nickel, kalcium, baryt, magnesium, guld,
vätgas o. s. v. återfinna vi som mörka linier i
solspektret. Kirchhoffs lag var bevisad, och det
var endast en fullt följdriktig tillämpning, då man
slöt, att omkring den klart lysande solen sväfvar
en atmosfer, som innehåller alla de förut omnämda
ämnena i gas- eller ångformigt tillstånd och på grund
af sin sammansättning delvis absorberar det från den
glödande solkärnan utgående kontinuerliga ljuset. Då
man nu tillika känner, huru stort i många spektrer
antalet af de ljusa linier är, som sammanfaller med
solspektrets mörka, skall man ej längre tro på en
tillfällighet, utan nödgas medgifva, att den nämda
teorin, om hon också i många enskildheter kan komma
att undergå en eller annan förändring, likväl för
riktigheten af den åsigten, att de af spektret angifna
ämnena förekomma på solen, kan åberopa de mest talande
skäl. Silfver, qvicksilfver, antimon, arsenik, tenn,
bly, kadmium, strontium och litium visa ingen sådan
öfverensstämmelse, ej
heller syrgas och kisel; men att häraf sluta, att
dessa ämnen ej förekomma på solen, torde dock vara
förhastadt, då ännu ej utforskade omständigheter lika
väl kunnat inverka på dessa kroppars spektrer.

Men ej nog härmed: man har på detta sätt äfven kunnat
kasta blickar in i solens lifsverksamhet. Man har
i spektroskopet funnit ett instrument, med hvars
tillhjelp man när som helst vid klart solsken kan
uppvisa samt till läge, form och storlek bestämma de
gåtlika <sp>protuberanserna</sp><footnote>Egendomliga, lysande, 
öfver solens kant framskjutande partier af betydlig höjd (ända till
20 000 mil) och vexlande form.</footnote>, hvilka man förut endast
kunde observera vid totala solförmörkelser.

Ett fenomen, för hvars iakttagande ännu åren 1868
och 1869 dyrbara expeditioner utrustades, har nu
blifvit tillgängligt för daglig observation och
undersökning. Allt häntyder på att protuberanserna
äro väldiga vätgasmassor, hvilka plötsligt samt under
högt tryck frambryta ur solkärnan, ty deras spektrum
består af flera ljusa linier, som öfverensstämma
med vätgasens. Riktar man spektroskopets fina
springa, genom hvilken ljuset infaller, radialt mot
solskifvan, så att denna endast till en ringa del
täckes, erhåller man jemte solspektret äfven spektret
af protuberansen, om en sådan befinner sig på denna
del af solkanten. Man kan ganska väl urskilja dessa
båda spektrer, äfven om de täcka hvarandra, emedan
solspektret är genomdraget af mörka linier, då
deremot protuberansens spektrum består af ljusa
linier, hvilka vid tillräcklig försvagning af
solljuset genom stark spridning ganska tydligt
framträda.

Man har genom spektroskopet funnit, att vissa af
nebulosorna äro gasformiga massor, man har undersökt
stjernfallen och eldkulorna och funnit deras
kärnor vara fasta glödande kroppar, emedan deras
spektrer äro kontinuerliga. Norrskenet, kometerna,
ljusfenomenen kring solen, coronan, zodiakalljuset,
med ett ord alla himlahvalfvets lysande fenomen ha
blifvit med spektralapparaten undersökta, och så
ung denna forskningsmetod än är -- knapt tio år ha
förflutit, sedan han blef bekant -- har han dock om
himlakropparnas beskaffenhet gifvit oss synnerligt
rikhaltiga upplysningar. <sp>Jansen</sp>, som upptäckte
protuberansernas vätgasnatur, <sp>Huggins, Miller,
Secchi, Herschel, Lockyer, Ångström</sp> m. fl. äro namn,
som ärofullt fästa sig vid den kirchhoff-bunsenska
spektralanalysens utbildning och framgångar; men då
vi nämna dessa, få vi ej glömma namnen på dem, som
genom de mekaniskt-optiska instrumentens fullkomnande
gifvit observationerna en ständigt ökad skärpa och
noggranhet, uttänkt nya apparater och derigenom
möjliggjort nya försöksmetoder: namnen <sp>Steinheil,
Merz</sp> och <sp>Browning</sp>.

Att de snillrika teorierna fullständigt förklara de
fenomen, på hvilka de tillämpats, är visserligen ännu
ej med full säkerhet bevisadt, ty då allt utom oss
endast på iakttagelsens och slutledningens väg kan
bli vår egendom, skola de vunna resultaten ännu allt
jemt förblifva hypotetiska. Men hypotesen närmar sig
allt mera vissheten, ju flera sakförhållanden han
blir i tillfälle att omfatta och ju färre af dessa
motsäga honom. De genom spektralanalysen

vunna resultaten tillhöra dock, på grund af sin rent
matematiska natur, de mest tillfredsställande. I
alla händelser har det sagda visat oss, hvilken
ofantlig verkningssfer det enklaste fenomen, hvilken
kosmisk betydelse den enklaste apparat kan erhålla,
om undersökningen dermed på ett rationelt, strängt
matematiskt sätt verkställes.
I camera obscuran.

<b>Camera obscuran.</b>

Verlden i den mörka kammaren. - Linserna. - Olika
slag deraf och grunderna för deras konstruktion. -
Fyrbåkarnas lins- och prismapparater. - Sferisk
aberration. - Samlingslinser. - Brännpunkt. -
Brännvidd. - Linsbilder, verkliga och skenbara. -
Akromatiska linser och deras uppfinning. - Linsernas
slipning. - Det optiska institutet i München. -
Camera obscuran. - Solbilder vid solförmörkelser. -
Laterna magican och dimbilderna.

Knapt någon fysikalisk apparat torde på åskådaren
göra ett så öfverraskande intryck som camera obscuran.

På en slät, hvit pappersyta se vi en perspektivisk
bild af hela det oss omgifvande landskapet med alla
dess skuggor, dagrar och färgspel i hela sin naturliga
skönhet. Öfver gröna fält slingrar sig en flod,
i hvars klara vatten solen speglar sig. Trädbeväxta
och brantare delar af stranden kasta dunkla skuggor,
medan de klart belysta bygningarna på den samma samt
de öfver floden slagna broarna visa sin omvända bild i
vattnet. På andra sidan höja sig skogbeväxta kullar,
som förlora sig i ett dunkelt fjerran. I förgrunden
se vi en liten stad med dess gator och öppna platser,
och öfver det hela hvälfver sig en molnfri himmel,
som med sitt mystiska blå lockar blicken in i oändliga
djup. Förmår än målarens pensel återgifva föremålens
konturer, måste dock äfven den störste konstnär
förtvifla om att kunna i färg och ljus inlägga det
behag, som endast naturen förmår åstadkomma. Men
hvad som framför allt öfverraskar, är det lif och
den rörlighet, som herska i taflan och hvarigenom
vi ständigt röna nya intryck. Vi se ej naturen
fixerad i ett visst ögonblick. De hvita molnen
stå ej stilla, såsom de göra på mästarens mest
fulländade tafla. Vi följa dem med våra ögon,
när de sväfva förbi på det blå himlahvalfvet och
med sina skuggor delvis fördunkla den underliggande
nejden. Vågornas glitter visar oss vattnets rörelse,
trädens kronor vaja, sädesfältet går i vågor, och
vi tycka oss känna den vind, som kommer bladen att
darra och vattnet att krusa sig. Der kommer en båt i
flodkröken, roddarna drifva med jemna årtag den lätta
farkosten närmare. Han landar. Några af sällskapet
stiga ur och begifva sig till den lilla villan der
borta, hvars dörr öppnar sig och åter tillslutes. Och
närmare medelpunkten af den förtrollande taflan visar
sig nu ett omvexlande rörligt lif. Aftonens svalka
lockar alla ut i det fria. Damer i ljusa drägter,
svartklädda herrar, lekande barn ses skynda förbi,
försvinna vid ett gathörn, dyka upp igen, men blott
för att i nästa ögonblick åter försvinna. Man ser
dem möta hvarandra, helsa, stanna, talas vid, och
man håller andan, emedan man hvarje ögonblick väntar
att få höra orden. Så kan man länge öfverlemna sig
åt betraktandet af den ständigt vexlande taflan,
och den apparat, hvarigenom hon åstadkommes, är så
enkel, att ingen trollstaf kunde vara enklare. En
jemn bordskifva, en spegel och ett par linser, se
der allt. Hvad är då en lins? Denna fråga är här
fullt på sin plats, ty vill man veta, på hvad sätt
den täcka bilden i camera obscuran åstadkommes, bör
man först göra sig bekant med hennes hufvudsakligaste
beståndsdelar och verkningssätt.

Fig. 233. Konvexa och konkava linser.

Fig. 234. Principen för linserna.

<b>Linserna,</b> d. v. s. de optiska linserna, de enda,
som här komma i fråga, utgöras af reguliert slipade
glaskroppar af i allmänhet rund form och hvilkas yta
är bugtig åt minst en sida. De särskilda slagen deraf 
äro i genomskärning tecknade i fig. 233. Äro linsens ytor 
böjda utåt, kallas han en <sp>konvex</sp>, äro de åter böjda inåt, 
benämnes han en <sp>konkav</sp> lins. Dessa båda hufvudslag sönderfalla 
sedan, allt efter som båda eller blott den ena ytan är
bugtig, i <sp>bikonvexa</sp>, <sp>bikonkava</sp>, 
<sp>plankonvexa</sp> och <sp>plankonkava</sp>. 
Med <sp>konvexkonkav</sp> lins förstår man en
sådan, hvars båda sidor äro böjda åt samma håll. De
bikonvexa (eller konvergerande) linserna äro på midten tjockare än vid
kanten, de bikonkava (eller divergerande) tvärtom.

Linsernas optiska verkningar äro lättast att
fatta, om vi taga prismat till utgångspunkt (se
fig. 234). Tänka vi oss två prismer och en liten
jemn glasplatta sammanstälda så, som den öfre delen
af figuren visar, fortsätta de parallelt kommande
solstrålar, hvilka genomgå den mellersta glasplattan,
sin väg under fortfarande parallelism, men de, som
träffa prismerna, erhålla en sned riktning och sägas
då vara brutna af dem. Äro prismerna till
sin brytande förmåga fullkomligt lika, brytas
äfven strålarna lika mycket i hvartdera och mötas
i en punkt, belägen på den axel, man tänker sig
dragen genom systemets medelpunkt och vinkelrätt mot
glasplattans yta. På detta ställe af axeln uppstår ett
spektrum, som erhåller sina strålar från båda sidor
och har en viss bestämd längd, äfven om vi tänka oss,
att genom hvartdera prismat endast går ett helt smalt
knippe ljusstrålar. I detta gemensamma spektrum förena
sig alltså alla tre strålknippenas ljusstyrka.

Tänka vi oss nu icke blott tre strålar, utan antaga,
att jemte dessa ännu ett strålknippe med samma
riktning faller på systemet, måste ju hvarje stråle
deruti brytas på samma sätt som de förut omnämda,
men vi erhålla nu ett spektrum af temligen stor längd
och färgadt endast i kanterna. I midten, der de olika
färgade strålarna i de särskilda små spektrerna täcka
hvarandra och blandas, se vi endast vanligt eller
s. k. hvitt ljus.

Fig. 235. Den bikonvexa linsen.

Det är för öfrigt tydligt, att de strålar, som infalla
nära axeln, skära honom längre bort än de, som
träffa prismats spets, emedan de förra brytas nästan
parallela, samt att de senare skära honom så mycket
närmare, ju högre prismat är. Dessa omständigheter
bestämma spektrets längd. Ger man prismats öfre
hälft en trubbigare vinkel, kan man derigenom
erhålla ett blott hälften så långt spektrum. För
att åstadkomma ett spektrum med dubbel ljusstyrka
bör man inrätta prismat så, att de strålar, som
genomgå dess spets, brytas till samma punkt som de,
hvilka genomgå det i närheten af basen. Genom att på
detta sätt stympa hvartdera prismat och lägga deras
baser emot hvarandra tvingar man dem att sammanbryta
strålarna till samma punkt på axeln. Således måste,
strängt taget, hvarje stråle hafva sitt prisma
och de särskilda stympningarna af det ursprungliga
prismat under omärkliga vinklar öfvergå i hvarandra. I
genomskärning bör således hela prismsystemet ej mera,
såsom i fig. 234, synas begränsadt af räta linier,
utan snarare visa en jemn krökning.

Fig. 236. Förening af från sidan infallande strålar.

Detta fall är framstäldt i fig. 235 och
åskådliggör fullständigt principen för de bikonvexa
linserna. Hvarje genom medelpunkten lagdt vinkelrätt
plan ger der samma tvärsnitt, och den verkan,
som brytningen i den ena sektionen åstadkommer,
upprepas i alla de öfriga, så att alla strålar,
hvilka, liksom strålarna <i>z</i>, falla parallela på
linsen, måste sammanbrytas till en enda punkt <i>A</i> bakom
den samma. En sådan lins, i hvilken de elementära
prismerna vända sina baser emot hvarandra, kallas
äfven <sp>samlingslins</sp>. En motsatt verkan, hvilken likväl
kan på alldeles enahanda sätt förklaras, åstadkomma de linser,
i hvilka prismerna vända sina kanter emot hvarandra,
hvilket fall framställes i fig. 233. Här brytas
strålarna från axeln och sprida sig bakom linsen,
som derför fått namnet <sp>spridningslins</sp>. I fig. 233
äro de tre öfversta linserna samlingslinser, de tre
nedersta spridningslinser. Tydligt är, att den verkan,
en lins utöfvar, ej blott beror af den brytande
kraften hos det ämne, hvaraf han består, utan äfven
af hans diameter och bugtighet. Hvad denna sistnämda
beträffar, är det till fyllest att veta, att hon
nästan alltid formas efter cirkelbågar eller snarare
efter sferiska kalotter. För att nu få en öfversigt
af linsernas teori är det tillräckligt att undersöka,
först huru de bikonvexa och sedan huru de bikonkava
förhålla sig. De kunna anses som representanter för
de öfriga slagen.

Fig. 237. Den bikonkava linsen.

Den vinkelrätt mot linsen genom hans medelpunkt gående axeln 
kallas <sp>hufvudaxel</sp>. Den punkt i samlingslinser, der strålarna 
förena sig, kallas <sp>brännpunkt</sp> (focus). Föreningspunkten för 
parallelt med hufvudaxeln infallande strålar kallas 
<sp>hufvudbrännpunkt</sp> (principalfocus), fig. 235 <i>A</i>. 
Denna punkts afstånd från linsens yta kallas hans <sp>brännvidd</sp>.
Brännpunktens läge beror ej blott af den brytande kraften hos
det ämne, hvaraf linsen består, utan äfven af de
infallande strålarnas konvergens och divergens, så att
han faller allt längre bort, ju närmare ljuskällan
kommer linsen, d. v. s. ju mera divergerande
strålarna äro. När den lysande punkten befinner sig
i hufvudbrännpunkten, utgå strålarna parallela från
linsen. Fig. 235 kan tjena till förklaring äfven för
detta fall.

238. Ljusstrålarnas gång genom linsapparaten.

Lika väl som de parallelt infallande strålarna förena
sig i brännpunkten <i>A</i>, kunna vi föreställa oss, att de
utgå från <i>A</i> och, sedan de af linsen blifvit brutna,
fortsätta sin väg utefter de parallela linierna
<i>b</i> och <i>z</i>. På samma sätt kan man anse hvarje punkt
som brännpunkt eller ljuskälla; ljusstrålarnas väg
på andra sidan linsen förblir den samma. Närmar sig
ljuskällan ännu mera till linsen, divergera strålarna
bakom den samma.

För öfrigt blifva äfven strålar, som utgå från en
punkt, hvilken ej ligger på hufvudaxeln, sammanbrutna
af samlingslinsen, såsom fig. 236 visar. De
genomgående midtlinierna kallas <sp>biaxlar</sp>, och den
största vinkel, som dessa biaxlar, utan att menligt
inverka på tydligheten af den genom linsen framkallade
bilden, kunna göra med hvarandra, kallas linsens
<sp>synfält</sp>. I bikonvexa linser af vanligt glas med
brytningsexponenten 1,5 sammanfalla brännpunkterna
med medelpunkterna till de sferytor, som begränsa
linsen. För linser af starkare brytande ämne ligga
de närmare, af mindre starkt brytande aflägsnare.

Konkava eller spridningslinser kunna således ej hafva
sådana punkter, i hvilka de infallande strålarna
förena sig. Men tänker man sig de divergerande
strålarna utdragna bakåt, träffa äfven de samtligen
in i en och samma punkt, hvilken man kan benämna
<sp>spridningspunkt</sp> (se fig. 237). Denna punkt ligger
alltid på samma sida om linsen som den lysande punkten.

En i praktiskt hänseende mycket vigtig användning
af linsernas förmåga att sprida ljuset är den,
de erhållit på fyrbåkar. Fig. 239 visar det yttre
af en sådan apparat, medan fig. 238 skematiskt
framställer den väg, som ljusstrålarna af linserna
tvingas att taga. Som bekant, afser fyrbåken ej
blott att frambringa ett möjligast starkt ljus,
utan äfven att frambringa ett sådant ljus, som lätt
ger sig till känna som ljuset från en fyr, så att
det ej kan förvexlas med andra ljuskällor. För detta
ändamål har man användt många olika slags apparater,
men ändamålsenligast har man i allmänhet funnit den,
som består uti att genom
regelbundna, periodiska afbrott i ljuskällans
strålning utmärka henne från andra. Dessa afbrott
åstadkommer man derigenom, att man delar hela
ljusmassan i några partier, derefter förenar hvar
och en af dessa till ett knippe parallela strålar och
låter dem i nästan horisontal riktning bestryka den
yta, som skall belysas, i det man låter hela apparaten
med en viss hastighet vrida sig omkring sin axel.

Fig. 239. Linsapparat till en fyr.
Inrättningen af en sådan apparat synes af
fig. 239. Den stora, på åtta armar hvilande
glaskroppen utgör lanterninen, i hvars midt ljuskällan
befinner sig. Denna lanternin hvilar på en tapp,
vridbar i en cylinder, i hvilken han hålles roterande
af ett derstädes befintligt urverk, så att de åtta
särskilda linssystem, hvaraf han består och af hvilka
vi på figuren se tre afbildade, efter hvarandra
föra sina ljusmassor omkring i en cirkel, så att
hvarje punkt under ett hvarf åtta gånger mottager
ljus från fyrtornet och dessemellan lika ofta lemnas
i mörkret. Ty i följd af detta systems egendomliga
anordning blir hvarje från ljuskällan utgående strålknippe tvunget
att gå parallelt med hufvudaxeln, och derigenom,
att strålarna ej kunna sprida sig, bibehålla de sin
styrka; men äfven på det största afstånd förmå de dock
blott upplysa en strimma, som, om
parallelismen är fullkomlig, ej är bredare än
åttondedelen af lanterninens omkrets. För att ej
behöfva göra linsen i midten af hvarje sådan sektor
allt för stark, hvarigenom, i följd af absorptionen,
mycket ljus skulle gå förloradt, åstadkommes här
strålarnas brytning, såsom fig. 239 visar, genom ett
system koncentriska ljusringar. I de öfre och undre,
för strålarna <i>m, n, o</i> och <i>p, q, r, s</i> (fig. 238)
bestämda delarna är det mindre brytningen än den
totala reflexionen inom prismerna, som åstadkommer
strålarnas parallelism; brytningen medverkar endast
så till vida, att de strålar, som ligga i ett och
samma horisontalplan, här äfven skola fortlöpa parallelt 
med de öfriga. Prismerna få derför ej vara
plana, utan deras ytor måste ha en viss bugtighet,
hvilken beror af ljuskällans och brännpunktens
afstånd.

Fig. 240. Verklig, förminskad bild i en bikonvex lins.

Fig. 241. Verklig, förstorad bild i en bikonvex lins.

<b>Linsbilder.</b> Med de anförda fenomenen, som i visst
hänseende erbjuda stor likhet med fenomenen i bugtiga
speglar, kunna vi för oss förklara verkningarna
icke blott af camera obscuran, utan äfven af de
flesta andra optiska apparater, ifrån det enkla
förstoringsglaset till de konstrikt sammansatta
astronomiska tuberna. Antaga vi, att genom den i
fig. 240 framstälda linsen strålar utgå från det
brinnande ljuset, blifva de på det genom linierna
antydda sätt sammanbrutna bakom linsen, och det så,
att alla strålar, som utgå från en viss punkt, äfven
brytas till en och samma punkt, hvilken alltid ligger
på den genom medelpunkten dragna biaxeln. I dessa
föreningspunkter uppstå verkliga bilder, hvilka man
kan uppfånga på en skärm. De äro upp- och nedvända
och, allt efter det lysande föremålets afstånd från
linsen, förstorade eller förminskade. Står ljuset på
ett afstånd, som är dubbla brännvidden, äro
bild och föremål lika stora och bilden ligger
likaledes på dubbla brännvidden. Står ljuset
närmare linsen, är bilden förstorad och ligger
längre bort; i motsatt fall är han förminskad och
närmare. Utom dessa <sp>verkliga bilder</sp> gifva de konvexa
linserna, liksom en konkav spegel, äfven <sp>skenbara
bilder</sp>. Dessa uppkomma derigenom, att linsen gör de
genomgående strålarna konvergerande och att ögat, som
förlägger det på afståndet för det tydliga seendet,
således får se föremålet under en större synvinkel
(fig. 242). Vid begagnande af spridningslinser kunna
verkliga bilder ej uppstå, och de skenbara måste
synas förminskade. Hvilken bugtighet bör nu linsens
yta hafva, för att han skall kunna åstadkomma dessa
fenomen? Om linser med sferisk yta gäller nämligen
ej strängt den regeln, att alla ljusstrålarna förena
sig i en punkt, utan ju större den vinkel är, som
strålarna göra med axeln, desto närmare ligger
deras brännpunkt linsen sjelf. Mot den punkt,
hvarifrån strålarna utgå, svarar på andra sidan
ej en enda föreningspunkt, utan en hel liten zon,
och då detta gäller för alla punkter, är naturligt,
att, när man använder linser med stark bugtning eller
kort brännvidd, bilden skall förlora i tydlighet,
ju närmare man kommer kanten. Denna så kallade
sferiska aberration eller afvikning i följd af
linsens sferiska form kan undvikas genom användning af
linser med annan bugtning; men då dessas förfärdigande
möter åtskilliga svårigheter, begagnar man sig
hellre af den utvägen att använda linser med större
brännvidd och blott tillgodogöra den mellersta
delen af linsen, på hvilken strålarna falla under
tillräckligt små vinklar.

242. Skenbar bild i en bikonvex lins.

<b>Akromatiska linser.</b> Det från de synliga föremålen
utgående ljuset blir, liksom det omedelbara solljuset,
af prismat sönderdeladt i färgade strålar. Alldeles
samma verkan bör naturligtvis äfven en vanlig lins
utöfva. Sätter man nämligen en lins i en smal springa af 
fönsterluckan och låter solljuset passera igenom honom, blir
den på en bakom stäld skärm uppkommande solbilden
ej fullkomligt hvit, ej ens om skärmen står i
brännpunkten, utan han synes omgifven af en lätt
färgad ring. Föra vi skärmen ännu längre tillbaka
och således förstora cirkeln, upplöses bilden
i koncentriska ringar, så att det hela företer
ett färgspel, liknande regnbågens. Detta fenomen
uppkommer derigenom, att de violetta strålarnas
brännpunkt ligger närmare linsen än de rödas. I de
vanliga apparaterna gör det naturligtvis ingenting,
om vi se föremålen med något färgade kanter. Men i de
finare optiska instrumenten, såsom tuber, mikroskop,
fotografiska instrument o. s. v., har det stort
inflytande på bildens redighet, och det är nödvändigt
att så mycket som möjligt upphäfva denna strålarnas
olika brytbarhet och bringa dem att konvergera,
till samma punkt.

Vill man begagna sig af genomskinliga kroppars
ljusbrytande förmåga, tyckes det vid första påseende
omöjligt att åstadkomma brytning utan spridning, och
Newton sjelf förnekade möjligheten att framställa 
<sp>akromatiska linser</sp>, d. v. s. sådana, som åstadkomma
en bild, vare sig förstorad eller förminskad,
utan färgade kanter. Den store matematikern <sp>Euler</sp>
framkallade genom sitt påstående, att sådana borde
kunna åstadkommas, en liflig meningsstrid, hvilken
afgjordes af svensken <sp>Klingenstjerna</sp>, som visade
oriktigheten af Newtons åsigt. Newton hade nämligen
utgått från det antagandet, att färgspridningen,
d. v. s. spektrets bredd, stode i direkt förhållande
till brytningens storlek. Men detta är icke
förhållandet, ty det ges vissa genomskinliga kroppar,
som, ehuru de obetydligt bryta ljuset, likväl gifva
ett spektrum lika bredt som det, hvilket åstadkommes
af andra kroppar med större brytningsförmåga. På
grund häraf försökte man nu konstruera linser,
som bröte ljuset utan att sprida det, ett problem,
hvars lösning för förfärdigandet af noggranna tuber
var af den största vigt.

En adlig godsegare i grefskapet Essex i England,
sir <sp>Chester More Hall</sp>, som för sitt nöjes skull
syselsatte sig med fysikaliska studier, säges ha varit
den förste, som löste problemet. Han skall nämligen
redan 1729 ha konstruerat akromatiska linser och
1733 äfven akromatiska tuber, men hemlighållit sin
upptäckt. För att ej förråda sin hemlighet lät han
göra de olika delarna af sina linser, hvilka bestodo
af två särskilda glassorter, hos olika fabrikanter,
men just härigenom blef hemligheten upptäckt. Ty
<sp>Dollond</sp>, den berömde optikern, hvars tuber på den
tiden allmänt ansågos för de bästa, bestälde sina glas
hos samma fabrikanter som Hall, och det förundrade
honom att på olika verkstäder anträffa linser,
som hade vissa mått gemensamma med hvarandra och
hvilka han vid efterfrågan fann vara bestälda af
en och samma person. Härunder anande en hemlighet,
jemförde och undersökte han noga glasen och fann
sålunda det förfaringssätt, som skulle göra de optiska
vetenskaperna de största tjenster, ty derigenom
blef möjligt att med mikroskop och tuber åstadkomma
betydliga förstoringar, utan att bilden förlorade i
tydlighet. Huru härmed verkligen förhåller sig och
om någon annan före Dollond gjort denna upptäckt,
behöfva vi här ej undersöka. Men förhåller sig saken
äfven så, som berättelsen förmäler, synes oss Dollond,
som gjorde upptäckten fruktbärande, ega vida större
anspråk på äran deraf än den besynnerlige tvärviggen,
som behöll hemligheten för sig sjelf.

Taga vi två prismer, <i>A</i> och <i>B</i>, det förra af kronglas
med en brytande vinkel om 25°, det andra af
flintglas med en brytande vinkel om ungefär 12°,
och undersöka deras spektrer, skola vi finna, att
färgspridningen i båda spektrerna är den samma, ehuru
strålarna ej i båda blifvit lika starkt brutna, ty då
kronglasprismat ger en afvikning af omkring 13,65°
uppgår hon hos flintglasprismat till blott ungefär
8,03°. Det ena spektret är således lika bredt som det
andra, Hopställa vi nu de båda prismerna på det sätt
fig. 243 visar, så att de brytande kanterna äro vända
ifrån hvarandra, blifva strålarna i det spektrum,
som åstadkommes af prismat <i>A</i>, åter brutna i motsatt
riktning af prismat <i>B</i> o. s. v., och emedan det
sistnämda bildar ett lika bredt spektrum som det
förra, sammanbrytas de violetta med de röda och
lika så alla mellanliggande färger till en och samma
punkt, hvarest således uppstår fullkomligt hvitt
ljus. Färgspridningen är upphäfd, men, och detta
är det förnämsta, icke brytningen. Af den genom
prismat <i>A</i> betingade afvikningsvinkeln om nära 14°
har prismat <i>B</i> blott kunnat upphäfva 8°. Återstoden 6°
kommer optikern till godo.

Man inser lätt, att man med linser kan åstadkomma
samma verkan som med prismer, om man förenar
en konvexlins af kronglas och en konkavlins af
flintglas med hvarandra, och i sjelfva verket skall
redan Hall så äfven förfarit. Dollond och Fraunhofer
ha likväl bragt dessa linser till en hög grad af
teknisk fulländning, och de utföras ännu enligt de
af den förre gifna reglerna. Förhållandet mellan
ytornas radier kan beräknas efter glassorternas
brytande kraft. Linsens båda beståndsdelar ha på de ytor,
som skola läggas emot hvarandra, alldeles samma brytning,
så att de, om intet bindmedel lägges emellan, beröra 
hvarandra på alla punkter. Men för att fästa dem vid 
hvarandra anbringar man ett mellanlägg af canadabalsam, 
som är fullkomligt genomskinlig och ej inverkar 
menligt på ljusstrålarnas gång. När vi alltså i det
följande vid omtalande af nya optiska instrument 
nämna linser, menas alltid, der ej undantag särskildt göres,
akromatiska linser af någon bland de former, som i
fig. 244 finnas afbildade.

Fig. 243. Akromatiskt prisma.

<b>Linsers slipning.</b> Om den kemiska sammansättningen
af de allmännast brukliga glassorterna skola vi i
fjerde bandet, i afdelningen om glastillverkningen
i allmänhet, lemna närmare besked; här skola vi
blott omnämna det sätt, som användes att gifva
glasen deras riktiga bugtning, emedan detta är
det för optiska ändamål hufvudsakligaste. Konsten
att slipa linser af glas öfvades först i Holland i
större skala. Uppfinningen är dock vida äldre. Den
bestämda tiden, då hon blifvit gjord, är väl ej med
visshet känd, men äfven om man med nödig varsamhet
mottager uppgiften, att ett antikt optiskt glas, en
plankonvex lins af nära 3,75 tums brännvidd, nyligen
blifvit funnet i Ninives ruiner, ty ingenting ger oss
anledning tro, att de gamla assyrerna öfvat denna
konst, är det dock visst, att de gamla romarna kände
linser af bergkristall och glas.

Fig. 244. Akromatiska linser.

Starkare linser gjutas antingen först och slipas
sedan, eller utslipas de ur tjocka, glasstycken;
större svårigheter möter det att utskära dem ur flata
glasplattor. De bearbetas vidare genom slipning på
<sp>slipskålar</sp>, som för slipning af konvexa glas äro
konkava och för konkava konvexa. Hvarje bugtning
fordrar sin särskilda skål, som förfärdigas på det
sätt, att man först gör
två schabloner af messingsbleck, som noga passa
till den böjning, den önskade linsen skall hafva,
och af hvilka den ena har bugtningen utåt,
den andra inåt. Efter dessa schabloner svarfvas
sedan två skålar, hvilka sorgfälligt utarbetas
och derefter afslipas med fin smergel, hvarigenom
de blifva både glättade och justerade. De skålar,
som man vill begagna till slipning, fäster man nu
på en vanlig trampslipinrättning, som under arbetet
sättes i möjligast hastiga rotation kring en vertikal
axel. Glasstycket fästes på ett slags skaft, skålen
bestrykes med vatten och smergel, glaset tryckes lätt
deremot, och under det skålen roterar, ändras allt
som oftast linsens ställning på den samma, hvarigenom
han noga antager skålens bugtning. Ju längre arbetet
fortskrider, desto finare smergel måste användas. Har
linsens ena sida erhållit sin riktiga form, vändes
han om, och den andra ytan bearbetas på samma sätt.
Sin polityr erhåller han slutligen i samma skål,
som för detta ändamål bestrykes med ett lager af beck
eller kolofonium, hvilket man genom en intryckning
af den andra skålen gifvit den riktiga formen. På
blecket anbringas polerpulver, och arbetet fortgår
på samma sätt som slipningen. Ehuru polerpulvret
förnämligast angriper glaset, lider äfven messingen
en icke obetydlig nötning, i följd hvaraf de sista
linserna måste allt mer afvika från dem, som först slipades. För
att förekomma detta utsmerglas skålen emellanåt
med motskålen.

Fig. 245. Solbilder i fullt solljus.

Linserna hade länge blott en underordnad användning;
de begagnades till brännglas, förstoringsglas,
glasögon, enkla luper och behöfde för dessa ändamål
blott en mindre noggrann bearbetning.

Ej ens de för sin ovanliga storlek bekanta linser,
hvilka stundom blifvit framstälda och genom hvilka
särskildt den sachsiske adelsmannen <sp>Tschirnhausen</sp> 
gjort sig bekant, kunde åstadkomma några väsentliga
framsteg. Tschirnhausen anlade på ett af sina gods
i Oberlausitz en vattenqvarn för att slipa sina glas
och förfärdigade med dess tillhjelp brännglas af öfver
3 fots diameter och ända till 13 fots brännvidd;
med dessa linser kunde man visserligen koka fiskar
och kräftor i vattnet, men någon större nytta gjorde
de ej.
Den tiden ansågs naturligtvis detta kuriosum som något
ytterst intressant. Helt andra äro de resultat, som
nutidens optiker måste söka uppnå, och de maskiner,
han för detta ändamål konstruerat, vitna om den
största skarpsinnighet och den yttersta noggranhet.

En fullständig beskrifning öfver en anstalt, sådan
som det optiska institutet i München, hvilket,
grundadt af <sp>Utzschneider</sp> och <sp>Reichenbach</sp>, under
<sp>Fraunhofer</sp> och sedermera under <sp>Steinheil</sp> 
och <sp>Merz</sp> lemnat verldsberömda instrument, skulle upptaga en
bok för sig. Vi afstå således härifrån och vända oss
hellre till betraktande af den apparat, som så väl
i vetenskapligt som praktiskt hänseende förtjenar
anses som den vigtigaste.

<b>Camera obscuran.</b> Hvilken af våra läsare har ej. medan
han suttit under ett skuggigt träd, mellan hvars
löf solens strålar föllo på den hvita ytan af en
bordduk eller på den hvita sanden, förundrad gjort den
anmärkningen, att alla de särskilda ljusfläckarna hade
en rund form, att de ej afbildade de oregelbundna
öppningarna mellan bladen, utan alla hade en och
samma skapnad? De äro små solbilder, hvilkas konturer
endast bestämmas af den yttre formen hos ljuskällan
sjelf. Man kan öfvertyga sig härom, om man ger akt
härpå vid en solförmörkelse, då vi ej se solen som
en rund skifva, utan i form af en skära. De små
solbilderna visa sig då på marken ej mera som plana,
fulla solbilder, utan hafva en form, som äfvenledes
liknar en skäras.

Fig. 246. Solbilder under partiel solförmörkelse.

Ännu mera öfverraskande är följande lätt anstälda
försök. Man gör en kammare fullständigt mörk och
anbringar midt emot fönsterluckan, i hvilken en
rund öppning om 0,8 tums diameter blifvit utskuren,
en hvit yta. Dertill kan man använda en utspänd,
hvit duk eller ett i en ram spändt, hvitt papper. Så
snart öppningen i luckan blifvit gjord, så att ljus
derigenom kan inströmma, synes på den motstående
väggen hela den omgifvande trakten, hus och träd,
moln och menniskor med sina naturliga färger och i
full rörelse, sådana
de i verkligheten äro, men allting är upp- och
nedvändt. Ju mindre öppningen är, desto skarpare äro
konturerna, men desto ljussvagare äfven bilden.

Välja vi, för att förklara detta fall, ett enstaka
föremål, t. ex. ett hus, hvarifrån strålarna genom
den trånga öppningen skola falla på väggen, inses
lätt af fig. 247, hvarför tornet <i>a</i> måste synas vändt
nedåt och foten <i>b</i> uppåt. Ju närmare intill öppningen
man ställer skärmen, desto mindre, och ju längre man
aflägsnar honom derifrån, desto större, men äfven
desto svagare belyst blir bilden.

Vi ha egentligen redan här en camera obscura, då den
apparat, som vi särskildt beteckna med detta namn,
endast skiljer sig derifrån genom tillägget af
spegel och linser, hvarigenom bilden dels bringas
i riktig ställning och dels hans konturer göras
skarpare. Apparaten befinner sig i en mörk
kammare, på det att bildens tydlighet ej må lida af
annat ljus. Öppningen, hvarigenom ljusstrålarna
utifrån inkomma, är vida större än i fig. 247. En
passande spegel uppfångar ljuset och kastar det
tillbaka på en samlingslins, som befinner sig i
ett flyttbart rör och har till ändamål att till en
verklig bild sammanbryta de strålar, hvilka låta
uppfånga sig på den hvita ytan. Utan linsens förmåga
att samla strålarna skulle med den stora öppning, man
för ljusstyrkans skull använder, ingen bild uppkomma.

Fig. 247. Camera obscura.

En annan flyttbar camera obscura är den i fig. 248
afbildade. Hon utgör en fyrkantig, tillsluten, inuti
svartmålad låda och begagnades förr vid afteckning
af landskap, hvartill hon visade sig tjenlig, emedan
man uppfångade bilden på ytan af ett oljadt eller
halfgenomskinligt papper och sedan kunde afteckna
de tydligt genomskinande konturerna. Den inre
anordningen är omvänd mot den föregående. Vi se,
huru ljusstrålarna först måste
passera linsen, som sammanbryter dem med hvarandra,
och först sedan medelst den bugtiga spegeln kastas på
glasplattan. Är den senare mattslipad, synes bilden
på den samma, förutsatt att linsen är riktigt instäld,
hvilket kan ske medelst det skjutbara främre röret. Är
glasplattan helt och hållet genomskinlig, måste man
uppfånga bilden på ett genomskinligt papper. Hufven
tjenar till bländglas för att hindra ljuset att
intränga från sidan.

Camera obscuran hör till de mest använda optiska
instrument, ty hvarje fotograf begagnar och måste
begagna sig deraf. Hon uppfans redan i medlet af
16:e århundradet af napolitanen <sp>Porta</sp>, hvilken
syselsatte sig med undersökningar af ögat, men har
först i det senaste århundradet nått sin största
fullkomlighet, sedan hon spelt ut sin rol som
en roande leksak och antagit den vigtigare af ett i praktiskt
hänseende nyttigt instrument. De fotografiska
apparaterna hafva ej blott en enda lins, utan hela
linssystem för att undvika så väl den sferiska som
den kromatiska afvikelsen.

Fig. 248. Portativ camera obscura.

Fig. 249. Laterna magica.

<b>Laterna magican eller trollyktan.</b> Denna apparat
har redan länge varit bekant och uppfans sannolikt
af <sp>Athanasius Kircher</sp> omkring 1640, ehuru många
påstå, att <sp>Roger Bacon</sp> 400 år förut begagnat sig
af henne. Hon har på senare tiden åter kommit i
bruk, emedan man betjenar sig af henne för att
åstadkomma så kallade dimbilder (<sp>dissolving
views</sp>) och vid förstoring af mikroskopiskt små
föremål. Apparaterna för sistnämda ändamål kallas,
allt efter som ljuskällan utgöres af en vanlig lampa,
ett i brinnande hydrooxygengas glödande kalkstycke
eller solen sjelf, lamp-, hydrooxygengas- eller
solmikroskop. I sin inre sammansättning skilja de
sig ej väsentligt från laterna magican. Denna består till sitt
yttre af en helt och hållet tillsluten låda med ett
på ena sidan utskjutande rör (fig. 251). Inuti denna
låda befinner sig en klart brinnande lampa och bakom
denna en konkav spegel, som kastar alla strålarna
parallela framåt. I röret stå två konvexa linser
(bäst är att använda en plankonvex och en bikonvex);
mellan den andra linsen och lågan,
något bortom de båda linsernas gemensamma brännpunkt,
finnes en öppning för inskjutning af en glasplatta,
på hvilken det föremål, som skall framställas,
är måladt med genomskinliga färger. De bilden
genomgående ljusstrålarna brytas och korsas af
linserna. Uppfångas de på en yta, uppstår således
en omvänd bild af målningen, och denna bild växer med
afståndet mellan apparaten och den uppfångade ytan,
emedan de färgade strålarna komma divergerande
från linsen. För att bilden skall bli rättvänd,
måste målningarna inskjutas i upp- och nedvänd
ställning. Bilden uppfångas antingen i en tät
rök eller på en hvit vägg. Använder man en med genomskinligt
muslin öfverspänd ram, synes hon på båda
sidorna. Naturligtvis beror trollyktans effekt mycket
på den omsorg, hvarmed målningarna äro utförda,
och förstärkes ännu mer, om de omålade delarna af
glaset göras mörka, så att bilden klart framträder på
mörk grund. Hvita bilder inristas i den svarta färg,
hvarmed glasplattan på ena sidan är öfverdragen. Den
berömde luftseglaren Robertson gaf i början af detta
århundrade förevisningar i andeskådning, som satte
hela verlden i häpnad. Länge kunde ingen utgrunda,
hvilka medel han använde, och det dröjde flera år,
innan hemligheten upptäcktes. Det var ingenting annat
än laterna

Fig. 250. Robertsons fantaskop.
magican, som med några mekaniska och teatraliska
tillbehör af Robertson kallades <sp>fantaskop</sp>. Man
tänke sig åskådarplatsen genom en mellanvägg helt och
hållet skild från det rum, der konstnären opererar. En
midt på denna vägg befintlig skärm af uppspändt muslin
döljes af draperier, som ej borttagas, förr än strax
före representationens början allt blifvit mörkt.

Men då ej heller bakom muslinsväggen något annat
ljus finnes än det, som med bilden sjelf kommer ut
ur trollådan, ser man ej den tunna väfven, utan
blott en figur, som tyckes sväfva i luften och än
kommer åskådaren fasaväckande nära, än aflägsnar
sig. Dessa olika intryck åstadkommas på ett mycket
enkelt sätt. Ju längre trollyktan står från skärmen,
på hvilken bilderna framträda, desto större, och ju
närmare hon är, desto mindre blifva dessa bilder. Står
hon alldeles invid skärmen, äro de naturligtvis föga
större än rörets öppning. Men åskådaren på andra
sidan tycker, att de små bilderna äro aflägsnare,
de större deremot närmare honom.

Fig. 251. Laterna magica för dimbilder.

Vidare har röret en draglåda, hvarmedelst man kan
förändra linsernas inbördes afstånd och derigenom låta
bildernas konturer framträda skarpare eller svagare,
hvarigenom intrycket af ett aflägsnande blir ännu mera
förvillande. För att göra skådespelet ännu naturligare
behöfdes blott något sätt att få de bilder, som
samtidigt framstäldes inom ett litet rum, att ej
på samma gång till- eller aftaga i styrka. Detta
kan utan svårighet åstadkommas genom en framför
linsen befintlig rörlig skärm, som Robertson kallade
kattögat och hvilken man kan tänka sig som en sax med
breda halfmånformiga blad, som ligga på båda sidor
om den främre linsen och låta på det sätt sammanföra
sig öfver den samma, att hvarje grad af ljussvaghet
ända till fullkomligt mörker kan åstadkommas. Genom
lämpliga kombinationer af dessa utvägar, apparatens
aflägsnande och närmande, förändring i ljusstyrka och
linsernas förflyttning, åstadkommas nu andesynerna.

En passande musik, en konstgjord åska, storm eller
regn voro särdeles egnade att förstärka intrycket.
Så väl konstnären som apparaten förrätta
naturligtvis sitt arbete under djup tystnad, i det
den senare flyttas från ett ställe till ett annat på
rullar, öfverdragna med kläde.

De användningar, man gjort af laterna magican och
andra dylika apparater, äfvensom af solmikroskopet,
hafva till största delen inskränkt sig till vanliga
förevisningar. Men under den senaste belägringen
af Paris var laternan för parisaren ett särdeles
nyttigt instrument, emedan det blott med hennes
tillhjelp var honom möjligt att underhålla en, om
än osäker korrespondens med den yttre verlden. Som
bekant, skedde befordringen af bref från staden
medelst luftbalonger. Men äfven om det lät sig
göra att afskicka en luftbalong med utsigt, att
han skulle nedfalla inom ett vänskapligt område,
hvarifrån hans innehåll sedan kunde befordras
vidare, var det dock omöjligt att på samma väg
utifrån inkomma i staden. Återvändande brefdufvor,
som man förut i balong bortfört från Paris, erbjödo
den enda utvägen härtill. Man förstod äfven att i
vidsträckt skala och på ett utmärkt väl organiseradt
sätt begagna sig deraf. Med tillhjelp af fotografiska
reduktionsapparater öfverfördes bref, depescher, ja,
hela tidningsblad i de minsta möjliga dimensioner på
ett enda blad, som ej fick vara större, än att det
fick rum i en liten fjäderpåse, hvilken man fäste
under dufvans vinge. Vid afsändningen begagnade sig
fransmännen af den fotografiska negativa bilden,
hvarigenom de tillika vunno den fördelen, att de
sluppo en dubbel fotografisk öfverföring, och voro
då äfven försäkrade om, att ingen, som ej egde en
lämplig förstoringsapparat, kunde läsa skriften,
ty så systematiskt kriget än fördes från tyskarnas
sida, hade de likväl ej tänkt på att förse sig med
fotografiska apparater och mikroskop. I Paris blefvo
de blad, som innehöllo hela samlingen af enskilda
korrespondenser, först på fotografisk väg förstorade,
derpå med ett lamp- eller hydrooxygengasmikroskop
afbildade på en slät vägg, der man läste brefven,
hvarefter de afskrefvos och befordrades till sina
respektive adresser.

<b>Dimbilder.</b> Genom det för några år sedan från England
till kontinenten spridda bruket af trollyktan
för framkallande af dessa bilder väckte hon nytt
intresse. De vanligen använda apparaterna af detta
slag bestå af två lådor, så sammanstälda, att deras
öppningar äro riktade mot en och samma punkt på
skärmen, så att båda ljusmassorna der förenas till
en enda. Inskjuter man i den ena lådan en glasbild,
under det man skymmer ljuset i den andra, ser
man blott en enda bild. Men bilden kan i vår åsyn
förvandlas till en annan, som redan finnes färdig i
den andra lådan, hvilken ännu är mörk. Detta fenomen
åstadkommes på det sätt, att man småningom helt och
hållet förmörkar den första lampan och låter mera ljus
i samma mån utströmma från den andra. Härigenom börjar
den först synliga bilden förblekna och blifva otydlig,
ty dess färger och konturer blanda sig småningom helt
och hållet med den nyas, hvilka emellertid blifva
allt mera tydliga och slutligen framstå i hela sin
klarhet. Har man ej någon rörlig skärm, något kattöga
att tillgå, kan öfvergången åstadkommas på det sätt,
att man genom lampans upp- och nedskrufvande ger
bilderna den önskade ljusstyrkan. Förvandlingen af ett 
Fig. 252. Förstoring af fotografiska depescher 
medelst laterna magica under belägringen af Paris.
sommarlandskap till ett vinterlandskap med samma hus,
berg, träd o. s. v. lyckas förträffligt på detta
sätt, och det är i högsta grad öfverraskande att se
detta framträdande af en alldeles ny tafla, hvars
tillkomst vi ej kunna förklara och som redan står
färdig för våra blickar, innan vi hunnit hemta oss
från vår förvåning.

Det finnes ännu flera små hjelpmedel för vinnande af
omvexling vid dylika förevisningar. Så kan man ställa
flera glas bakom hvarandra och genom att föra dem
fram och tillbaka åstadkomma rörelse i en trakt, låta
ett bantåg gå fram eller dylikt. Snöfall åstadkommas
derigenom, att man framför en tredje laterna magica
på en rulle vefvar en pappersremsa nedifrån uppåt. I
denna remsa äro förut hål stuckna med en knappnål.

<b>Undercameran.</b> En optiker i Hamburg vid namn Krüss
har sedan några år gifvit laterna magican en ny
intressant användning och bragt henne i handeln
under namn af undercameran. Då man nämligen vid den
vanliga laterna magican måste använda målningar
på glas, som i följd af sina skarpt begränsade
konturer och genomskinliga färger blifva synliga,
har Krüss uppfunnit en metod att på skärmen visa
förstorade bilder äfven af ogenomskinliga föremål,
såsom bilder på papper, medaljer, blommor, ur med
sina rörliga visare o. s. v. Han sätter föremålet
i en medelst en lampa och en konkav spegel starkt
belyst låda och låter de från föremålet reflekterade
strålarna gå genom en lins, som på en närstående
hvit vägg visar en förstorad bild deraf. Den effekt,
denna enkla apparat åstadkommer, är särdeles angenäm
och kan lätt på ett sinnrikt sätt mångfaldigas.
<b>Ögat. Panoraman, kromatropen och stereoskopet.</b>

Ögat ett optiskt instrument. -- Dess inrättning och
egenskaper. -- Seende med <sp>ett</sp> öga. -- Näthinnebilden. --
Synvinkeln. -- Månens skenbara storlek. --
Perspektivet. -- Hjelpmedel för den perspektiviska
teckningen. -- Panoramor och dioramor. --
Ljusförnimmelsens hastighet. -- Kromatropen. --
Subjektiva ljusförnimmelser. -- Färgharmonin.
-- Seende med två ögon. -- Stereoskopet och dess
historia. -- Wheatstone. -- Brewster. - Spegel-
och prismstereoskop. -- Helmholtz' telestereoskop.

Vi bära ständigt på oss den fullkomligaste camera
obscura, som gerna låter tänka sig. Om också
fotografens apparater kunna åstadkomma bilder, hvilkas
detaljer vi endast med mikroskopet kunna uppfatta,
är dock vårt <sp>öga</sp> en ännu vida finare apparat. Alla
de hinder och svårigheter, som förr stälde sig
i vägen för en tillfredsställande förklaring af
seendets fenomen, falla vid användningen af en riktig
undersökningsmetod af sig sjelfva, och vi fråga oss
häpnande, om vi mera skola beundra orsakernas och
lagarnas enkelhet eller det underbara i de verkningar,
naturen dermed förstår frambringa.
Många århundradens ansträngningar och spekulationer
hade ej förmått gifva oss någon inblick i ögats
verksamhet. Så länge man ej öppnade den inre
verkstaden, måste man förblifva i okunnighet om, hvad
der inne föregick. Visartaflan på ett tornur förråder
mycket förr den mekanism, som gömmer sig der bakom,
än det yttre ögat det maskineri, det innesluter. Men
medan hvarenda lärgosse kan springa upp i tornet för
att taga reda på orsaken till visarens rörelser, stodo
i årtusenden mästarna utanför ögat och menade, trodde,
förmodade, påstodo det och det, men <sp>visste</sp> intet.

Först då anatomens skarpa knif med ett beslutsamt
snitt öppnade det yttre omhöljet, uttog de särskilda
delarna och profvade så väl hvarje del till dess
egenskaper som allesammans till deras förenade verkan,
först då blef det ljus. Det är åt en sådan anatoms
ledning, vi nu på en stund vilja anförtro oss.

Fig. 254. Ögat.

Han tar ett oxöga, ty de högre organiserade djurens
ögon äro alla hufvudsakligen lika, och fäster först
och främst vår uppmärksamhet på dess sferiska form
(fig. 254), <sp>ögongloben</sp>. Denna är rundt omkring
omgifven af en fast hinna <i>OP</i>, hvilken på sin
främre yta <i>H</i> är genomskinlig, men för öfrigt
ogenomskinlig. På den bakre ytan se vi den afskurna
synnerven <i>N</i>, som öfverför ljusförniminelsen till
hjernan.

Under den dissektion af det inre ögat, han nu
företager, visar han oss följande delar, den ena efter
den andra. Strax bakom den genomskinliga <sp>hornhinnan</sp>
<i>H</i> ligger en färgad hinna <i>II'</i>, <sp>iris</sp>, efter hvars 
färg man kallar ögat brunt, blått o. s. v. Hon är i midten
genombruten, och genom denna öppning, pupillen, träda
ljusstrålarna in i linsen <i>L</i>, af hvilken de brytas
och på ögats bakre vägg, <sp>näthinnan</sp>, <i>ff'</i>, förenas
till en förminskad bild. Det inre rummet <i>M</i> bakom
linsen är fyldt med en genomskinlig, geleartad massa,
<sp>glaskroppen</sp>, och dess botten öfverdragen med en svart,
finådrig hinna, som gör det till en verklig camera
obscura. Det främre rummet <i>K</i> emellan hornhinnan
och linsen innehåller en klar, något saltaktig
vätska. Näthinnan sjelf är ingenting annat än den
ytterst fina förgreningen af synnerven.
Tränga nu från <i>aa'</i> ljusstrålar in i ögat, undergå
de redan vid passagen genom den, genomskinliga
hornhinnan <i>bb'</i> en afvikning, och den betydligaste
af alla, ty de medier, som ljusstrålen på vägen
till näthinnan har att passera, skilja sig till
sina brytningsförhållanden mycket litet ifrån
hvarandra. Linsen är på visst sätt endast en
förfiningsapparat; genom förändring af läge och
kullrighetsförhållanden verkar han nämligen, att
strålarna, de må vara parallela eller mer och mindre
konvergerande, i ett normalt öga alltid förena sig på
näthinnan i <i>ff'</i>, och gör det sålunda möjligt att tydligt
urskilja föremålen på mycket olika afstånd. Dessutom
gör han sannolikt bilderna akromatiska.

Fig. 255. Månens skenbara storlek.

Är linsen så beskaffad, att föreningspunkten för de
från medelafståndet kommande strålarna eller bilden
faller <sp>framför</sp> näthinnan, skola de strålar, som från
ett närmare afstånd intränga i ögat, kunna förena
sig på näthinnan och der frambringa skarpa bilder,
de deremot, som komma från aflägsnare föremål och
förena sig <sp>framför</sp> näthinnan, der endast frambringa
otydliga bilder, emedan strålarna här redan åter
divergera. Sådana ögon kallar man <sp>närsynta</sp>; linsen
har här en allt för kort brännvidd och är allt
för mycket kullrig. Denna olägenhet kan afhjelpas
genom motsvarande spridningslinser; derför äro också
glasen i glasögon för närsynta bikonkava linser. Hos
<sp>långsynta</sp> eger det motsatta förhållandet rum: den
tydliga bilden skulle uppstå först bakom näthinnan,
och strålarna måste derför genom användning af konvexa
glas göras mera konvergerande.

<b>Seendet med ett öga.</b> Den ansträngning, vi
göra för att inrikta vårt öga för olika afstånd, kalla vi ögats
ackommodation. Sannolikt har den dertill erforderliga 
muskelverksamheten ett ej obetydligt inflytande på vår 
föreställning, ty äfven om vi blott se med ett öga, känna
vi tydligt, hvilkendera af två punkter är den närmare
och hvilken den aflägsnare. Afståndet, hvartill ett
föremål kan aflägsnas utan att förlora i tydlighet,
har dock sin gräns; så t. ex. kan skrift af normala
ögon endast ses på ett afstånd af mellan 7 och 15
tum. Detta afstånd kallas <sp>synvidden</sp>.

Dessutom framkalla ej heller alla punkter på näthinnan
lika skarpa intryck. Om vi vilja noga betrakta en sak,
rikta vi vårt öga så, att strålarna infalla i ögats
midtlinie (ögonaxeln). Är sålunda synfältet alltid
mycket inskränkt och kunna vi följaktligen ej lika
skarpt uppfatta mera omfattande bilder i alla deras
delar, motväges dock denna skenbara ofullkomlighet
fullständigt genom ögats utomordentliga rörlighet,
som tillåter oss att med största hastighet bringa
just de punkter till åskådning, på hvilka våra tankar
äro fästa.

Fig. 256. Wrens maskin till aftagande af perspektiviska landskap.

Ett synligt föremåls <sp>skenbara storlek</sp> rättar sig
efter <sp>synvinkelns</sp> storlek, d. v. s. storleken af
den vinkel, som bildas af de strålar, hvilka från
dess yttersta punkter gå till vårt öga. Med denna
synvinkel kombinera vi i tanken afståndet och kunna
vid en riktig uppfattning af det samma göra oss en
föreställning om den <sp>verkliga storleken</sp>. Huru mycket
härvid beror på den senare omständigheten, bevisar det
allt jemt på nytt uppdykande påståendet, att månen,
när han står långt ned vid horisonten, ser större
ut, än när han står högt på himmeln. Denna ganska
märkvärdiga illusion har sin orsak, ej i en förändring
af synvinkeln, ty denna är för båda ställningarna
fullkomligt den samma, utan beror derpå, att vi, i
följd af luftlagrens olika tjocklek vid horisonten och
i zenit, se himlahvalfvet, hvarpå stjernorna synas oss
fästa, ej som ett halfklot, utan som ett tillplattadt
hvalf, och sålunda i föreställningen gifva månen,
när han står lågt, ett större afstånd, än när han står
öfver våra hufvuden. Fig. 255 ger en åskådlig
framställning af detta förhållande.

På synvinkelns förändring med växande afstånd
grundar sig deremot perspektivet, hvars riktiga
iakttagande kan gifva tecknade föremål en
stor åskådlighet. Kännedomen af perspektivets
regler förutsätter en skarp naturiakttagelse; vi
anträffa honom derför också först på folkens högre
bildningsstadier. Ännu på bilder från medeltiden
se vi en teckning, som i afseende på perspektivisk
anordning har en stor likhet med kinesiska taflor.

För att på en yta så troget som möjligt återgifva
landskap, statyer och dylikt har man flera
hjelpmedel. Det enklaste är, när man emellan ögat och
föremålet, som skall afbildas, uppställer en glastafla 
och på denna aftecknar konturerna omedelbart efter
naturen. Men då härvid hvarje rubbning af ögat skulle
ha till följd en total rubbning af bilden, har man, på
sätt fig. 256 utvisar, gifvit ögat en fast hållpunkt
derigenom, att man med teckningsytan fast förenat ett
visir, genom hvars lilla öppning tecknaren betraktar
landskapet. Bilden uppritas ej på glastaflan, utan
omedelbart på papperet. Man begagnar sig för detta
ändamål af en pantograflik ram, på hvilken ritstiftet
är fäst och som i ena ändan är försedd med en visare,
hvars spets föres öfver landskapets konturer.

<b>Panoraman.</b> Huru långt en perspektiviskt riktig
teckning kan drifva illusionen, derpå gifva
panoramorna det bästa beviset. De äro målningar
som på det sätt framställa ett landskap eller en
scen, att åskådaren liksom befinner sig midt uti
dem. Duken, hvarpå de äro målade, är derför också
vanligen utspänd i en rotunda och omgifver åskådaren
på alla sidor. Målningens perspektiv är beräknadt
efter åskådarens ståndpunkt; från hvarje annan punkt
visa sig bilderna förvridna och få ungefär ett sådant
utseende som de ha på fig. 257. Äfven från den rätta
synpunkten sedda, skola de först då åstadkomma
full illusion, sedan man aflägsnat alla störande
sidointryck. Så t. ex. skall den lilla teckningen på
fig. 257 visa föremålen i deras rätta förhållanden,
om man i ett kort sticker ett rundt hål af ungefär
ett knappnålshufvuds storlek och ställer kortet
så, att den runda öppningen befinner sig ungefär
två och en half tum framför och lika högt öfver den
horisontalt liggande afbildningen, samt derefter låter
ögat röra sig på ett litet afstånd bakom kortet, så
att den ena delen efter den andra blir synlig genom
det lilla hålet.

På samma sätt äro nu panoramornas målningar
inrättade. Då redan <sp>Albrecht Dürer</sp> med fullkomlig
noggranhet utvecklat och uppstält reglerna för
perspektivet, är det ej osannolikt, att mindre
panoramamålningar länge funnits. <sp>Breisig</sp> skall 1763
i Danzig visat en panorama, men det är först sedan
1793, som sådana rundmålningar i större skala blifvit
offentligt förevisade. Detta år uppstälde nämligen
<sp>Barker</sp> i London en panorama, som förestälde trakten
kring Portsmouth och ön Wight. Från denna tid blefvo
dessa förevisningar allt mera omtyckta och allmänna. I
synnerhet ha de parisiska panoramorna, af hvilka de
första voro ett verk af landskapsmålaren <sp>Prevost</sp>,
vunnit en stor ryktbarhet. Namnet <sp>Passage des
panoramas</sp> erinrar ännu om platsen för den första
utställningen. För sextio år sedan stodo här två
rotundor med en diameter af ungefär 50 fot. Det var
den prevostska teatern. Allmänheten var förtjust
öfver hvad hon här fick se, och hennes uppmuntran
föranledde snart uppförandet af en större bygnad.

Efter Prevosts död upprullade öfverste <sp>Langlois</sp>
för parisarnas ögon hufvudepisoderna från det nyss
slutade grekiska frihetskriget, hvari han sjelf tagit
del. Hans panorama befann sig vid <sp>Rue des marais du
Temple</sp> och hade nära tre gånger så stor diameter
som den prevostska. Taflan öfver sjöbataljen vid
Navarino, den första, som han förevisade, förstod
Langlois göra i hög grad lefvande, och för att göra
illusionen så fullständig som möjligt gaf han den för
åskådarna bestämda platsen formen af akterdäcket på
en fullt utrustad örlogsman om 74 kanoner. Rotundans
midtpelare var förvandlad till en mast; den andra
delen af skeppet deremot var endast målad. Duken slöt
sig till bakstammen och förde blicken genast ut öfver
det upprörda hafvet och de kämpande fartygen. I slutet
af tretiotalet bygde Langlois en ny stor panorama, der
den franska arméns strider utgjorde hufvudföremålet
för framställningen.

Den berömda panoraman öfver London, ett verk af <sp>Thomas
Horner</sp>, var uppstäld i en ofantlig rotunda i Regents
park. Åskådarplatsen förestälde den lilla lanterninen
högst upp i kupolen på S:t Paul. I Tyskland har i
synnerhet målaren <sp>Lexa</sp> gjort sig ett namn genom sina
panoramor, och här i Sverige förevisade <sp>Enslen</sp> på
femtiotalet utmärkta bilder af Rom, Napoli, Stockholm
m. fl. städer.

Fig. 257. Perspektiviskt landskap för panoraman.

Medan panoramans verkan hufvudsakligen beror på
perspektivet, är det i de af <sp>Daguerre</sp>, daguerrotypins
uppfinnare, först framstälda <sp>dioramorna</sp> den
egendomliga belysningen, som frambringar ej mindre
öfverraskande effekter. En stor genomlysande sidenduk
målas på båda sidorna, men olika på hvardera. På
framsidan visar han t. ex. bilden af ett solbelyst
landskap, medan baksidan, som tillbehör till samma
bild, innehåller en molnbetäckt himmel, ett snöfall
eller annat dylikt. Färgerna väljas särskildt med
afseende på deras genomskinlighet, och man kan, allt
efter som ljuset endast faller på framsidan eller
endast på baksidan, framkalla dessa båda effekter
särskildt och i
hastig följd efter hvarandra, men tillika äfven genom
samtidig verkan af det framifrån fallande och bakifrån
genomskinande ljuset åstadkomma högst öfverraskande
omvexlingar.

<b>Ljusintryckets hastighet och varaktighet.</b> Vi se
ej i samma ögonblick, ljuset träffar våra ögons
näthinna. Nerverna behöfva först en viss tid
för att mottaga intrycket och vidare tid för
att fortplanta det till hjernan, medan själen å
sin sida behöfver tid för att deraf bilda sig en
föreställning. Naturligtvis äro alla dessa tidslängder
ytterst korta, så korta, att de helt och hållet undgå
den vanliga iakttagelsen. Det oaktadt ha fysikerna och
fysiologerna utfunnit metoder att på det noggrannaste
mäta denna tankesnabbhet. Det har dervid visat sig,
att från det ögonblick, då ljusstrålen infaller i
ögat, till det, då själen får tydligt medvetande
af det sedda, förflyter, olika för olika personer,
1/10 till 1/3 sekund samt att, strängt taget, alla
astronomiska observationer måste korrigeras genom
tillägg af detta bråktal.

Men liksom ögat behöfver tid för att upptaga
ljusintryck, släpper det dem ej heller genast ifrån
sig. Om vi i ett mörkt rum svänga en glimmande sticka
rundt omkring hufvudet, växer den lysande punkten ut
till en svans, som vid tillräckligt hastig rörelse
öfvergår till en eldkrets. Blixten är blott en enda
gnista, men han förefaller oss som ett zigzagformigt
band, emedan intrycket, den så kallade <sp>efterbilden</sp>,
några ögonblick bibehåller sig, äfven sedan bilden på
näthinnan försvunnit. Många andra exempel skulle kunna
anföras på samma fenomen. Vi skola dock endast välja
ett och annat af dem, som innehålla några sinnrikt
anbragta faktorer och behöfva en förklaring, för
att dessa faktorers verkningar skola kunna lättare
förstås.

<b>Färgsnurran</b> är den enklaste apparaten för anställande
af experiment rörande efterbilderna och ljusintryckets
förlängda tillvaro. Hon består helt enkelt af en
massiv snurra af 5 till 7 tums diameter, hvilken
man genom häftigt dragande på ett omkring axeln
lindadt snöre kan försätta i en hastig rotation
(fig. 258). På snurrans öfre yta kan man anbringa
runda pappskifvor, som i midten hafva ett hål,
hvarigenom de kunna trädas på axeln. Om nu dessa
skifvor, som naturligtvis deltaga i kringsvängningen,
indelas i sektorer, som äro målade med olika färger,
skall den hastiga vexling af intryck, som de i snabb
följd återkommande bilderna frambringa, af ögat
förnimmas som en blandning af färger. Nerver och själ
äro ej så snabba som snurran; de kunna ej bibehålla
bilderna åtskilda, utan blanda dem tillsammans. Är
pappskifvan t. ex. indelad i gula och blå sektorer,
visar hon sig under kringsvängningen grön, blått och
rödt gifva violett o. s. v.

Vore färgerna på skifvan fördelade som färgerna i
solspektret, skulle de, alldeles på samma sätt som de
brutna strålarna genom ett nytt prisma återförenas
till den hvita, äfven här kunna frambringa en
förnimmelse af hvitt, om ej ljuset förlorade mycket
i styrka derigenom, att elementen för det hvita hos
en särskild sektor fördela sig öfver skifvans hela
yta och den
sammanlagda verkningen derigenom, i stället för hvitt,
blir en matt, ljusfattig grå färgton.

Fig. 258. Färgsnurran.

Fig. 259. Till förklaring af färgsnurran. Fig. 260.


Men man kan med en sådan snurra äfven anställa
en mängd andra försök, och man har också under de
senaste åren gifvit dem en form, som gör det möjligt
att åstadkomma de mest olikartade verkningar. I axeln,
hvars öfre del för detta ändamål är ihålig, instickas
nämligen flera på olika sätt böjda ståltrådar, som
vid sin rotation få utseende af runda ihåliga kroppar,
såsom fig. 260 antyder. Anbringar man nu på en sådan
lutande ståltråd en i målade fält indelad pappskifva,
på det sätt fig. 258 utvisar, erhåller man de mest
förvånande färgverkningar, idel koncentriska ringar,
som vid den minsta beröring byta om färg och bredd
och erbjuda de täckaste sammansättningar. Orsaken till
denna nästan underbara företeelse ligger likaledes i
den hastighet, hvarmed de tätt på hvarandra följande
bilderna hinna ögat och
förena sig till en enda bild. Omvexlingarna deremot
framkallas derutaf, att genom en obetydlig stöt
utifrån pappskifvan förändrar sitt läge på ståltråden,
så att andra delar af henne komma att ligga utåt
och nya blandningsförhållanden uppstå. Då skifvan
nämligen sitter löst omkring ståltråden och
endast genom centrifugalkraftens verkan drifves upp
till den öfversta, yttersta punkten, skall af samma
orsak den punkt på hennes omkrets, i hvars radie
skifvans tyngdpunkt ligger, sträfva utåt. Man kan
lätt öfvertyga sig härom, om man genom fastklibbande
af en liten vaxbit förlägger tyngdpunkten i en
viss riktning. På vår afbildning ha vi tecknat
skifvan i de olika lägen, som hon under ett omlopp
efter hvartannat intager. Tänka vi oss nu hennes
tre fält målade gula, röda och blå, af hvilka det
sistnämda på afbildningen är utmärkt med en mörk
streckning, måste med den ställning, skifvan der har,
den yttersta omkretsen af hela bilden synas blå utan
någon blandning af rödt eller gult. Inåt deremot
skall den blå ringen mycket snart gå öfver i en grön,
då den gula färgen, ju längre man kommer inåt mot
centrum, allt mera får öfverhand, tills slutligen
den gröna ringen alldeles slutar och en orangegul
tar vid, som i sin tur, ju mer det gula aftager,
allt mer öfvergår i rödt, tills den innersta kretsen
slutligen helt och hållet antager denna färg. Men det
behöfs blott en aldrig så liten beröring af skifvans
omkrets, förutsatt att hon är noga upphängd i sin
medelpunkt, för att omkasta de målade fältens läge
omkring tråden och plötsligt framkalla alldeles nya
färgkombinationer.

<b>Trollkortet och trolltrumman.</b> Något hvar torde känna
de små korten, som äro målade på båda sidorna, men med
olika bilder, hvilka, när man medelst en vid korten
fäst tråd försatt dem i en hastig kringsvängning,
i vår föreställning sammanflyta till en enda bild,
som innehåller båda bildernas beståndsdelar. Så
t. ex. bilda en tom bur på den ena och en fågel på
den andra sidan af ett kort vid kringsvängningen en
i en bur sittande fågel. Dylika sammanställningar,
af hvilka leksakshandeln har otaliga att bjuda på,
kallas <sp>trollkortet</sp> eller <sp>taumatropen</sp> (uppfunnen i
Paris 1827). Tecknar man på detta sätt bilder, som
föreställa de olika faserna af en kropps rörelse,
och låter dessa bilder hvar och en för sig, men
tätt på hvarandra, intränga i ögat, skall detta tro
sig se rörelsen sjelf, i det det sammanbinder de
särskilda intrycken till en oafbruten rad. <sp>Stampfer</sp> 
i Wien konstruerade 1832 efter denna princip sina
<sp>stroboskopiska</sp> kort, hvilka i den 1866 från Amerika
till Europa öfverkomna <sp>trolltrumman</sp> funnit en särdeles
ändamålsenlig tillämpning.

Denna apparat är en ihålig pappcylinder, som hvilar
på en i en tung fot anbragt tapp och i denna kan
försättas i en hastig rotation. Cylinderns vägg
har i sin öfre del ett antal öppningar, hvarigenom
man kan se in uti honom. Den nedre delen innehåller
bilderna, som i en mängd olika teckningar framställa
de på hvarandra följande faserna af en rörelse,
t. ex. fötternas rörelse vid springandet, kastandet
och uppfångandet af en boll o. s. v. Af dessa bilder
ser ögat en, hvar gång under trummans omvridning ett
kort passerar förbi det, det följande kortet visar
en annan bild o. s. v., men alla tillsammans gifva
en öfverraskande fullständig bild af hela rörelsen.

<b>Kromatropen.</b> En annan intressant optisk tillställning,
som grundar sig på samma företeelse, vilja vi här
omnämna, emedan hennes bländande effekter ej synas
erbjuda den oförberedde åskådaren den minsta bro till
de bakom liggande orsakerna. Det är den bekanta <sp>kromatropen</sp> 
eller liniespelet, som man vid förevisning
af dimbilder ofta har tillfälle att se. På en 
genomlysande skärm se vi plötsligt ett kretsformigt
system af mångfärgade, lysande, guillocheformigt i
hvarandra slingrande linier, som från medelpunkten
af det upplysta fältet strålformigt skjuta ut ända
till periferin, der de hemlighetsfullt försvinna,
men endast för att lika hemlighetsfullt åter i
outtömlig mängd utskjuta från centrum. Och gå
vi bakom skärmen och låta förklara för oss, huru
trolleriet åstadkommes, öfverraskas vi ej mindre af
den ofantliga enkelhet i medel, hvarmed dessa tjusande
effekter frambringas.

Vi se här ingenting annat än en camera obscura,
i hvilken de inskjutna glasen ersättas af runda
glasskifvor, som låta kringvrida sig och, ungefär
som fig. 261 och 262, äro försedda med teckningar
och målningar i skiftande färger.

Två sådana skifvor äro, den ena framför den
andra, anbragta öfver den runda öppningen i en
trätafla på det sätt, att de täcka hvarandra
och fasthållas på sin plats medelst små
friktionstrissor. Kringvridningen sker medelst en
vef med en sådan snörinrättning, att skifvorna gå åt
motsatta håll.

Fig. 261. Kromatropskifvor. Fig. 262.

Derigenom, att nu skifvorna på detta sätt
komma i alldeles olika läge till hvarandra,
uppstå de mångfaldiga kombinationerna, som likna
kaleidoskopets bilder, men i de oändligt fina
skiftningar, hvarmed de öfvergå i hvarandra, göra
en långt behagligare verkan. Cameran tjenar endast
till att förstora bilden och gifva honom den största
möjliga klarhet. Man kan äfven utan en sådan göra sig
en föreställning om bildernas uppkomst, om man träder
ett par på motsvarande sätt målade eller utskurna
papperslappar på en strump-sticka och snurrar omkring
dem med handen.

<b>Subjektiva ljusförnimmelser.</b> Retningarna på näthinnan
behöfva ej alltid framkallas af ljusstrålar. Andra
inflytelser göra sig äfven gällande på synnerven,
och dess märkvärdiga egenskaper väcka då i själen
ljusföreställningar, som ej motsvaras af någonting
utom oss föregående. Ljusblixtar af olika slag
framkallas i ögat icke blott genom tryck, utan äfven
genom den elektriska strömmen, värmeinflytelser och
mera dylikt, såsom hvar och en lätt kan
erfara, om han med slutna ögon på detta sätt retar
synnerven. Man kallar dessa företeelser <sp>subjektiva
ljusförnimmelser</sp>. Det behöfver ej särskildt erinras,
att här ej är fråga om något verkligt ljus och att
berättelser, sådana som den, enligt hvilken en person,
som en kolsvart natt blifvit anfallen af röfvare,
skulle tydligt känt igen sin angripare, emedan
denne gifvit honom ett så våldsamt slag i ansigtet,
att det blixtrat för hans ögon, höra till fabelns
område. I allmänhet äro föreställningarna inom denna
del af naturläran hos den stora mängden ännu mycket
oklara. Sålunda uppdyker tid efter annan i tidningarna
den underbara nyheten, att man på näthinnan af en
mördad menniska funnit mördarens drag med fotografisk
trohet återgifna. Någonting orimligare låter ej gerna
tänka sig.

Till de subjektiva ljusförnimmelserna höra äfven
vissa intressanta, i praktiskt hänseende vigtiga
stämningar hos ögat, som stå i nära förhållande till
det psykologiska tillstånd, hvilket betecknas med
namnet <sp>färgharmoni</sp>.

Om vi klippa två fullkomligt lika stora runda
papperslappar, den ena hvit och den andra svart,
samt lägga den hvita lappen på ett svart och den
svarta på ett hvitt pappersblad, skola de synas olika
stora, den hvita nämligen större än den svarta. Den
ljusa färgen indrager nämligen ej blott de delar
af näthinnan, som blifvit omedelbart träffade, utan
äfven de angränsande delarna inom retningens krets
(<sp>irradiation</sp>); de retade nervernas fält blir
större än bildens. En bronsstaty ser mindre ut än
en staty af gips eller hvit marmor. Svarta handskar
ge händerna ett nättare utseende än hvita, och om en
spetsknypplerska vill riktigt visa sin konst, gör hon
klokare, om hon begagnar svarta trådar och utbreder
spetsen på ett hvitt underlag, än om hon gör tvärt om.

Om vi, sedan vi en stund skarpt fixerat den hvita
lappen på det svarta arket, taga bort blicken derifrån
och fästa honom på en annan hvit yta, se vi ännu
allt jemt i ögat den förra bilden, men, sällsamt nog,
nu mera som en dunkel kretsformig fläck. Genom olika
retning och en deraf föranledd öfvergående slöhet hos
synnerven har nämligen en efterbild uppkommit. Bilden
försvinner dock snart, och alla punkter af näthinnan
äro åter lika känsliga. Liksom här det ofärgade
ljuset, utöfva äfven färgerna en märkbar inverkan,
och studiet häraf är för målaren, kattunfabrikanten,
lackeraren, tapetseraren, ja, alla konster och
handtverk, hvilkas alster skola <sp>ses</sp>, af största vigt.

Tager man i stället för en svart en röd papperslapp
och betraktar honom på en hvit yta, ser man efter hans
borttagande likaledes en efterbild, men som i detta
fall är färgad grön. Gult ger en violett, grönt en
röd efterbild. Genom en längre inverkan af en viss
färg blifva näthinnans nerver okänsliga derför och
uppfatta då företrädesvis de af det hvita ljusets
strålar, som utgöra komplementfärg till den förra.

Det är ett väl kändt förhållande, att, om man
betraktar flera nyanser af samma färg efter hvarandra,
de följande skenbart allt mer förlora i skönhet, men
att deremot den motsvarande komplementfärgen vinner,
om ögat förut sett sig mätt på en färg. Derför söker
äfven en del kramhandlare, för att höja lifligheten i
sina tygs färg, förekomma en sådan utmattning af ögat
derigenom, att de i sina profkartor och fönster
anordna färgerna i riktig omvexling.

Ingen färg är i och för sig ful, ty hvar och en
sådan kan, om han riktigt sammanställes med andra,
göra ett angenämt intryck, och effekten låter på
förhand noggrant beräkna sig. Vi kunna ej hafva
någon annan måttstock för skönheten än den, som vi
sjelfva med våra sinnen efter hand abstraherat oss
till från de oss omgifvande föremålen. Misskännandet
af denna grundsanning har lyckliggjort verlden
med den olycksaligaste smaklöshet, som årtusenden
igenom hindrat och hämmat menniskoandens fria
utbildning. Till denna höjd, hvartill de gamla
omedvetet och endast ledda af en oförderfvad
instinkt, som sade dem, att det ej kunde vara
annorlunda, i sina herliga verk uppstego, till denna
höjd af naturlig enkelhet måste vi genom en massa
af föråldrade traditioner mödosamt arbeta oss upp,
i det vi ha att göra oss klart, <sp>hvarför</sp> det ej kan
vara annorlunda.

Fig. 263. Tärning sedd framifrån.

Fig. 264. Tärning sedd från sidan.

<b>Seende med två ögon.</b> Alla de företeelser, hvarmed vi
hittills syselsatt oss, skulle vi på det ofvan angifna
sättet varseblifva, äfven om vi, som cykloperna,
i stället för två blott hade ett öga. Annorlunda
förhåller det sig deremot med vissa intryck, som gifva
oss <sp>föreställning om föremålens kroppslighet</sp> och som
vi erhålla derigenom, att vi samtidigt se med två
ögon. Vi skola uppehålla oss något litet vid detta
intressanta ämne, dels emedan det för kännedomen om
ljusförnimmelserna är af stor vigt, dels och särskildt
derför, att kännedomen om förloppet härvid ligger till
grund för uppfinningen af en sinnrik, högst intressant
apparat, som inom kort vunnit en stor spridning.

Bilden, som uppstår på vårt ögas näthinna, är en
flack bild. Det är således klart, att samma bild,
som der alstras af ett verkligt träd, ett verkligt hus
o. s. v., äfven skall framkallas af en afbildning af
dessa samma föremål, så framt denna nämligen riktigt
återger alla perspektivets, färgens och belysningens
förhållanden.

Med ett enda öga kunna vi dock endast urskilja två
dimensioner, bredd och höjd. För att dermed kunna
uppfatta ett föremål som kroppsligt och ej blott
som en flack teckning måste vi derför bringa ögat i
olika lägen till det och småningom skaffa oss bilder
deraf från olika sidor. Äro nu äfven dessa verkligen
från olika sidor olika, får det sedda föremålet en
tredje dimension: tjocklek. Det är med andra ord
<sp>kroppsligt</sp>. Betraktar ögat t. ex. den i fig. 263
afbildade tärningen först rakt framifrån, ser det
endast den 
qvadratiska ytan 1, intager det deremot den ställning,
det har i fig. 264, ser det dessutom äfven två andra
ytor, 4 och 5. Genom en kombination af det senare
betraktelsesättets resultat med det föregåendes få
vi kunskap om, att med ytan 1 sammanhänga ännu andra
ytor, som, emedan de ej första gången voro synbara,
måste ligga i en annan riktning än höjdens och
breddens. Vi finna sålunda den tredje dimensionen,
tjockleken, och konstruera oss nu mera de öfriga
ytorna <sp>ex analogia</sp>.

Då en vidsträckt erfarenhet och en oändlig rikedom
på ideer stå till vårt förfogande, kunna vi med
deras tillhjelp af några få element sammanställa
fullständiga bilder. Vi skulle sålunda hjelpligt
kunna lära oss att blott med ett öga kroppsligt
uppfatta den yttre verlden; men detta tillstånd
vore dock alltid bristfälligt i jemförelse med
våra synorgans nu varande inrättning, hvilken i det
samtidiga bruket af två ögon ger oss en möjlighet,
att på en gång och fullständigt utföra, hvad som
med ett öga endast efter hvartannat och styckevis
kunde ske. Våra två ögon gifva oss två bilder på
en gång, och själen summerar ihop båda till en enda
föreställning.

<b>Stereoskopet.</b> Att uppfattningen af det kroppsliga
med synen beror på föreningen af två bilder, som
sins emellan ega af den olika ståndpunkten betingade
olikheter, synes ej vara någon ny upptäckt. Brewster
vill ha funnit, att redan <sp>Euklides</sp> varit bekant
med denna princip och att <sp>Galenos</sp> för femton hundra
år sedan närmare utvecklat honom. <sp>Baptista Porta</sp>
skall 1599 gifvit fullständiga ritningar af de båda
skilda, liksom af den emellan dem stälda förenade
bilden, som ej blott skola innehållit stereoskopets
princip, utan äfven det hufvudsakligaste af dess
konstruktion. Målarna, hvilka förr mera än nu
syselsatte sig med de vetenskapliga grunderna för sin
konst, voro, som det vill synas, äfven länge sedan
bekanta med lagarna för seendet af det kroppsliga,
ty teckningar af alldeles samma slag som Portas
skola af <sp>Jacopo da Empoli</sp> (1554-1640) blifvit
nedlagda i Vicarmuseet i Lille. Två och två af dessa
teckningar återgifva samma föremål från föga
olika synpunkter. Den på högra sidan liggande bilden
skådas från en längre åt venster fattad synpunkt än
den på venstra sidan, alldeles som det måste vara,
om bilderna skola göra en stereoskopisk verkan. Det
låter emellertid tänka sig, att denna omständighet är
rent tillfällig och, såsom Helmholtz är böjd att tro,
endast tillkommit derigenom, att målaren, missnöjd
med sitt första arbete, från en annan något förändrad
synpunkt uppritat en ny teckning.

Fig. 265.

Men funnos än dessa insigter till det omfång,
man velat antaga, synas de dock gått förlorade för
den nyare tiden, och det är mycket sannolikt, att
<sp>Wheatstone</sp> gjorde sin vackra upptäckt fullkomligt
sjelfständigt. Han uppritade två teckningar af
samma kropp, alldeles som bilderna måste förete sig
på båda ögonens näthinnor, och uppfann, för att utan
svårighet samtidigt föra dessa två bilder till sina
särskilda ögon, den inrättning, som under 
namnet <sp>stereoskop</sp> är allmänt bekant och som
vi strax skola taga i närmare betraktande, sedan
vi likväl, för att göra saken lättfattligare,
förutskickat några inledande anmärkningar.

Båda ögonen upptaga alla ljusstrålar, som ej
i för stor vinkel sammanträffa med synaxeln;
men för att de af själen skola förenas till en
bild, måste de falla på de så kallade <sp>identiska
ställena af näthinnan</sp>, hvilket endast är fallet
med dem, som utgå från den punkt, der synaxlarna
skära hvarandra. Synnerven ha vi nämligen att tänka
oss som en trådsträng, hvilken delar sig i två
fullkomligt lika, på näthinnan slutande grenar. De
här symmetriskt anordnade nervändarna höra parvis,
en i hvartdera ögat, alldeles som händernas fingrar,
tillsammans. Blifva nu dessa symmetriska punkter på
näthinnorna i båda ögonen på samma sätt retade,
uppstår <sp>en enda</sp> föreställning. Upptagas deremot
intrycken ej af identiska punkter på näthinnan,
blifva de i vår själ alstrade bilderna åtskilda. Det
stereoskopiska seendet består således deruti, att
vi så inställa och rikta våra ögon, att de från en
punkt kommande strålarna i ögonen träffa sammanhörande
punkter af näthinnan. Detta är, strängt
taget, i ett visst ögonblick endast i afseende på
en punkt möjligt; alla andra punkter se vi dubbelt,
Vi ge dock vanligen ej akt derpå, då bilderna i det
stora hela temligen täcka hvarandra och otydligheten
snart försvinner, blott vi uppmärksamt betrakta de
dubbla konturerna.

Fig. 266, 267. Stereoskopiska bilder af en pyramid.

Om vi ställa två brinnande ljus i rät linie det ena
bakom det andra och med ögonen fixera än det ena,
än det andra, märka vi, att vi blott af den låga,
på hvilken våra ögon för tillfället äro riktade och
som sålunda befinner sig i den punkt, der synaxlarna
skära hvarandra, erhålla en enda bild, medan deremot
den andra lågan alltid visar två bilder. Ställer
man nu bredvid det ena af de båda ljusen, lika godt
hvilket, ett tredje ljus, så att alla tre befinna sig
i samma horisontalplan som ögonen, och derpå fixerar
det ensamt stående, erhåller man af de båda andra
fyra bilder. De båda mellersta af dessa kunna fås att
täcka hvarandra och på två sätt, antingen derigenom,
att man ställer det fixerade ensamma ljuset så, att
de förlängda synaxlarna träffa de båda andra ljusen,
eller på det sätt, att man ställer de båda lågorna
i synaxlarnas riktning framför den punkt, der de
skära hvarandra.
Anbringa vi nu framför ögonen i stället för de båda
ljusen stereoskopiskt tecknade bilder skall nyttan af
denna ögonöfning bli fullt klar och tydlig. Fig. 265
föreställer det fall, då ögonen <i>a</i> äro på det sätt riktade
att synaxlarna skära hvarandra i <i>b</i> eller att punkten
<i>b</i> fixeras af båda ögonen. Bibehålles denna ögonens
riktning, måste två stereoskopskt tecknade bilder falla
på identiska ställen af näthinnan och täcka hvarandra,
ej blott när de vid <i>c</i>
inställas i synriktningen, utan äfven när de uppställas i <i>d</i>.
I hvilketdera fallet som helst förena sig båda bilderna i vår
föreställning till en enda; vi se det framstälda föremålet 
kroppsligt, som det befunne sig i <i>b</i>. Verkningen är dock för 
båda fallen olika, ty om vi t.ex. uppställa de i fig. 266 och 267
meddelade två afbildningarna af en pyramid i <i>c</i>, upptager
det venstra ögat bilden till venster, det högra
bilden till höger, och då de noga motsvara den
anblick, som vi i verkligheten skulle hafva af en
med spetsen åt oss vänd pyramid, framkalla de
äfven intrycket af en <sp>upphöjd</sp> pyramid.

Fig. 268, 269. Stereoskopiska bilder af en kristallmodell.

Fig. 270. Wheatstones spegelstereoskop.

Blicka vi deremot in uti en ihålig, med basen åt oss 
vänd pyramid, en matris af den föregående, får det venstra
ögat en bild, sådan som teckningen till venster utvisar. Låter 
vi derför synaxlarna skära hvarandra <sp>framför</sp> bilderna, visar
sig äfven den förenade bilden tillhöra en fördjupad, med spetsen
från oss vänd pyramid. En märklig omständighet
dervid är den illusion, vi erfara i afseende på det
skenbara djupet. Det synes nämligen i det senare
fallet vida större än i det föregående.

Fig. 271. Stereoskopprismer.

På detta sätt kan man efter behag till en upphöjd
eller fördjupad bild förena teckningar, som äro uppgjorda efter
samma princip. Fig. 268, 269 gifva ett annat exempel på samma
förhållande. Som ett beqvämt hjelpmedel vid ögats riktande kan
man för öfrigt begagna sig af en lång nål, t. ex. en
strumpsticka, som man håller i synaxlarnas lätt funna
korspunkt och, allt under det man skarpt fixerar
henne, långsamt rör mot teckningen eller ögonen, tills de mellersta af de fyra
bilderna sammanfalla. Att låta synaxlarna först bakom
teckningen skära hvarandra, sålunda förena bilderna
vid deras uppställning i <i>c</i> (fig. 265), är svårare;
man kan dock hjelpa sig dermed, att man vid vanliga
stereoskopiska bilder föreställer sig, att man vill
genom den på riktig synvidd hållna teckningen med
blicken uppfatta ett vid pass 25 till 30 fot 
aflägset föremål.

Fig. 272. Den stereoskopiska apparatens princip.

I den af Wheatstone uppfunna stereoskopiska apparaten
äro alla de svårigheter, som med ett dylikt tvunget
seende äro förenade, lyckligt undanröjda. Apparaten
(fig. 270), sådan han den 21 juni 1838 framlades för
det kungliga samfundet i London, bestod af två plana
speglar, <i>A</i> och <i>B</i>, som hade ett ytinnehåll af 2,5
qvadrattum och med hvarandra bildade en vinkel af 90°.

Fig. 273. Wheatstones prismstereoskop. 

Strax framför dem, ehuru på teckningen ej utsatt,
befinner sig en liten träskifva med två hål
för ögonen, hvilka sålunda äro speglarna mycket
nära. På ömse sidor derom äro anbragta två ståndare,
vid hvilka de båda taflorna <i>C</i> och <i>D</i> låta skjuta
sig fram och tillbaka. På dessa taflor fästas de
stereoskopiska teckningarna, hvilkas bilder visa
sig i speglarna och i dessa skådas af ögonen. Då
hvartdera ögat i följd af sin närhet till speglarna
alltid blott ser en enda bild, blir illusionen
svårare att åstadkomma. Wheatstone sjelf ersatte
snart sin apparat med ett annat instrument, som
genom sin lätthandterlighet har stora företräden
framför den förra. I stället för speglar
använde han prismer, som han instälde med de brytande
kanterna emot hvarandra.
Den skematiska afbildningen i fig. 272 åskådliggör
denna anordning och dess verkningssätt. Från bilderna
<i>a</i> och <i>b</i> gå strålarna <i>f</i> in i prismerna <i>c</i> och 
<i>d</i>, brytas af dem i riktningen <i>h</i> och komma så in i
ögonen, hvilka se bilderna som en enda i riktningen
<i>hi</i>. Fig. 273 visar den vanligaste yttre formen af
detta <sp>prismstereoskop</sp>.

Så ändamålsenlig än denna apparat var, var han dock
i ett hänseende mycket svår att åstadkomma. Två
fullkomligt lika prismer, sådana som här erfordras,
äro nämligen svåra att anskaffa. Men äfven denna
olägenhet afhjelptes, då den skotske fysikern
<sp>Brewster</sp> föll på den genialiska iden att skära en
vanlig lins midt i tu och begagna de båda fullt
symmetriska hälfterna i prismernas ställe. Genom
glasens sferiska bugtighet erhöll han dessutom
en fördelaktig förstoring af bilderna, hvilken
väsentligt bidrager att öka illusionen. Oaktadt
denna fullkomning förgingo ännu många år, innan den
allmänna uppmärksamheten fästes på stereoskopet,
och hade ej det lifliga franska lynnet funnit behag
i dess underbara verkningar, skulle det måhända ännu
vara obekant för den stora allmänheten. Brewster kom
hösten 1850 till Paris och visade sin apparat för de
der varande naturforskarna.

I Tyskland hade professor <sp>Moser</sp> redan 1844
förfärdigat <sp>fotografiska bilder</sp> för stereoskopet;
hans berättelse om de dermed erhållna resultaten
aftrycktes i Doves »Repertorium der physik», men
ännu tänkte i Tyskland ingen på att till allmän nytta
tillgodogöra det sålunda vunna kapitalet. Då saken
var tryckt och inregistrerad, var ju allt gjordt,
som behöfdes.

Fig. 274. Stereoskopisk apparat att fälla ihop.

I Paris gick det fortare. Den som fysiker och
matematiker berömde abbé <sp>Moigno</sp> insåg genast,
hvilket gynsamt mottagande stereoskopet måste finna
hos allmänheten. Han förmådde Brewster att åt den
utmärkte optikern <sp>Duboscq</sp> öfverlemna apparaternas
förfärdigande, och från hans berömda anstalt spredos
nu inom kort öfver alla länder de allestädes med
förtjusning mottagna stereoskopen. För att göra
linshalfvorna beqvämare att handtera äro de nu mera
rundslipade och fästa i hylsor, som kunna skjutas
fram och tillbaka, hvarigenom det blir möjligt
att inställa dem i den för hvarje öga passande
brännvidden. Apparaten får derigenom likhet med
en vanlig operakikare, som nedtill slutar med en
fyrkantig låda (fig. 273). På öfre väggen af denna
aflånga låda finnes en klaff för att insläppa ljus,
när bilder skola
ses, som äro anbragta på en ogenomskinlig grund;
lådans väggar äro svartmålade för att endast låta
ljuset infalla från en sida. Bottnen är på de ställen,
der bilderna inläggas, genombruten, emedan många
bilder anbringas på glasskifvor och måste betraktas
mot ljuset. Dessutom har man apparater utan låda,
som kunna fällas ihop o. s. v.; vi gifva i fig. 274
en afbildning af en sådan beqväm inrättning af
stereoskopet. Brewster har äfven fördubblat linserna,
så att man ser hvarje bild genom två linser. Han
har härigenom visserligen åstadkommit starkare
förstoring med mindre omfång, men denna inrättning
har ej vunnit bifall.

I fransmännens händer blef stereoskopin nära
förbunden med fotografin, af hvars hjelp man
begagnade sig vid frambringande af de stereoskopiska
afbildningarna. Utan denna systerkonst skulle också
i sjelfva verket den wheatstoneska uppfinningen
måst inskränka sig till de enklaste geometriska
framställningar. Camera obscuran aftecknar deremot
med den yttersta noggranhet de mest komplicerade
föremål med de allra minsta, af olika ståndpunkter
betingade skiftningar, och den fotografiska plåten
fixerar bilden med dess oändligt fina förtoningar af
dagrar och skuggor allt efter den för ögonblicket
rådande belysningen. Ty vid framställningen af
stereoskopiska föremål äro ej blott konturerna,
utan äfven dagrarnas fördelning en högst väsentlig
omständighet. I synnerhet lära oss landskapsbilderna,
i hvilken grad dessa nästan försvinnande olikheter
bidraga till effekten af det hela.

Vi se marken uppstiga och småningom förlora sig i ett
aflägset fjerran, höga bergtoppar locka vår blick
djupt in i luftoceanen, eller sänker han sig ned
i vilda klyftor af nästan omätligt djup. Vi tycka
oss stå på en utskjutande klippa med en svindlande
afgrund under våra fötter, medan bredvid oss snor
och vrider sig en gammal dvergtall, hvars grenar vi
tycka oss kunna fatta med händerna. Nästan ännu mera
öfverraskande äro de vyer, som föra oss i det inre af
bygnader, i höga katedraler, i långa sträckor af rum,
uppfylda med allahanda möbler och konstsaker. Hvar
enda reffla, hvart enda blad på kolonnerna träder oss
här plastiskt till mötes, och snideriverket växer
ut ur panelen. Ett helt museum af skulpturarbeten
fängslar på alla afstånd blicken. Figurerna stå der
fullkomligt fria, det ser ut, som de närmade sig,
och likväl äro de ingenting annat än af en gemensam
pappersyta förenade bilder. Verklig synbar luft,
hvari solgranden skimra, omger dem på alla sidor. Här
se vi en antik marmorstaty, på hvilken förvittringen
lemnat märken, som vi känna oss frestade att undersöka
med fingrarna, der en bronsfigur, hvars fulla relief
och matta glans göra illusionen fullständig. Och med
samma naturtrohet, hvarmed liflösa föremål här kunna
framställas, låta äfven stereoskopiska afbildningar af
personer, porträtt o. s. v. taga sig. De fotografiska
preparatens känslighet har blifvit till den grad
stegrad, att vi i stereoskopet kunna se den lifligaste
marknadsscen fixerad i ett enda ögonblick, den
flygande fågeln, det i vågor gående hafvet o. s. v.

Så obetydliga än vid en noggrann undersökning de båda
bildernas perspektiviska olikheter synas, äro de dock,
i synnerhet på 
landskapsbilder, större, än af våra ögons afstånd kan
förklaras. Vid bildernas tagande uppställas de
fotografiska apparaterna på längre afstånd ifrån
hvarandra än våra ögons synvidd. Derför gör också
den stereoskopiska bilden det intryck, som vi
betraktade honom under en mycket större synvinkel,
som vi på kortare afstånd såge honom i förminskad
storlek. Stereoskopet gör bilden, så att säga,
verkligare än verkligheten sjelf, och så effektfull än
en sådan perspektivisk illusion kan blifva, får dock,
så vida ej naturligheten skall lida, en viss gräns
ej öfverskridas. I konsthandeln finner man stundom
stereoskopiska afbildningar af månen, hvilken dock
befinner sig på ett så stort afstånd, att det ej låter
sig göra att från två särskilda ståndpunkter på jorden
erhålla sådana bilder, som behöfvas för åstadkommande
af en stereoskopisk effekt. Dessutom har månen sådana
dimensioner, att vi med våra optiska apparater aldrig
kunna helt och hållet omfatta honom och omedelbart med
våra kroppsliga ögon endast kunna se jemförelsevis
mycket små delar af honom. Det oaktadt äro nu dessa
månbilder fullkomligt stereoskopiska; månen visar
sig här för oss som ett klot, ja, stundom är till och
med reliefen så betydlig, att han ser ut som ett ägg
med spetsen vänd emot oss. Huru har nu denna effekt
åstadkommits? Endast och allenast med tillhjelp af den
egendomliga, skenbara vaggning (libration) omkring
sin axel, som månen eger och i följd hvaraf han ej
alltid vänder alldeles samma skifva åt jorden, utan
omvexlande vrider några längdgrader mer än till höger,
än till venster emot henne. Men vid frambringandet
af stereoskopiska bilder blir resultatet alldeles
det samma, om ståndpunkten förändras eller föremålet
sjelft undergår en omvridning, som ger en i viss mån
förändrad bild. Af detta förhållande har man vid den
stereoskopiska afbildningen af månen på det sätt
begagnat sig, att man ej tog de båda fotografiska
bilderna samtidigt, utan den ena, när han visade
mera af sin venstra sida, och den andra först efter
några dagar, när han passerat sitt midtläge och
vände en motsvarande större del af sin högra hälft
mot jorden. Ju längre aftagningspunkterna ligga
ifrån hvarandra, desto större blir olikheten mellan
bilderna och desto mera framträdande äfven den relief,
de i stereoskopet erhålla.

<b>Telestereoskopet.</b> När vi först se ett aflägset
berg, ha vi svårt att upplösa det i dess
djupförhållanden. Här är likaledes synvinkeln för
liten, för att de båda bilderna skulle kunna visa
några märkbart olika sidor. Bergstockarna bibehålla
derför ett kulissartadt utseende. Men genom det
af Helmholtz uppfunna <sp>telestereoskopet</sp> blifva
våra ögon på sätt och vis dragna flera alnar ifrån
hvarandra, så att bilderna, som de upptaga, omfatta
de sedda föremålen i en större vinkel. Upplösningen
i djupförhållandena blir derigenom, liksom på de
fotografiska stereoskopbilderna, långt bestämdare.

Telestereoskopets inrättning är mycket enkel och
med ledning af det wheatstoneska spegelstereoskopet
(fig. 270) lätt att fatta. Apparaten är inrättad till
omedelbart betraktande af landskapet, och bilderna
upptagas derför äfven af honom sjelf. Detta sker med
tillhjelp af två speglar, som äro 
anbragta i stället för de båda skjutbara taflorna <i>C</i> och
<i>D</i> och på det sätt instälda, att de med hvarandra
bilda en vinkel af 90° och sålunda äro parallela med
de små speglarna <i>A</i> och <i>B</i>. Den perspektiviska olikheten
mellan de båda spegelbilderna af landskapet blir
nu större, i samma mån afståndet mellan speglarna
ökas, och med det växande afståndet måste äfven
djupdimensionerna så mycket tydligare framträda. I
stället för speglarna äro vid <i>A</i> och <i>B</i> två prismer,
hvilkas totala reflexion återger spegelbilderna
mera oförsvagade och hvilka, liksom linserna i den
brewsterska apparaten, äro infattade i hylsor, så att
ögonen kunna utan ansträngning betrakta hvar sin bild.

Slutligen vilja vi fästa uppmärksamheten på en
praktisk användning af stereoskopet, som af <sp>Dove</sp> först
blifvit påvisad. Insätter man i ett stereoskop två
alldeles lika teckningar, t. ex. två oförfalskade
sedlar, eller betraktar dem med blotta ögonen så,
att båda bilderna förenas till en enda, skall man,
oaktadt ögonen se två bilder, likväl endast erfara
intrycket af en plan teckning, men ej märka något
perspektiv. Äro deremot de båda sedlarna ej af
samma plåt, eller är texten ej af samma sättning,
skall öfverensstämmelsen aldrig blifva fullständig,
ty äfven med den största noggranhet hos sättaren
skola raderna och bokstäfverna ej ha fullkomligt samma
läge till hvarandra. I stereoskopet framträder denna
olikhet mycket tydligt, ty i den förenade bilden visa
sig de förskjutna orden ej längre liggande i ett och
samma plan, utan höja sig trapplikt öfver hvarandra,
sväfva liksom i luften. 

Dove föreslog nu att, när tvifvel råder om identiteten af två tryck,
t. ex. en misstänkt sedel och en bevisligen äkta,
insätta båda i den stereoskopiska apparaten. Visar
sig nu hos text och figurer den minsta afvikelse från
planet, kan man vara viss om, att en förfalskning
egt rum. Likaledes skall man genom stereoskopisk
undersökning genast kunna skilja eftertryck från
originaltryck, blotta titelupplagor från verkligt
nya upplagor o. s. v. Och det samma, som här blifvit
sagdt om tryck, gäller naturligtvis om kopior af alla
slag. Efterapningen må vara aldrig så skickligt gjord,
är dock den stereoskopiska apparaten ett säkert medel
att demaskera henne, och kan han än göra förfalskaren
sjelf uppmärksam på bristerna i hans alster, kan
han dock ej på samma gång gifva honom medlen att
fullständigt afhjelpa dem.
<b>Uppfinningen af teleskopet.</b>

Uppfinningens historia. - Hvarken Jansen eller Metius
eller Crepi, utan Lippershey. - Galilei. - Tubens
inrättning. - Den holländska och den astronomiska
tuben. - Kepler. - Det campaniska okularet. -
Jordtuben. - Yttre inrättning och uppställning. -
Fullkomnande genom Euler, Dollond, Fraunhofer. -
Den fraunhoferska refraktorn på observatoriet
i Dorpat. - Meridiancirkeln. - Nonien och
mikrometern. - Spegelteleskopet. - Dess historia. -
Jätteinstrument. - Olika inrättningar efter Newton,
Gregory och Herschel. - Hvad ser man genom teleskopet?

Det vari de första åren af 1600-talet, som teleskopet
uppfans i den holländska staden Middelburg. Med full
säkerhet låter dock ej årtalet bestämma sig.

Berättelserna om sjelfva uppfinningen låta äfven
mycket olika. Än heter det, att barnen till en
glasögonsfabrikant i Middelburg vid namn <sp>Zacharias Jansen</sp> 
en dag lekt med några af faderns glaslinser,
då ett af dem hållit för ögat två sådana linser i
rät linie, det ena framför det andra, och derigenom
betraktat kulan på ett aflägset kyrktorn. Då det
plötsligt sett kulan mycket större och närmare,
hade det i sin häpnad ropat på syskonen och bedt dem
komma och se, fadern hade äfven kommit till stället,
förnyat experimentet och med ledning af den sålunda
gjorda iakttagelsen uppfunnit teleskopet.

Än skall optikern <sp>Hans Lippershey, Lippersheim</sp> eller
<sp>Laprey</sp>, ty alla dessa olika namn tilläggas honom,
en dag mottagit besök af en
obekant, som gifvit honom i uppdrag att efter hans
anvisning slipa ett konkavt och ett konvext glas. Då
de voro färdiga, hade främlingen satt dem för ögat,
det ena framför det andra, och genom dem betraktat
utsigten från fönstret. Glassliparen, som lade
märke till hans förfarande, gjorde, när han gått,
om försöket med ett par snarlika glas. Öfverraskad
af följden, hade han fallit på den tanken att på
lämpligt afstånd bringa linserna i fast förening med
hvarandra och på detta sätt förfärdigat ett teleskop,
som han förärat prins Moritz af Nassau.

Andra åter låta sonen till matematikern <sp>Adriaan Metius</sp>
göra upptäckten på samma sätt som Zacharias
Jansens barn.

Ännu andra gå tillbaka ända in i den grå forntiden
och vilja, med stöd af en uppgift från 1200-talet om
en staty öfver Ptolemeos Claudius,
der denne skall vara afbildad med ett af flera
skjutbara delar sammansatt rör, hvarigenom han
betraktar stjernorna, påstå, att uppfinningen måste
varit gjord redan för sex hundra år sedan. Finge man
taga några yttranden af <sp>Roger Bacon</sp> alldeles efter
orden, kunde visserligen också detta antagande ha
någon grad af sannolikhet för sig. Men liksom i så
mycket annat, är den märkvärdige filosofen äfven här
mycket oklar. Man torde dock kunna taga för gifvet,
att han skulle ansett ett så vigtigt ämne värdt
en utförlig behandling. Och då ej heller hvarken i
samtida eller i senare författares skrifter någonting
finnes, som ger stöd åt ett sådant antagande,
men deremot i början af 17:e århundradet den nya
uppfinningen allmänt med beundran omtalas, kunna vi
med temlig säkerhet förlägga hennes datum till den
ofvan angifna tiden.

Fig. 276. <sp>Hans Lippershey</sp>.

En närmare, på sorgfälliga forskningar stödd
utredning af uppfinningens första skeden, så vidt
en sådan med tillhjelp af osäkra, med eller utan
afsigt förfalskade traditioner låter verkställa sig,
har nyligen professor <sp>Harting</sp> sökt åstadkomma, och
vi skola här följa hans uppgifter, såsom de utan all
fråga tillförlitligaste.

Den första autentiska underrättelsen om en tub
innehålles i en de holländska generalstaternas
resolution af den 2 oktober 1608. Under det
spansk-nederländska kriget hade en glasslipare i Middelburg
vid namn <sp>Hans Lippershey</sp> för staterna framlagt ett
»instrument att se långt med», hvarmedelst man
i fält skulle kunna vinna betydliga fördelar öfver
fienden, och derå begärt privilegium på tretio år
eller ock en pension, hvaremot han ville utfästa sig
att hålla sin uppfinning hemlig och endast förfärdiga
sådana instrument till landets nytta och ej åt några
utländska furstar och potentater. Den ofvan nämda
resolutionen förordnade om nedsättande af en komite
till sakens pröfvande, och uppfinnaren fick sig som
prof förelagdt att förfärdiga ett sådant instrument
med linser af bergkristall samt ett annat för två
ögon. Lippershey synes ha fullgjort uppdraget, men
erhöll det oaktadt ej det sökta privilegiet, ty under
tiden, i oktober 1608, hade <sp>Jakob Adriaanzoon Metius</sp>
ingifvit ansökan om patent å samma, såsom han påstod,
af honom gjorda uppfinning. Då sålunda redan två
voro i besittning af hemligheten, kunde uteslutande
privilegium ej ges någondera, och man lemnade
konkurrensen fri. 

Om Metius först genom Lippersheys
uppfinning kommit att rikta sin uppmärksamhet åt detta
håll, eller om han redan förut sjelfständigt gjort
upptäckten och ej gifvit någon del deraf, förr än
glassliparen dermed offentligt framträdde, synes vara
omöjligt att utreda. Allt nog, hans anspråk äro till
tiden senare, och historien nämner derför som förste
uppfinnare optikern i Middelburg <sp>Hans Lippershey</sp>.

Dermed äro också alla anspråk på prioritet, som från
andra håll göras, afvisade, medan andra reducera sig
till ännu anspråkslösare mått. Detta är särskildt
fallet med dem, som gjorts af en viss <sp>Crepi</sp> från
Sedan, hvilken af många blifvit ansedd för tubens
uppfinnare, ty det är bevisadt, att han på indirekt
väg skaffat sig kännedom om saken. Den 28 december
1608 skrifver nämligen då varande franska sändebudet
i Holland Jeannin till Henrik IV och Sully om den
nya uppfinningen, hvaraf han lofvar sig stort
gagn för kriget. Han hade äfven vändt sig till
Lippershey för att af denne erhålla en tub, men
då ännu förgäfves. Först genom staternas bemedling
erhöll han två tuber för konungens räkning, hvilka
han jemte sin skrifvelse med en fransk soldat skickade
till Frankrike. Men denne soldat hade Jeannin med flit
valt till pjesernas öfverbringare, emedan han erfarit,
att han, som var en mycket skicklig mekaniker, genom
list skaffat sig kännedom om tubens sammansättning
och nu kunde eftergöra den.

Högst sannolikt är Crepi icke blott en och samma
person med denne soldat, utan äfven den fransman,
som i maj 1609 kom till Milano och der gaf grefve
Fuentes en tub, samma pjes, som <sp>Sirturus</sp> der såg och
som förmådde honom att genast resa till Venezia, der
köpa sig glas och sjelf göra ett dylikt instrument.

I juni samma år var <sp>Galilei</sp> i Venezia och hörde talas
om tuben, och vid samma tid egde äfven kardinal
Borghese ett sådant instrument, som han fått
sig tillsändt från Flandern. Galilei hade sålunda
tillfälle att med egna ögon taga kännedom om den nya
uppfinningens inrättning och verkningssätt. Om han
verkligen gjort det, är ovisst; saken är också i sig
sjelf af föga vigt,
ty om han också verkligen blott efter beskrifningen
af kombinerade linsers verkningar konstruerat
ett teleskop, blir ej, såsom några entusiastiska
biografer tyckas förmena, den store pisanens ära
derigenom förhöjd, lika litet som ett enda blad ur
hans verkliga storhets lager afbrytes, om det
kan bevisas, att han efter holländska instrument
sammansatt sin första tub, hvilken han den 23 augusti
1609 förärade dogen af Venezia, och sålunda ej
uppfunnit, endast eftergjort den.

För öfrigt voro vid denna tid tuber både i Holland,
England och Tyskland redan en handelsvara. Redan
på höstmässan i Frankfurt am Main 1608 utbjöds en
till salu af en holländare, och i London funnos
de året derpå i så stort antal, att köpare kunde
få välja. I Nürnberg synas de äfven snart blifvit
tillverkade i stor mängd, och i Italien lockade de
höga pris, Galilei erhöll för sina instrument (1500
rdr stycket), optikerna att slå sig på tillverkningen
af dessa märkvärdiga apparater. Förnäma dilettanter
och gynnare af vetenskaperna, hvaraf då flera än
nu togo verksam del i forskningarna, slipade sig
sina glas sjelfva. Så förfärdigade sig stiftaren
af akademin <sp>dei lincei</sp> i Rom, furst Cesi, ej långt
efter Galilei ett fjerrglas; det var äfven af honom,
som den nya uppfinningen, på förslag af den berömde
hellenisten <sp>Joannes Demiscianus</sp>, först erhöll det
grekiska namnet <sp>teleskopion</sp>.

Med uppfinningen af namnet sluta vi denna korta
historiska öfversigt. Men, torde någon fråga,
huru förhöll det sig med <sp>Zacharias Jansen</sp>, äfven
glasögonsfabrikant och äfven bosatt i Middelburg, som
hittills allmänt gält för tubens uppfinnare och för
hvilken hans landsman Boreel, lifmedikus hos Ludvig
XIV, så varmt tog parti? Af den domstolsundersökning,
som i början af 1650-talet på Boreels föranstaltande
anstäldes i Middelburg, framgår, att Jansen sannolikt
ej har någon del i uppfinningen af tuben, hvilket
dock ej hindrar, att han lika mycket som sin kollega
Lippershey, der kallad Laprey, gjort sig förtjent
af efterverlden. Vi ha nämligen honom att tacka för
en lika stor uppfinning: mikroskopet, och vi skola
i nästa kapitel, i samband med berättelsen om denna
vackra upptäckt, få tillfälle att närmare tala om
honom. Huru vida de ideer, som ligga till grund för
båda instrumenten, äro uppvuxna ur en och samma rot
och huru vida Lippershey, som gjorde sin upptäckt
senare än Jansen (möjligen redan 1590), stödde sig på
dennes, är här ej stället att undersöka. Vi ha först
syselsatt oss med tuben, emedan hans inrättning
är enklare än mikroskopets och kännedomen derom
skall göra det lättare för oss att förstå den mera
sammansatta apparatens mekanism.

<b>Tubens inrättning</b>. Tuben är, liksom mikroskopet, en
sammansättning af två linser eller linssystem, hvilkas
optiska axlar noga ligga i samma räta linie. Den ena
af dem, det så kallade <sp>objektivet</sp>, hålles närmast
det betraktade föremålet. Han mottager de derifrån
utgående ljusstrålarna och koncentrerar dem på en
punkt af axeln, der en liten verklig bild alstras. Den
andra linsen, <sp>okularet</sp>, är det medium, hvarigenom
denna bild betraktas och är derför inskjuten mellan
den lilla omvända bilden och ögat. I 
<sp>spegelteleskopen</sp>, som äfven höra hit, ersattes objektivet af
en konkav spegel, hvilket, som vi veta, ej förändrar
något i bildens natur. Glasen äro anbragta i ett
invändigt svärtadt rör, som består af flera, uti
hvarandra skjutbara delar. Derigenom kan, efter
olika ögons behof, okularet föras närmare bilden
eller aflägsnas derifrån.

Fig. 277. Den holländska tuben.

<b>Den holländska eller galileiska tuben,</b> denna tubens
äldsta konstruktion, är till sin inrättning afbildad
i fig. 277. Strålarna gå från föremålet <i>AB</i> genom
objektivet <i>C</i> och skulle kunna förena sig till en liten
verklig bild. Derhän kommer det dock ej, ty okularet
<i>a</i>, en bikonkav lins, ligger framför föreningspunkten
och sprider strålarna å nyo. Genom okularets riktiga
ställning kunna strålarna ledas så, som om de komme
från afståndet för det tydliga seendet.
Ögat förlägger då äfven bilden dit, och denna visar
sig följaktligen för det samma i riktig ställning och,
allt efter linsernas brännvidd; mer eller mindre
förstorad. Denna enkla inrättning erbjuder den stora
fördelen, att mycket korta rör kunna användas, och
har derför bibehållit sig i instrument, af hvilka en
större lätthandterlighet fordras. Utan att tydligheten
lider, kan man visserligen ej med mycket korta rör
drifva förstoringen till någon större grad; dylika
tuber, teaterkikare o. s. v. ha derför vanligen också
blott en förstorande kraft af 2 1/2 till 3. För öfrigt
konstruerade äfven Galilei redan 1618 ett instrument
för två ögon, liknande våra operakikare, och han
anses som uppfinnare af dessa <sp>binocles</sp>.

Fig. 278. Den keplerska tubens princip.

<b>Den astronomiska eller keplerska tubens princip.</b> Den
första vetenskapliga framställning af de principer,
hvarpå tubens verkningar grunda sig, gaf <sp>Kepler</sp>;
han uppfann äfven det efter honom uppkallade
instrumentet (fig. 278), som skiljer sig från det
holländska derigenom, att hos det förra de genom den
bikonvexa linsen <i>C</i> gående strålarna verkligen förena
sig till en reel bild <i>A'B'</i>, som betraktas genom det
förstorande okularet <i>C' (A''B'')</i>. Okularet är sålunda
ej här, som i den holländska tuben, en bikonkav, utan
liksom objektivet en bikonvex lins. Den af objektivet
alstrade upp- och nedvända verkliga bilden kan dock,
sedd genom okularet, ej omvändas; derför visa sig
ock i den enkla keplerska tuben alla föremålen 
upp- och nedvända, och
han egnar sig derför också endast till observation af
stjernorna, der bildernas ställning ej gör något till
saken. På finare instrument är på det ställe, der den
reela bilden uppstår, ett <sp>trådkors</sp> af spindelväfsfina
trådar utspändt för att kunna iakttaga mindre
ortförändringar hos den observerade stjernan.

För öfrigt infogar man äfven mellan okularet
och objektivet en tredje lins, det så kallade
<sp>kollektivglaset</sp>. Det hör egentligen ännu till
objektivet, ty det afser att göra strålarna, innan de
sammanlöpa i bilden, starkare konvergerande och har
derför sin plats mellan den senare och objektivet. Men
emedan det vanligen är förenadt med okularet i samma
del af tuben, har man efter dess uppfinnare kallat denna kombination det
<sp>campaniska okularet</sp> (fig. 279).

Fig. 279. Det campaniska okularet.

<b>Jordtuben eller terresterkikaren</b>.
För att göra den keplerska tuben lämplig till
betraktande af jordiska föremål måste man, såsom
redan dess uppfinnare insåg, framför okularet insätta
ännu en tredje lins. Denna inrättning fick dock ej något
allmännare bruk; <sp>Rheita</sp> ordnade i stället glasen på
det sätt, som fig. 280 utvisar. <i>A B</i> är det observerade
föremålet, <i>b a</i> den medelst objektivlinsen alstrade
reela bilden deraf, linserna <i>s</i> och <i>t</i>, af hvilka
den senare är kollektivglaset, åstadkomma bildens
omvändning, <i>u</i> slutligen är okularet, hvarigenom
bilden <i>a' b'</i> betraktas och förstoras. I våra
nu varande instrument har man ytterligare utbytt
linsen <i>s</i> mot två, af hvilka den ena verkar som en
svag samlingslins.

Tubernas <sp>förstorande kraft</sp> beror af objektivets
brännvidd samt af brännvidden (den astronomiska tuben)
eller spridningsvidden (den holländska tuben) hos
okularet och är i båda fallen lika med qvotienten
utaf båda. Derför är tillverkningen af glas med stor
brännvidd inom det optiska instrumentmakeriet en
kardinalfråga, och korta holländska kikare, såsom
fält- och teaterkikare, ha jemte sitt ringa synfält
(i följd af de utträdande strålarnas divergens) äfven
en ringa förstoringskraft. Astronomiska instrument
få af samma orsak en betydande storlek, som fordrar
en synnerlig noggranhet vid förfärdigandet och
egendomliga inrättningar, för att glasens axel alltid
må förbli den samma och uppställningen med säkerhet
förena lättrörlighet, så att instrumentet utan någon
skakning kan följa stjernornas rörelse. Men dessutom
äro äfven i och för en noggrann mätning anstalter
träffade för att alltid kunna bestämma och korrigera
röraxelns ställning, mäta vinklarna o. s. v., så
att en sådan apparat med allt sitt tillbehör är en
högst komplicerad sak och, när han uppfyller alla
fordringar, ett af den praktiska mekanikens största
konstverk.

Fig. 280. Jordtuben.
Det höga ändamål, som teleskopet redan från början
afsåg: utforskande af himmel och jord, bestämmande
af stjernornas, så väl de om natten lysande
himlakropparnas som den af oss bebodda planetens
storlek, yta, massa, rörelse, ej mindre än det
förhållandet, att tuben efter hand blifvit ett utmärkt
hjelpmedel vid alla andra fysikaliska observations- och 
mätningsmetoder, har drifvit naturforskarna att
oaflåtligt arbeta på hans fullkomnande.

För att öka förstoringen af bilderna ges det två
utvägar: man ökar antingen objektivets brännvidd
eller minskar okularets. Den senare utvägen var före
upptäckten af lagarna för akromasin och konsten att
genom sammansatta linser upphäfva färgspridningen
mycket begränsad, och för att åstadkomma 
en starkare förstoring hade man ingen annan
utväg än att använda glas af en större brännvidd. Men
på samma gång växte äfven svårigheterna vid deras
anordning, ty rören, hvari glasen anbragtes, blefvo
ej blott för tunga att kunna med lätthet handteras,
utan, och detta var det betänkligaste af allt,
löpte äfven med den växande längden fara att slå
sig krokiga. 

Fig. 281. Braminernas observatorium i Benares.

Man tillgrep visserligen utvägen att
utelemna rörets mellanstycke och anbringa objektivet
i ett kort rör vid en fast punkt på det sätt, att
det lätt kunde riktas mot det observerade föremålet,
hvarigenom det blef möjligt att uppställa okularet på
ett mycket långt afstånd. Huyghens synes ha varit den
förste, som (omkring 1684) använde sådana tuber. På
observatoriet i <sp>Benares</sp>
(fig. 281), hvars egendomliga bygnadssätt helt och
hållet var betingadt af denna uppställning, begagnade
braminerna ännu under de första tiotalen af detta
århundrade dylika teleskop. Ett vid pass hundra fot
högt murverk tjenade till stöd för objektivet, medan
okularet uppstäldes på en i en kurva uppstigande
dubbeltrappa, högre eller lägre, till höger eller
venster, allt efter den observerade stjernans läge.

Men dessa anordningar voro i hög grad obeqväma och
kunde endast bibehålla sig, så länge man ännu ej
kände något bättre. Men sedan ljusbrytningens fenomen
blifvit noggrannare undersökta, Descartes och Huyghens
fullständigt utbildat tubens teori, Euler visat
möjligheten att sammansätta akromatiska linser
och, efter det Klingenstjerna stält saken utom allt
tvifvel, <sp>Dollond</sp>, fadern, verkligen förfärdigat de
första akromatiska tuberna, öfvergaf man de gamla
metoderna och använde de af vetenskapen gjorda och
af tekniken bekräftade upptäckterna.

Fig. 282. Den repsoldska meridiancirkeln och den 
fraunhoferska refraktorn i Dorpat.

Från denna tid daterar sig en stor och genomgripande
reform inom den praktiska optiken, en reform, som,
understödd af kemin genom framställande af passande
glassorter och befordrad af mekaniken, liksom han i
sin tur inverkade på denna tillbaka, med män sådana
som <sp>Fraunhofer, Steinheil</sp>
och <sp>Merz</sp> nådde sin höjdpunkt. Sedan 1812
ha de akromatiska linstuberna, som dittills
i spegelteleskopen ännu haft mäktiga medtäflare,
nästan helt och hållet utträngt dessa.

Vi kunna här ej inlåta oss på någon utförlig
beskrifning af de instrument, som böra finnas på ett
observatorium, och måste inskränka oss till några
förklarande ord till fig. 282, som visar den stora
fraunhoferska refraktorn på observatoriet i Dorpat
och den repsoldska meridiancirkeln i Pulkova bredvid
hvarandra, af hvilka den förra sannolikt är det mest
fullkomliga optiska instrument, som någonsin blifvit
konstrueradt.

Dess objektivglas har en diameter af 7,2 tum, en
brännvidd af 127 tum och förstorar 1 420 gånger;
röret <i>B</i> är 10,3 tum långt. <i>E E'</i> äro motvigter och
tjena dels till att skydda röret för krökningar,
dels till att vid förändradt läge återställa
jemvigten och sålunda göra instrumentets rörelser
tillräckligt lätta att kunna åstadkommas med mycket
liten kraftutveckling. Men då den stora tuben har
ett jemförelsevis litet synfält, befinner sig på den
samma en mindre med parallel axel, <i>D D'</i>. Med denna
kan man öfverskåda en vida större del af himmeln. Man
begagnar honom derför till att bringa stjernan,
som skall observeras, i det stora instrumentets
synfält. Det hela hvilar på den med skrufvar fästa
ställningen <i>A</i>. På denna ställning är anbragt en
med verldsaxeln parallelt riktad axel <i>F</i>, som uppbär
ett urverk, <i>c f</i>, hvilket under sin gång vrider tuben
så, att objektivet följer stjernans gång och denna
alltså ständigt förblir i synfältet. På det dorpatska
instrumentet är denna inrättning så fullkomlig,
att den observerade stjernan synes formligt fixerad
midt i trådkorset.

Instrumentet till venster, som ej står i någon
förbindelse med refraktorn, är en så kallad
<sp>meridiancirkel</sp> och tjenar till att observera en
viss stjerna i det ögonblick, då hon går genom
observatoriets meridian. Instrumentet uppbäres af de
båda granitpelarna <i>A A</i> och kan medelst en särskild
inrättning vridas omkring, på det att objektivet
må kunna riktas äfven åt det motsatta hållet och den
norra, ej mindre än den södra delen af himlahvalfvet
derigenom öfverskådas. Då det gäller att iakttaga det
ögonblick, då stjernan går genom vår meridian, måste
det plan, hvari instrumentet kan vridas omkring, noga
sammanfalla med meridianens. Ett trådkors angifver
äfven här axelns eller meridianens punkt. Efter
solens inträde i denna punkt ställer man äfven det
astronomiska uret, hvilket i sin ordning angifver
tiden, då en stjerna passerar meridianen. De båda
stora cirklarna på ömse sidor om tuben tjena till att
noga mäta stjernans höjdvinkel. De äro indelade i
grader, minuter och sekunder och röra sig förbi en
fast visare. Har nu instrumentet blifvit inriktadt
och stjernan är i synfältet, kan man på dessa
cirklar med luper afläsa höjdvinkeln ända till den
minsta bråkdel. På flera ställen af instrumentet
äro vattenpass anbragta för att kontrollera
uppställningen. Då meridianinstrumentet ej användes
till några synnerligt noggranna undersökningar, är
förstoringen här ej så stark, högst 245 gånger. I
England har man på senare tiden konstruerat vida
större instrument än detta, som förskrifver sig från
början af tjugutalet,
och särskildt ha de, som egas af pastor Craig
i Wandsworth och hvartill optikern Slatter lemnat
linserna, varit mycket omtalade. Men storleken ensam 
är ej allt, och ännu torde de
instrument, som utgått från det forna
utzschneider-fraunhoferska institutet i München,
stå oöfverträffade.

Fig. 283. Meridiancirkeln på observatoriet i Paris.

En särdeles lycklig tanke af Littrow har ledt till
ökande af objektivets förstoringsförmåga. Det är
nämligen mycket svårare att erhålla stora stycken
flintglas af fullkomligt likartad beskaffenhet än
sådana af kronglas. I stället för att nu lägga de
båda linserna tätt ofvanpå hvarandra, i hvilket
fall båda måste ha samma diameter, om inga strålar
skola gå förlorade, föreslog Littrow att anbringa
flintglaslinsen ett litet stycke bakom kronglaslinsen
och göra honom så mycket mindre, som de af den
senare redan sammanbrutna strålarna medgifva. Sådana
instrument äro sedan 1832 utförda af Plössl i Wien
och ha under namn af <sp>dialytiska</sp> tuber hastigt fått
en stor spridning.

<b>Nonien och mikrometern.</b> Då tuberna utgöra de
väsentligaste beståndsdelarna i en mängd andra
instrument, såsom teodoliten, heliotropen, sextanten,
nivelleringsinstrumentet m. fl., och de öfver allt
ha till uppgift att ge mätningar en hög grad af
noggranhet, torde det här vara på sin plats att
omnämna de hjelpmedel, som användas vid noggranna
måttbestämningar, i synnerhet till bestämmande
af vinklars storlek. Nästan alla astronomiska och
geodetiska mätningar äro grundade på vinkelmätningar,
och förtroendet till säkerheten af deras resultat
kan endast vinnas genom kännedom om deras metod.

Fig. 284. Nonie.

Först och främst erinra vi oss, att vi redan
i beskrifningen på sextanten träffat på namnet
<sp>nonie</sp>. Nonien, så uppkallad efter den portugisiske
munken <sp>Nunez</sp> (lat. <sp>Nonius</sp>), är en egendomlig
inrättning för en noggrann mätning af mindre vinklar
eller längder, än som omedelbart på mätinstrumentet
finnas angifna. En graderad cirkelbåge, hvarpå en
tubs vinkelrörelse skall mätas, visar t. ex. ännu
sjettedelen af en grad, men mätningen måste
utföras ända till halfva minuter. Det är för
detta ändamål, man begagnar sig af nonien. Han är
egentligen ingenting annat än en visare, som, fast
förbunden med tuben, vid dess vridning rör sig öfver
måttstocken, den uppdelade cirkelbågen. Men han är
tillika sjelf en måttstock, såsom fig. 284 utvisar,
der delningen <i>L</i> tillhör cirkelbågen, delningen <i>ab</i>
deremot den vid den rörliga armen <i>A</i> fästa nonien. Den
senares delning står i ett bestämdt förhållande till
hufvudcirkelns. Samma längd nämligen, som t. ex. på
<i>L</i> är indelad i 29 delar, innehåller på nonien 30
delstreck, så att, om begynnelsestrecken på <i>L</i> och <i>A</i>
sammanfalla, afståndet mellan de följande alltid ökas
med 1/30. Dessa förskjutningar äro mycket lätta att
iakttaga, och om begynnelsestrecken ej sammanfalla,
utan två senare, skall man af det antal, som ligger
emellan dem och nollpunkten, lätt kunna finna det
sökta vinkelmåttet. Ligger noniens nollpunkt emellan
två delstreck, t. ex. 30° 20 till 30 minuter, och
sammanfaller först hans trettonde delstreck med ett
delstreck på cirkelbågen, som är indelad i sjettedels
grader, måste till de 20 minuterna ytterligare läggas
13/30 af 10 minuter eller 4 minuter och 20 sekunder,
och den sökta vinkeln är följaktligen 30° 24' 20''.
Fig. 285. Mikrometer.

Jemte nonien är i synnerhet <sp>mikrometern</sp> för finare
mätningar vigtig. Tänkom oss, att i noniens ställe
är vid den rörliga armen <i>A</i> fäst en liten tub, som
är riktad på skalan och i sin brännpunkt har ett
trådkors, så att delningen der visar sig ungefär som
på fig. 285. Skalan afläses på den punkt, der trådarna
korsa hvarandra; sällan inträffar dock, att denna
punkt faller alldeles på ett delstreck. Detta låter
sig dock göra derigenom, att trådkorset medelst en
mikrometerskruf kan flyttas fram och tillbaka, och
antalet af kringvridningarna och deras bråkdelar
angifva då de små delar, som måste läggas till eller
tagas ifrån måttet. Är t. ex. den stora kretsen
indelad i sjettedels grader och skrufven behöfver 
omvridas 30 gånger för att flytta trådkorsets 
medelpunkt från ett delstreck till ett annat,
motsvarar hvar kringvridning af skrufven en vinkel
af 20 sekunder, och då en tjugondedels kringvridning
beqvämt låter uppskatta sig, kunna vi på detta sätt
mäta vinkelstorheter af ända till en sekund. Vid
astronomiska mätningar är för öfrigt en sådan storhet alls ingen 
obetydlighet, som utan men kan förbises, ty hela jupiterskifvans skenbara
diameter är endast vid pass 38 sekunder. 

Fig. 286. Herschels jätteteleskop.

Till sådana noggranna mätningar användas endast
<sp>refraktorer</sp>, d. v. s. tuber, som verka genom brytning med
glaslinser. Men det ges dessutom äfven andra,
som, i synnerhet på Newtons tid, då man ännu
ej lyckats befria linsbilderna från deras färgade
kanter, mycket användes, emedan färgspridningen i
dem ej gör sig märkbar. Sådana instrument äro

<b>Reflektorerna</b> eller <b>spegelteleskopen</b>. De uppfunnos
kort efter linstuberna, och <sp>Zucchi</sp>, en jesuitpater,
synes ha varit den förste, som fallit på den tanken
att i stället för glasobjektiven begagna konkava
metallspeglar och genom en okularlins betrakta deras
reela bilder. Han skall äfven 1616 ha
utfört denna ide, hvilket är så mycket märkvärdigare,
som Kepler först flera år derefter i den astronomiska
tuben använde den konkava linsen till okular. Zucchis
uppfinning blef ej bekant utom Italien. I Frankrike
syselsatte sig <sp>Mersenne</sp> 1639 med den konkava
spegelns införande i teleskopin, men hvarken här
eller i England, der <sp>Gregory</sp> arbetade på deras
fullkomnande, skänkte man i början spegelteleskopen
någon synnerlig uppmärksamhet. Äfven Newton, hvars
visserligen oriktiga, men följdrika påstående, att
en akromatisk refraktor vore omöjlig att åstadkomma,
uppstälde så trånga gränser för optikernas 
och astronomernas förhoppningar i denna
riktning, vände sig åter från reflektorerna, sedan
han med egen hand konstruerat två sådana instrument,
af hvilka det ena ännu förvaras i det kungliga
samfundets museum i London och har denna påskrift:
<sp>Invented by Sir Isaac Newton and made with his own
hand. In the year 1671</sp>.

Fig. 287. Rosses instrument vid Parsonstown.

Spegelteleskopen kommo först mera i bruk, sedan
Haley, Hawksbee och Cassegray visat, att utmärkta
instrument af detta slag kunde åstadkommas; den
samtidiga förbättringen af glaslinserna gjorde dock,
att de aldrig
uteslutande användes. Berömdast blefvo i England
<sp>James Shorts</sp> spegelteleskop, men framför alla de
jätteinstrument, genom hvilkas konstruerande och
användande <sp>William Herschel</sp> gjorde sig till sin tids
berömdaste optiker och störste astronom.

Han förfärdigade med egna händer ett stort antal
speglar af en sådan fulländning, att han med
reflektorer af 20 fots brännvidd kunde åstadkomma en
förstoring af ända till 2000 gånger, utan att bilderna
blefvo otydliga, Det största af sina teleskop, af hvars uppställning
fig. 286 ger oss en afbildning, fullbordade han
1789. Rörets längd utgjorde 40 fot, diametern 5 fot
och hela vigten nära 60 centner. Spegeln ensam vägde
nära 24 centner, men så förstorade han
också ej mindre än 7 000 gånger. Kostnaderna
för hela apparaten uppgingo till inemot 40 000
rdr. Gagnet återgäldade dock ej den på arbetet
nedlagda kostnaden och mödan, ty ej långt efter sin
uppställning förlorade spegeln på en enda fuktig natt
sin vackra polityr.

Fig. 288. Newtons spegelteleskop.

Detta herschelska instrument har på senare tid
blifvit öfverträffadt af det af <sp>Rosse</sp> konstruerade ännu
större, hvars rör håller i längd 54 fot, medan spegeln 
har en diameter af 6,7 fot och väger 90 centner; 
instrumentets hela vigt uppgår till
mer än 350 centner. Det är uppstäldt mellan murar af
67 fots längd och 44 fots höjd och skall ha kostat
sin egare öfver 200 000 rdr.

Fig. 289. Genomskärning af det gregoryska instrumentet.    

Spegelteleskopets inrättning är enkel och blir af
fig. 288-290 lätt begriplig. Den första figuren
(288) visar oss ett <sp>newtonskt</sp> instrument i
genomskärning. Det bestar af en stor träcylinder,
på hvars botten den paraboliskt krökta metallspegeln <i>CD</i> ligger. Denna
spegel mottager från det observerade föremålet <i>AB</i>
ljusstrålar, hvilka han reflekterar på den lilla i 45°
lutande spegeln <i>FF</i>. Denna åter har sin plats så långt
fram, att först under den samma den reela spegelbilden
vid <i>de</i> kan bilda sig, hvilken då betraktas genom 
en förstorande lins <i>GH</i>. För bildens nedkastande på 
linsen begagnar man i stället för den lilla spegeln äfven ett prisma.

Fig. 290. Det herschelska spegelteleskopets inrättning.

De äldre <sp>gregoryska</sp> instrumenten (fig. 289) hade en
annan inrättning. I dem befann sig midt emot den
stora spegeln <i>MP</i> och i hans axel en mindre spegel,
<i>N</i>, af mindre brännvidd, som återkastade strålarna
på ett bakom

den i axeln genomborrade objektivspegeln befintligt
linsokular, så att man med detta kunde betrakta
bilden <i>ab</i>.

De mycket stora instrumenten, t. ex. det ofvan nämda
herschelska jätteteleskopet, äro inrättade så, som
fig. 290 utvisar. Observatorn sitter här med ryggen
vänd mot föremålet <i>CC</i> och betraktar genom okularet <i>O</i>
den af den något lutande spegeln <i>M</i> återkastade bilden
<i>ab</i>. Spegelteleskopen, som af refraktorerna blifvit
skjutna i bakgrunden, tycktes på den senare tiden,
i synnerhet sedan Liebig (1856) visat ett sätt att
medelst försilfring åstadkomma mycket varaktiga och
ljuskraftiga glasspeglar, åter vilja komma i bruk. Den
omständigheten, att i dem färgspridningens störande
inverkan bortfaller, talade äfven mycket till deras
fördel. Steinheil föreslog derför äfven användandet
af försilfrade konkava speglar, och Foucault i Paris
konstruerade derefter flera särdeles goda instrument,
hvarvid han, för att till okularet afleda de från
samlingsspegeln kommande strålarna, i stället för
den plana spegeln begagnade sig af ett prisma. Det
oaktadt ha de ej kunnat vinna försteget framför
refraktorerna, som under tiden ej heller stått stilla,
och det synes ej osannolikt, att linsinstrumenten
för fina observationer skola behålla sin en gång
vunna öfvervigt.

Vilja vi till deras principer jemföra refraktorerna
och reflektorerna med hvarandra, kunna vi säga,
att spegelteleskopet, den keplerska tuben och den
genom infogande af ett omvändande okularsystem
ur denna framgångna terresterkikaren tillhöra en
och samma klass af instrument, der en reel, genom
en förstorande lins betraktad bild alstras, medan
deremot den holländska tuben med sin spridningslins
representerar en annan klass.

Till linser begagnas på alla tuber så väl plankonvexa
som bikonvexa glas, i förra fallet med den plana
sidan vänd utåt. Okularets närmande till eller
aflägsnande ifrån bilden, som är olika för olika
ögon, åstadkommes genom de särskilda rördelarnas
inskjutning uti hvarandra, på vanliga kikare med
handen, på starkt förstorande finare instrument
med en mikrometerskruf, emedan på ett okular af
kort brännvidd redan en mycket liten förryckning
kan frambringa en temligen betydlig förändring i
strålarnas riktning.

<b>Tubens betydelse.</b> Att yttra något om gagnet af ett
instrument, som, snart sagdt, är i hvar mans hand,
kan synas öfverflödigt. Ej blott för den resande,
som vill på förhand göra sig bekant med den trakt,
han skall färdas igenom, är kikaren ett oumbärligt
instrument, från den fria naturen har han äfven
skaffat sig inträde i teatrarnas, museernas och
målningsgalleriernas slutna rum. Men hans tjenster
inskränka sig ej till att bereda menniskan en
njutning; han har en vida högre uppgift. Han skall ej
blott på observatoriet utforska himlahvalfvet och de
i den eviga rymden kretsande stjernorna, utan äfven i
det trånga schaktet djupt under jorden hjelpa fysikern
iakttaga horisontalpendelns svängningar och deraf
beräkna jordens massa och täthet. De magnetnålens
fina utslag, som förorsakas af jordmagnetismens
dagliga förändringar, kunna i sina ofantligt små
skiljaktigheter endast med tuben noga observeras och
mätas. Han uppfångar norrskenet, i samma ögonblick
det flammar
upp på den många hundra mil aflägsna polarhimmeln,
liksom man med hans tillhjelp ännu kan bestämma
den tidslängd, ljuset behöfver för att hinna från
objektivet till okularet, och i sjelfva verket
har Bradley också på detta sätt funnit ljusets
hastighet. Naturforskarnas flesta och finaste
mätningsmetoder äro grundade på tubens medverkan,
och utan honom, det kunna vi trygt påstå, skulle vårt
nu varande kulturtillstånd ej varit möjligt. Väl hade
naturforskningen redan i slutet af 16:e århundradet
beträdt den rätta vägen, iakttagelsernas och
experimentens, men om dessa ej kunna sins emellan
qvantitativt bestämmas, hänföras till en för alla
gemensam enhet, med andra ord mätas, kunna derutur
väl hypoteser, men ej lagar härledas. Den till grund
liggande fruktbara iden kan endast genom mått och
vigt aflockas det förborgade, och dertill är tuben
ett af de yppersta hjelpmedlen.

Det låg i sakens natur, att den nya uppfinningens
frukter i första rummet måste komma astronomin
och geografin till godo; här uppträdde tuben i sin
enklaste gestalt; först långt senare sattes han
som hjelpmedel i förbindelse med andra apparater,
hvilkas resultat derigenom stegrades till den högsta
grad af noggranhet. Och om också det inflytande, han
i sin sistnämda användning utöfvat, i hela dess vidd
endast kan fattas af den, som är fullt förtrogen med
fysiken och hennes metoder, skola dock de ordentliga
jättesteg, som alla astronomins discipliner med tuben
tagit, vid första blicken falla äfven den oinvigde
i ögat.

Vi behöfva blott erinra oss, hvilket omfång kunskapen
om himlahvalfvet hade på Ptolemeos' tid, hvilka
framsteg han från den tiden till slutet af 16:e
århundradet gjort, och på hvilken punkt han nu efter
en långt mindre tidrymd befinner sig. Oberäknadt
det gagn, tuben gjort den teoretiska astronomin,
sådan hon genom Kepler, Galilei, Newton, Huyghens,
Laplace, Olbers, Gauss och en mängd andra blifvit
utbildad, hafva sedan två och ett halft århundraden
den iakttagande astronomins resultat hopat sig till en
förut ej anad rikedom. Framstegen under de halftannat
tusen år, som närmast föregingo tubens uppfinning,
inskränkte sig hufvudsakligen till ett fullständigande
af Ptolemeos' stjernkatalog.

Man kände sju planeter, en och annan mera betydande
komet skrämde sinnena genom sitt sällsynta och
plötsliga uppträdande, och vintergatan var ett
oförklarligt töcken.

Det oaktadt hade skarpsinne och flit förträffligt
användt de ringa hjelpmedel, man ännu egde, och i de
keplerska lagarna och det kopernikanska systemet
på bästa möjliga sätt tillgodogjort de vunna
erfarenheterna. Men dermed hade man också hunnit
höjdpunkten, och äfven dessa betydande reformer
behöfde ännu bekräftas af omedelbar iakttagelse och
noggrann mätning.

Genom upptäckten af Jupiters, Mercurius' och
Venus' faser, en af de första frukterna af Galileis
forskningar med tuben på himlahvalfvet, fick läran
om solens ställning i planetsystemet en orubblig
grundval. Tuben flyttade plötsligt gränserna för
stjernkunskapen långt ut i ett omätligt fjerran,
ty för det hastigt fullkomnade instrumentet tycktes
äfven sjelfva det osynliga
tvunget att förråda sina lagar. Vintergatan upplöste
sig i särskilda stjernor, och nebulosorna visade sig
som stora stjernhopar.

Fig. 291. Ett stycke af månskifvan.

Man hade hittills antagit sex olika stjernordningar,
men nu såg Galilei på de ställen af himlahvalfvet,
som man hittills trott vara alldeles tomma, otaliga
nya verldar. Han sammanfattade dem under namnet den
sjunde stjernordningen, som han äfven kallade »den
första af de osynliga tingen». I Orion upptäckte han
öfver 500 nya stjernor och mer än 36 i Plejaderna,
der man hittills endast räknat sju. Och återvändande
från den omätliga rymden till vårt
verldssystem, var han den förste, som observerade
solfläckarna, af hvilkas förändring han slöt till
solens rotation omkring sin axel. »Kometerna på
himlahvalfvet äro talrikare än fiskarna i hafvet»,
utropade Kepler, som genom sitt nyuppfunna synrör
öfverraskad såg den ena efter den andra af dessa
sällsamma himlakroppar. Af månens olika belysning
slöt man snart till tillvaron af berg, dalar och
hafsbäcken på dess yta. För de gamla hade vår jords
drabant endast varit ett lysande klot med några dunkla
fläckar; nu mera ega vi öfver den mot oss vända delen
af hans yta noggrannare kartor än öfver en stor


del af vår egen jord. I stället för de elfva
planeterna, som ännu för tretio år sedan skyldrade i
de geografiska läroböckerna, känner man nu inemot 130,
så att de mytologiska namnen ej räcka till för deras
betecknande och man måste taga sin tillflykt till
siffror. En hel armé af sådana små planeter sväfvar
emellan Mars' och Jupiters banor, och oaktadt många af
dem äro tre gånger längre från solen än jorden och de
minstas diameter knapt uppgår till sju mil, ha de dock
blifvit upptäckta af tubernas allt starkare synkraft,
elementen af deras rörelse på det noggrannaste mätta
samt deras hastighet, massa och täthet beräknade.

Fig. 292. Ett kraterlandskap på månen i solnedgången.

Utrymmet tillåter oss ej att här ingå i några
astronomiska enskildheter; vi vilja blott med några
afbildningar visa, huru några bitar af universum
te sig för det beväpnade ögat och huru ofantligt
vår uppfattning af verlden skiljer sig från alla
föregående tiders.

Betrakta vi i något af de första eller sista
qvarteren den belysta månskäran med en god tub, skola
vi förvånas öfver den praktfulla anblicken. Månens
starkt belysta yttre rand öfvergår inåt i allt svagare
belysta partier; vi märka tydligt, att vi ha framför
oss, ej en platt skifva, utan en afrundad kropp,
som från en sida erhåller sitt ljus, men med sin
största del för oss
ligger i skuggan. Det belysta stycket gör dock ej på
oss intrycket af en likformig yta; vi se der ljusa
och dunkla partier, stora jemna fläckar af mindre
klar glans, bredvid dem åter skarpa, ringformiga
teckningar, som framträda med ett synnerligt lifligt
ljus och omsluta djupa skuggpartier. I synnerhet
mot månskärans centrum förete dessa ljusringar och
ljuspunkter en allt starkare kontrast.

Fig. 293. Jupiters skifva i teleskopet.

Det behöfves ingen synnerligt liflig fantasi för att
finna, att vi här ha framför oss en verldskropp med
en på mångfaldigt sätt bruten yta. Vi erinras 
ovilkorligt om anblicken af höga berg i
soluppgången. Vi se de klart belysta topparna
strålande skilja sig från de ännu i nattens
mörker begrafna kedjorna och dalarna, så att de
synas formligt isolerade, och återfinna i de från
solen vända, synnerligt mörka ställena bakom månens
ljusringar samma djupa skuggor, som i höjden uppdrifna
massor kasta ifrån sig ned i de lägre trakterna vid
deras fot. Vi skåda ned i stora kittlar, omgifna af
höga, brant stupande väggar, som erinra om bristande
och under sjelfva bristningen stelnade blåsor. Vi
skilja på längden af de kastade skuggorna de större
upphöjningarna från de mindre och se de högsta topparna,
som enstaka, klart lysande punkter, uppdyka från
den redan i fullt mörker liggande skifvan. Redan
Galilei föreslog att använda skuggornas längd till
måttstock för mätande af de särskilda bergens höjd --
ty de ringformiga vallarna äro ingenting 
annat än berg, vulkaniska berg, slocknade
kratrar -- och utförde sjelf ett stort antal
sådana beräkningar. Genom upprepade mätningar
har man nu bestämt höjden af flera sådana månberg,
t. ex. <sp>Calippus</sp> (17 008 fot) och 
<sp>Huyghens</sp> (16 032 fot),
med sannolikt långt större noggranhet, än man ännu
lyckats mäta Chimborazzo på vår egen jord.

Fig. 294. 1. Nebulosa i Vattumannen, efter Herschel.    
2a. Nebulosa i Lejonet, efter Herschel.
2b. Efter Rosse. 3. Dubbelnebulosa i Tvillingarna,
efter Rosse. 4. Nebulosa i Vattumannen,
efter Rosse. 5. Nebulosa i Oxen, efter Herschel.
6. Ringnebulosa i Lyran, efter Herschel.
7. Ringnebulosa i Andromeda.
Medan fig. 291 visar ett stycke af månskäran, ger
oss fig. 292 ett sådant genom en starkt förstorande
tub skådadt månlandskap.

Af den egendomligt bildade Saturnus ha vi redan
förut gifvit våra läsare en afbildning. I fig. 293
foga vi nu dertill en utsigt af Jupiter genom en
starkt förstorande tub. Vi se planeten, hvilken
för vårt obeväpnade öga endast visar sig som en
lysande kärna på himmeln, öfverdragen med zonartadt
lägrade moln af en skarpt utpräglad form, hvilkas
regelbundna återkomst efter en viss tid bevisar
oss planetens rotation omkring sin axel. Enligt
noggranna observationer af dessa moln och deras
återkomsttider utgör ett jupitersdygn, räknadt
från middag till middag, 9 timmar, 55 minuter och
26 sekunder af vår tid. Vi kunna urskilja och mäta
en afplattning hos jupitersklotet, som ger det samma
intryckta form vid polerna, som vår jord eger. Vi se
månarna kretsa omkring sin planet, och vår afbildning
visar oss den mörka kretsformiga skugga, som den
till venster om Jupiter stående månen kastar på hans
belysta skifva. Deraf, att denna skugga är kolsvart,
sluta vi, att Jupiter saknar eget ljus, medan den
omständigheten, att månarna än som ljusare, än som
dunklare punkter afteckna sig på sin planets yta och
att deras skugga ofta synes större än de sjelfva, ger
sannolikhet åt antagandet, att Jupiter är omgifven
af ett atmosferiskt hölje. Ville vi vidare jemföra
resultaten af astronomernas forskningar endast
rörande denna planet, med hvars observerande den
store Galilei invigde den nyuppfunna tuben och som
redan första dagen belönade honom med den vackraste
upptäckt, upptäckten af Jupiters månar, skulle vi
intagas af en häpnande beundran öfver finheten och
bestämdheten af de svar, de gifva oss på frågor, som
vi ofta ej ens kunna ställa till den planet vi bebo.

Hos alla stjernor i vårt solsystem kunna vi urskilja
deras egenskap af kroppar, men ej ens tuber, som
förstora många tusen gånger, äro i stånd att låta
oss uppfatta fixstjernorna annat än som lysande
punkter utan tydlig diameter. Och när vi betrakta
ett af dessa bleka ljustöcken och derpå rikta allt
starkare tuber, kunna vi på sin höjd utsöndra allt
flera nya ljuspunkter, af hvilka hvar och en är
en sol, en verld för sig. Men ville vi jemföra de
krafter, som der äro i verksamhet, med dem vi känna,
skulle formen af deras massa för vår föreställning
öppna ett fält af verkningar, så väldiga, att endast
medvetandet om den stränga lagbundenhet, som råder
i allt, skulle kunna hindra våra tankar att svindla.

Vi ha i fig. 294 sammanstält några olika stjerntöcken
eller, som de äfven kallas, nebulosor. Hvilka ideer
om verldar, som hålla på att danas, om attraktion
mellan massor, om rotationsverkningar och dylika
ursprungliga, kosmiska tilldragelser uppstiga ej inom
oss vid betraktandet af dessa sällsamma hopgyttringar
af stjernor! Få vi jemföra dessa former med Saturnus,
eller är ej sjelfva solsystemet, som vi tillhöra,
ett litet stoftkorn i jemförelse med dessa massor
af verldar? Och skola vi våga i dessa ofantliga
rymder antaga tillvaron af sammanhållande, ordnande
och formgifvande krafter af samma art som de, hvilka
draga de minsta, på gränsen till försvinnande stående
atomerna till hvarandra?

<b>Mikroskopet.</b>

En ny verld. - Det enkla mikroskopet. - Glasögon och
förstoringsglas. - Leeuwenhoeck. - Solmikroskopet,
uppfunnet af Lieberkühn. - Det sammansatta
mikroskopet och dess inrättning. - Chevaliers
mikroskop och mikroskop för flera åskådare. -
Historiska data rörande dess uppfinning och
fullkomnande. - Zacharias Jansen och Galilei. -
Mikroskopets användning. - Hvad man ser dermed.

De slipade linsglasen ha i två alldeles motsatta
riktningar blifvit oss nycklar till naturens
lönkamrar. Teleskopet för våra ögon allt längre
genom det oändliga rummet. Mikroskopet afslöjar
för oss i det mest begränsade och minsta tillvaron
af samma lagar, visar oss, huru der herska alldeles
samma krafter som de, hvilka sammanhålla universum,
underbara former, som tyckas göra det möjligt
att ända till atomen följa harmonins hemlighet,
sådan hon i sferernas dans uppenbarade sig för den
hänyckte Kepler.

Rundt omkring oss två verldar: en oändligt stor och en
oändligt liten, och vi på tröskeln mellan båda. Men
forskande sträcker menniskoanden sina tentakler ut
öfver gränserna och slår genom luften broar, hvarpå
han går öfver för att på nära håll skåda både hvad han
anat och icke anat. Och teleskopet och mikroskopet
äro två sådana broar, vägar öfver tjusande fält,
fulla af ständigt nya upptäckter, förande den häpne
vandraren in i ett oöfverskådligt fjerran, der intet
obevekligt halt! ljuder honom till mötes.
Der i dag en horisont hvälfver sig, der går menniskan
i morgon fram vid sidan af Atene, den fruktbringande
vetenskapens gudinna. Hon visar sin skyddling på
samma gång lagen och hans nyttiga användning, och
samma hand, som utpekar vägen för forskaren, smider
i Hefestos' smedja den konstrika skölden. Man kan
ej säga, om det är de mekaniska konsterna eller den
vetenskapliga insigten, vi i främsta rummet ha att
tacka för de så oändligt betydelsefulla instrumenten
teleskopet och mikroskopet. Här är tekniken vetenskap
och spirar vetandet upp ur konsten.

Mikroskopets uppfinning är vida äldre än tubens;
det oaktadt är det först de senaste två och
ett halft århundradena, som för ett högre
vetenskapligt syfte användt vissa länge sedan
bekanta förstoringsfenomen. Och om vi betrakta
upptäckterna på den organiska naturens område,
djur- och växtfysiologin, hvarigenom först den
gamla naturalhistorien blifvit en vetenskap, om
vi öfverskåda den klyfta, som skiljer nutidens
naturåskådning från en ej mycket aflägsen tids
fantastiska drömmerier, skola vi först lära oss
rätt uppskatta betydelsen af en uppfinning, som för
en riktig naturkännedom blifvit vigtigare än till och
med tuben. Ty huru mycket tuben än vidgade blicken och
höjde tanken, gaf han dock i sjelfva verket genom sina
herliga upptäckter endast en storartad bekräftelse
åt lagar, som antingen redan voro kända eller kunde
härledas ur telluriska förhållanden. Mikroskopet
deremot förde forskaren in i en fullkomligt ny verld,
i de organiska förändringarnas verld, i en verld,
om ej af vardande, åtminstone af växande, det gaf
honom denna inblick i naturens hemliga verkstad, som
inga matematiska slutledningar kunna förbereda eller
ersätta. Allt, hvad denna det oändligt lillas verld
visar oss, var ända till 17:e århundradet ett obekant
område och det här upptäckta i allt en ny eröfring.

Fig. 296. Det enkla mikroskopet.

<b>Det enkla mikroskopet.</b> Den vanliga konvexlinsen är så
till vida redan ett mikroskop, som bilden, om vi genom
linsen betrakta ett föremål, blir större än föremålet
sjelft. De äldre förstoringsinstrumenten inskränkte
sig också endast till detta enkla instrument, som,
slipadt af glas, erhöll en infattning af horn eller
messing och kallades <sp>lup</sp>. Ju bugtigare linsen är,
desto större är hans förstoringskraft, och i de så
kallade glasdropparna eller fågelögonen begagnar man
till och med som förstoringsglas helt små glaskulor.

Ehuru visserligen <sp>Seneca</sp> omnämner den
iakttagelsen, att man genom ihåliga, med vatten fylda
kulor ser de bakom befintliga föremålen större och
tydligare, och ehuru man eger en mängd andra bevis,
att de gamla känt 
sferiska glaskroppars förstorande kraft, synes man dock
först temligen sent gjort en medveten användning af
denna företeelse. De märkvärdigt fina och sirliga
arbeten af gamla grekiska stensnidare, som ännu
finnas i behåll, kunde visserligen föranleda oss
att tro, att de blifvit utförda med tillhjelp
af förstoringsglas. Men vi finna ej från hela
forntiden något enda verkligt bevis derför, ty de
i jorden funna linserna kunna lika väl uteslutande
användts som solglas, då de vestaliska jungfrurna
endast med solljuset fingo åter tända den heliga
elden, när han slocknat. Araben <sp>Alhazen</sp>, som lefde
omkring medlet af 11:e århundradet, var sannolikt
den förste, som använde egentliga linser till
förstoringsglas. Märkvärdigt är dock, att detta
framsteg ej ledde till några vidare följder. Härtill
torde bland annat äfven den omständigheten ha
bidragit, att Alhazen och ännu senare forskare lade
sina linser omedelbart på bokstäfverna af den skrift,
de ville förstora, och att det helt och hållet synes
ha undgått dem, att resultatet blir vida gynsammare,
om man håller linserna på något afstånd från det
betraktade föremålet.

Med uppfinningen af <sp>glasögonen</sp> i 13:e århundradet
blef dock linssliperiet ett yrke, som hastigt
utbredde sig öfver alla länder, och häraf blef åter
en naturlig följd, att en mängd försök anstäldes,
som ledde till förbättringar. Man gaf glasen större
bugtighet och använde äfven redan på samma gång två
eller tre linser, som anbragtes så nära hvarandra, att
de verkade på samma sätt, i det de gjorde strålarna
allt mera konvergerande. Dylika linskombinationer
kallar man <sp>enkla mikroskop</sp>. De förses vanligen
med en infattning af messing och anbringas två,
tre eller flera i rörlig förening med hvarandra på
ett stativ, så att man efter behag kan använda ett
eller flera af dem. Sådana instruments förstoring
kan drifvas temligen långt. Man har slipat linser,
som förstorade ända till tre hundra gånger, och med
de för samma ändamål använda glasdropparna kunde man
till och med stegra förstoringen till åtta hundra
gånger. Härmed var dock den olägenheten förenad, att
synfältet minskades, i samma mån kraften ökades. Man
uppbjöd dock alla bemödanden för att förbättra de
små instrumenten, och på detta sätt bragtes de snart
till en fulländning, som gjorde dem användbara för
vetenskapliga ändamål.

Voro de första apparaterna mera kuriositeter
och förlustelsemedel, finna vi deremot redan
<sp>Leeuwenhoeck</sp> ifrigt syselsatt att med apparater,
som han sjelf konstruerat, studera växternas och
djurens inre bygnad, och hans förträffliga, efter
naturen tecknade afbildningar äro det bästa beviset
på den fullkomning, han gifvit sina instrument. Han
hade fäst linserna vid ett vertikalt stativ och under
dem anbragt en liten objektskifva, som han medelst en
skrufinrättning kunde föra upp på den behöriga höjden
i linsernas brännpunkt. Redan han förenade dessutom
dermed en belysningsapparat af konkava speglar, som
genom det infallande ljuset gaf de små föremålen en
större klarhet. Dessa bihang ha af senare forskare
(Muschenbroeck, Hooke m. fl.) blifvit på mångfaldigt
sätt förändrade och förbättrade.

<b>Solmikroskopet</b> står till sin inrättning emellan det
enkla och sammansatta mikroskopet. Medan den vanliga
lupapparaten endast afser att under
större konvergens leda de från föremålet utgående
strålarna in i ögat, framkallas genom solmikroskopet
en reel bild, som, på behörigt afstånd uppfångad,
återger föremålet visserligen upp- och nedvändt, men
betydligt förstoradt; i det sammansatta mikroskopet
deremot blir en i rörets inre alstrad reel bild,
liksom i tuben, betraktad genom ett okular.

Solmikroskopet är inrättadt helt och hållet efter
principen för laterna magican, endast med den
skilnaden, att i stället för glasmålningarna här
föremålet, som skall förstoras, mellan två glasskifvor
inskjutes i instrumentet. Belysningen sker, såsom
redan namnet antyder, genom direkt solljus, hvilket
medelst en heliostat kastas på en samlingslins
och af denna koncentreras på föremålet. I brist på
solljus använder man till belysning argandska lampor,
drummondskt kalkljus eller knallgas o. s. v. 
(<sp>lamp- eller hydrooxygenmikroskop</sp>). Det ligger
i sakens natur, att de med dessa apparater alstrade
bilderna ej kunna ega den skärpa, som är nödvändig för
vetenskapliga undersökningar. Solmikroskopet begagnas
derför också endast till förevisningar, som mera afse
att i förstorad skala framställa för det obeväpnade
ögat osynliga föremål, såsom det fina stoftet på
blommornas blad och fjärilarnas vingar, kritans
kiselpansar, kristallbildningar o. s. v., och dermed
bereda en angenäm öfverraskning än att gifva åskådaren
en klar inblick i de minsta delarnas beskaffenhet.

I fråga om solmikroskopet kan ej gerna blifva tal
om någon särskild uppfinnare, ty dess inrättning
var redan med den äldre laterna magican gifven,
och i användningen af solstrålarna i stället för en
lamplåga låg ingen väsentlig förändring. Emellertid
tillskrifves uppfinningen vanligen
amsterdamaren <sp>Lieberkühn</sp>, hviken offentligt
förevisade solmikroskopiska bilder och genom de
öfverraskande, fantasin på det högsta tilltalande
effekterna skaffade de mikroskopiska undersökningarna
många nya vänner. Iden till instrumentet sjelft skall
Lieberkühn fått af den 1736 aflidne <sp>Fahrenheit</sp>.

Fig. 297. Det sammansatta mikroskopets princip.

<b>Det sammansatta mikroskopet.</b> Det förefaller
märkvärdigt, att det sammansatta mikroskopet,
oaktadt dess uppfinning är lika gammal som de enkla
apparaterna med kombinerade linser, i sin utveckling
så länge stannade efter dessa, att ända till början
af detta århundrade nästan alla vetenskapliga
mikroskopiska undersökningar gjordes med den vanliga
linsapparaten. Orsaken, hvarför man gaf det till en
så hög grad af fulländning bragta enkla mikroskopet
företräde, låg i den kromatiska afvikelsen, i
de färgade ränderna, som gjorde det sammansatta
mikroskopets bilder otydliga, innan man ännu lärt
sig åstadkomma goda akromatiska linssystem. Men då
man deri vunnit en
viss färdighet, voro möjligheten af en starkare
förstoring, det större synfältet och upphäfvandet
af den sferiska afvikelsen, som i de enkla linserna
gör sig så märkbar, att nästan endast de i axelns
omedelbara närhet infallande strålarna äro användbara,
en tillräcklig anledning att med all ifver arbeta
på det sammansatta mikroskopets förbättrande. Såsom
redan är nämdt, skiljer sig det senare från det
enkla derigenom, att man förenar två system af
glas, ett <sp>objektiv</sp> och ett <sp>okular</sp>, hvarigenom man
sålunda inuti instrumentet framkallar en verklig
bild af föremålet och derefter betraktar det med
en förstorande okularlins. Vi behöfva blott erinra
oss tubens inrättning för att af fig. 297 få hela
förloppet härvid klart och tydligt för oss. <i>AB</i> är det
observerade föremålet, hvars bild genom objektivet
<i>CD</i> skulle framkallas i <i>A'B'</i>, om ej den der emellan
liggande kollektivlinsen förut tvunge strålarna att
konvergera och redan i <i>B''A''</i> framkallade bilden. De
derifrån vidare gående strålarna brytas nu genom
okularet <i>GH</i> till ögat och åstadkomma genom sin
konvergens, att bilden, förlagd på afståndet för det
tydliga seendet, visar sig i storleken <i>A'''B'''</i>.

Fig. 298. Sammansatt mikroskop.  

Detta är grundprincipen för alla sammansatta
mikroskop. Hvilka förändringar än optikerna kunna
gifva den yttre konstruktionen af sina instrument,
förblir dock linsernas anordning i alla den
samma. Glasens antal är visserligen ofta långt större
än på vår teckning, men detta kommer deraf, att man
i stället för en bikonvex lins hellre anbringar två
plankonvexa; till okular begagnar man vanligen det
campaniska (fig. 279), medan
objektivet utgöres af flera bakom hvarandra
stälda linser, genom hvilkas olika kombination olika
grader af förstoringar erhållas. Linsernas antal
fördubblas dessutom derigenom, att man till de bättre
instrumenten nu mera endast använder akromatiska glas.

Fig. 298 är en afbildning af ett sammansatt
mikroskop, såsom det nu af de flesta optiker
med obetydliga afvikelser konstrueras. Röret <i>T</i>
innehåller dess huvudbeståndsdelar, okularet <i>O'</i>
och objektivsystemet <i>O</i>. Liksom teleskopröret,
är det invändigt svärtadt. Det är anbragt på ett
vertikalt stativ, hvarvid det medelst skrufven <i>V</i>
kan fästas. Den noggranna inriktningen öfver det
på objektskifvan <i>P</i> befintliga föremålet, som skall
observeras, verkställes medelst skrufven <i>V'</i>, som
flyttar objektskifvan upp och ned. Denna skifva är i
midten genombruten, för att det af den rörliga spegeln
<i>M</i> återkastade ljuset må kunna belysa föremålet. För
att efter behof kunna öka eller minska ljuset skjutes
en med flera stora hål genombruten skifva framför
öppningen. Ogenomskinliga föremål belysas uppifrån
genom en samlingslins.

<sp>Chevalier</sp> har uppfunnit en konstruktion, der strålarna
genom den totala reflexion, som de undergå i ett i
röret <i>a</i> (fig. 299) anbragt glasprisma, i horisontal
riktning kastas på okularet, så att betraktaren ej
behöfver skåda uppifrån och nedåt, utan endast rakt
framför sig. Medelst inskjutande af ett på egendomligt
sätt slipadt prisma har man äfven lyckats åstadkomma
instrument, hvarigenom flera personer kunna på
samma gång observera ett föremål (fig. 300). Liksom
på Chevaliers mikroskop, är detta prisma anbragt
öfver objektivlinssystemet; hvarje åskådare har
sitt eget okular. För jemförelse af iakttagelserna
vid gemensamma undersökningar och i synnerhet vid
undervisningen torde denna anordning ha åtskilliga
företräden framför de öfriga, ty betraktandet af
mikroskopiska föremål fordrar en öfvad blick, som man
först förvärfvar, sedan man i det minstas obekanta
verld blifvit narrad af månget, stoftkorn och dylikt,
som man i början lätt tar för lefvande varelser.

Fig. 299. Chevaliers mikroskop.

<b>Mikroskopets historia</b> sammanfaller, såsom vi redan
sett, i sina första skeden med linsernas historia
och uppfinningen af glasögonen. Att hon går mycket
långt tillbaka, ha vi äfvenledes redan sett,
och om Neros bekanta smaragd varit ett synglas,
skulle denna omständighet tyda derpå, att man redan
då var förtrogen med konkava linsers konstruerande
och verkningssätt, ty Nero skildras oss af samtida
författare som närsynt. Roger
Bacon (död 1292) omnämner dock ännu          
endast konvexa linser, hvilkas begagnande han
rekommenderar åt gamla personer, som lida af
långsynthet. <sp>Uppfinningen af glasögonen</sp> gjordes
sannolikt i slutet af 13:e århundradet af <sp>Armati</sp>
från Firenze och erhöll genom <sp>Alessandro di Spina</sp>
en allmännare spridning. Den första tillförlitliga
underrättelsen om "de nyligen uppfunna glasen,
kallade brillor, en verklig välsignelse för gammalt
folk med svag syn", förskrifver sig från år 1299. En
så nyttig uppfinning måste hastigt utbreda sig i alla
länder, och redan i början af trettonhundratalet voro,
såsom Humboldt i Kosmos berättar, glasögon i Haarlem
någonting alls icke obekant. Det stora behofvet
framkallade en ny industri, glassliperiet, som snart
idkades i hvarje någorlunda stor stad. Detta var i
synnerhet fallet i Holland, der då mycken lifaktighet
rådde på alla områden, och särskildt har den lilla
staden <sp>Middelburg</sp> derigenom skaffat sig ett namn af
första rangen

i uppfinningarnas historia, ty ej blott tuben, utan
äfven mikroskopet uppfans i der varande optikers
verkstäder.

Man har ofta förvexlat de båda unga uppfinningarnas
öden med hvarandra, och derutaf kommer det, att vi i
mikroskopets historia återfinna samma pretendenter,
som göra anspråk på äran af teleskopets första
uppfinning.

I synnerhet hafva <sp>Cornelius Drebbel</sp> från Alkmaar
och <sp>Galilei</sp>, den förre af holländarna, den senare
af italienarna, fått sig tillerkänd denna ära, men,
såsom de senaste undersökningarna visat, båda utan
grund. Det har nämligen blifvit ådagalagdt, att
det första mikroskopet i slutet af 16:e århundradet
(sannolikt redan 1590) utgått ur den middelburgske
glasögonsfabrikanten <sp>Jansens</sp> verkstad. De i kapitlet
om tuben redan omnämda domstolsundersökningar, 
som Willem Boreel, hvilken kallar sig en gammal
lekkamrat till Zacharias Jansen, Hans Jansens son,
lät anställa för att åt sin fädernestad rädda äran af
den stora upptäckten, lade i dagen, att långt före
Lippersheys uppfinning ett sammansatt optiskt glas
funnits i Jansens familj, hvilket, liksom tuben,
då rätt och slätt kallades ögonglas, men, att döma
af beskrifningen, ej varit någonting annat än ett
sammansatt mikroskop. Det sväfvande i benämningen har
sålunda haft till följd, att än de båda Jansen, fader
och son, blifvit ansedda som uppfinnare af tuben,
än Lippershey gått och gält som konstruktör af det
första mikroskopet.

Fig. 300. Mikroskop för tre åskådare.

Ett sådant, måhända det första, förärade Jansen
prins Moritz af Sachsen och fick derför en belöning.
Då Boreel 1619 på en beskickning befann sig i
England, såg han hos hofmatematikern Cornelius Drebbel
ett sådant instrument, som denne sade sig ha fått till
skänks af erkehertig Albert. Detta mikroskop bestod af
ett 3 1/3 linier bredt rör af förgyld koppar, uppburet
af messingsdelfiner, som stödde sig på en skifva
af ebenholts. Denna skifva var äfven försedd med en
inrättning för de observerade föremålens fästande. Men
det låter äfven bevisa sig, att den österrikiske
prinsen af Jansen fått sig föräradt ett mikroskop,
fullkomligt liknande det drebbelska instrumentet. Den,
som känner mängdens benägenhet att vid en glänsande
ställning fästa höga egenskaper, men deremot anse det,
som ej lyser, värdelöst, kan det ej förvåna att höra
den vidtbekante, högt ansedde vetenskapsmannen prisas
som uppfinnare af de mikroskop, som han efter den
jansenska modellen förfärdigade och utdelade bland
sina talrika beundrare och bekanta. På den obetydlige
glassliparen i Middelburg tänkte ingen. En slägting
till Drebbel, <sp>Jakob Kuppler</sp> från Köln, kom 1622
till Rom för att vid det påfliga hofvet förevisa det
underbara instrumentet. Han dog dock, innan han fick
tillfälle att göra mikroskopet bekant derstädes.

Fig. 301. <sp>Zacharias Jansen</sp>.

Från Paris skickades nu andra mikroskop till Rom,
men man var der så obekant med den nya uppfinningen,
att man först efter Galileis ankomst lyckades se klart
dermed. Det var högst sannolikt dessa instrument,
Galilei eftergjorde och hvarefter han sammansatte det
mikroskop, som han 1624 skickade Bartolomeo Imperiali
i Genova. Galilei skall visserligen redan 1612
skickat ett mikroskop till konung Sigismund af
Polen, men det finnes ingenstädes uppgifvet, huru
det varit beskaffadt, och hvarken om detta eller
något annat liknande instrument af Galilei nämnes
vidare ett ord före 1624, då han skall ha betydligt
förbättrat mikroskopet och förfärdigat ett stort
antal sådana. Härutaf synes med visshet framgå, att
han af mikroskopets, liksom af tubens uppfinning ej
har någon annan förtjenst än den att ha gjort henne
allmännare bekant och använd.

Men denna förtjenst blir af betydande art genom den
ifver, hvarmed Italiens vetenskapsmän använde det
nya instrumentet vid sina forskningar, hvarigenom det
erhöll många förbättringar. <sp>Francesco Stelluti</sp> hade
redan 1625 mikroskopiskt undersökt binas anatomi,
<sp>Marcello Malpighi</sp> i Bologna
påvisade blodets cirkulation i hårkärlen på grodans
simhud, och optikern <sp>Divini</sp> insatte i stället för en
bikonvex okularlins två plankonvexa glas, som berörde
hvarandra med midten af sin bugtiga yta, hvarigenom
den sferiska afvikelsen betydligt minskades. Campani
uppfann det efter honom benämda okularet.

I England utgaf <sp>Robert Hooke</sp> 1665 sin mikrografi,
iakttagelser öfver särskilda delar af växt- och
djurkroppen, gjorda med instrument, som han sjelf
förfärdigat. Hans mikroskop bestod af fyra rördelar,
som kunde skjutas uti hvarandra och hvari okular,
kollektiv och objektiv befunno sig. Medelst en skruf
kunde det småningom föras allt närmare det observerade
föremålet. För öfrigt hade redan Galilei gifvit sina
instrument sådana skjutbara rör. Näst <sp>Hooke</sp> förtjena
i de mikroskopiska undersökningarnas historia nämnas
engelsmännen <sp>Henshaw</sp> och <sp>Nehemias Grew</sp>. 
I Tyskland har i synnerhet <sp>Sturm</sp> i Nürnberg gjort sig förtjent om
mikroskopets fullkomnande derigenom, att han var den
förste, som, för att förekomma sferisk och kromatisk
afvikelse och frambringa så skarpa och färgfria bilder
som möjligt, sammansatte objektivet af två kombinerade
linser, antingen två bikonvexa eller en plankonvex och
en bikonvex lins. Han lyckades visserligen ej så, som
han önskat, och i följd af de ofvan nämda bristerna,
som äfven genom de af Huyghens föreslagna linserna
med stor brännvidd endast till en del undanröjdes,
förblef den enkla lupapparaten fortfarande i bruk,
medan det sammansatta mikroskopet af få och nästan
endast försöksvis användes.

Förbättringarna i det sammansatta mikroskopets
mekanism afsågo hufvudsakligen objektskifvan och
belysningsapparaten. Den förra försågs snart efter den
hookeska iden med en fin skrufinrättning, och till
den senare användes linser och speglar, än åtskilda,
än kombinerade. En vigtig förbättring gjordes af
tysken <sp>Hertel</sp>. Han gaf sina instrument en spegel, som,
vridbar åt alla håll, kunde intaga alla möjliga lägen
till objektet. Objektskifvan hade en rund öppning
för genomskinliga föremål och var för ogenomskinliga
hvit eller svart. Instrumentet var rörligt på ett
gångjern och kunde för mikroskopiska mätningar förses
både med skruf- och nätmikrometer. De hertelska
instrumenten blefvo genom sin stora praktiska
användbarhet förebilder för senare optiker, såsom
Martin, Adams, Dollond, Reinthaler, Brander m. fl.,
och deras inrättning är i det nu varande mikroskopet
i allt hufvudsakligt bibehållen.

Mikroskopets egentliga själ, glasen, erhöll dock
först under tiden efter Euler sin fullkomligare
utbildning. Då den ännu ej undanröjda färgspridningen
var i hög grad menlig för bilderna, ville <sp>Robert
Barker</sp> och andra införa <sp>reflekterande mikroskop</sp>,
hvari, liksom i spegelteleskopen, objektivet ersattes
af en ihålig spegel, men bildernas stora ljusfattigdom
gjorde dessa bemödanden fruktlösa. Deremot sökte
<sp>Dellabare</sp> genom att till sina okular använda en
egendomlig kombination af kron- och flintglaslinser
minska den sferiska afvikelsen och genom inskjutning
af en kollektivlins förstora synfältet. Liksom Sturm,
använde äfven han olika objektiv för att åstadkomma
olika förstoringar och inrättade för det ändamålet
sina rör till förlängning och 
hopskjutning. Men Dellabare sjelf använde ännu ej
någon akromatisk dubbellins; detta gjorde först
<sp>Aepinus</sp>, efter hvilken holländarna <sp>Beeldsnider, 
Jan</sp> och <sp>Herman van Deyl</sp> förfärdigade utmärkta
mikroskop. Aepinus' instrument voro dock ännu allt
jemt behäftade med bristen att hafva linser med allt
för stor brännvidd, i följd hvaraf de blefvo otympligt
långa och mycket obeqväma att handtera. I van Deyls
objektiv deremot, af hvilka hvarje mikroskop hade
två, var brännvidden endast 10,1, ja, i somliga
till och med endast 5 linier. De bestodo af en
bikonvex kronglaslins och en nästan plankonkav lins
af flintglas och skola varit så utmärkta, att de vida
öfverträffade flera senare objektivsammansättningar.

Det dröjde i sjelfva verket länge, innan de
praktiserande optikerna kunde hålla jemna steg med
den framåtskridande vetenskapen och tillfredsställa
hans allt jemt stegrade fordringar, och om också
Fraunhofers mikroskop i verkligheten ännu ej uppnådde
det högsta, var det dock äfven här hans snillrika
ideer, som hastigt ledde andra till åstadkommande af
något fullkomligare. Stödjande sig på Fraunhofers
bestämningar, gaf den franske fysikern <sp>Ernest Selligue</sp> 
optikern <sp>Chevalier</sp> anvisningar för
konstruerande af ett mikroskop, som i sina verkningar
öfverträffade alla föregående. Det hade fyra
akromatiska dubbellinser af 12,46 liniers brännvidd,
som kunde förenas med hvarandra, en inrättning, som
med största framgång blifvit tillämpad på alla senare
mikroskop. Bildernas klarhet lemnade dock ännu mycket
öfrigt att önska, emedan Chevalier på sitt objektiv
vändt linsernas bugtiga yta mot föremålet. Ett stort
framsteg hade emellertid blifvit gjordt, och deraf
sporrades <sp>Amici</sp> att lemna sitt i half förtviflan
påbörjade spegelmikroskop å sido och åter gripa sig
an med förfärdigande af linsobjektiv. Han inrättade
dock sina linser så, att så väl på okularet som på
objektivet den plana ytan kom utåt, och lyckades
sålunda nästan helt och hållet upphäfva den sferiska
afvikelsen (<sp>aplanatiskt mikroskop</sp>). Året 1827, då
Amici fick det första mikroskopet af detta nya slag
färdigt, skall derför alltid anses som en epok i den
praktiska optikens historia.

Det sammansatta mikroskopet hade dermed slagit det
enkla på alla punkter, och segern blef med hvart år
allt fullständigare. Namnen <sp>Merz und Söhne</sp> i München,
<sp>Oberhäuser</sp> i Paris, <sp>Ross, Powells, Smith</sp> 
och <sp>Beck</sp> i London, <sp>Plössl</sp> i Wien, <sp>Schieck, 
Béneche, Wasserlein</sp> och <sp>Wappenhans</sp> i Berlin, 
<sp>Kellner</sp> i Wetzlar m. fl. ha
blifvit ärofullt införlifvade med de vigtigaste af
de upptäckter, som under de senaste tretio åren
i så utomordentligt rikt antal blifvit gjorda på
det organiska lifvets område; ty dessa upptäckter
ha till allra största delen blifvit möjliga endast
genom biträde af de mikroskop, som utgingo ur dessa
konstnärers verkstäder.

<b>Mikroskopets användning.</b> Den stora spridning, som
dessa instrument i följd af sin prisbillighet under
senaste tiden erhållit, och den dermed sammanhängande
allt mera utbredda lusten för mikroskopiska
arbeten föranleda oss att här tillägga några ord om
mikroskopets behandling.
Så framt man ej vill nöja sig med betraktande
af färdiggjorda mikroskopiska preparat, som i
handeln finnas att tillgå, utan sjelf vill göra
sig sådana, måste man först och främst skaffa
sig en materialsamling, som bör innehålla: några
objektskifvor, ett antal mycket fina, ungefär
halfannan linie i fyrkant hållande små glasplattor,
så kallade <sp>täckglas</sp>, några skarpa preparerknifvar och
preparernålar, en pincett, en slipsten, en strigel,
några penslar, urglas, glasnålar, små porslinskoppar,
en spritlampa, en liten lupapparat och en sats kemiska
reagentier, såsom ättiksyra, klorkalciumlösning,
glycerin, jodlösning, absolut alkohol, utspädd
engelsk svafvelsyra, salpetersyra, kopalfernissa,
canadabalsam och sockerlösning. Till objektskifvor
användas aflånga fyrkantiga spegelglasplattor af
ungefär 8 liniers längd, 7 liniers bredd och 2/3
linies tjocklek, som måste vara fullkomligt färglösa
och ej innehålla några blåsor. Till preparerknif kan
man använda en fin engelsk rakknif med fullkomligt
slätt och så tunt blad som möjligt; på hårda föremål,
såsom horn, trä o. s. v., måste man använda knifvar
med starkare blad. Mjuka föremål, genomskärningar af
växtdelar eller mycket fina objekt, såsom hårstrån
och dylikt, preparerar man emellan kork, i det
man inklämmer föremålet mellan de båda hälfterna
af ett på längden klufvet fint korkstycke och
vinkelrätt mot dess längdaxel afskär tunna skifvor
deraf. Preparernålarna äro gjorda af mycket fint,
hårdt stål och måste ha en fullkomligt rostfri
spets, hvarför man äfven ofta slipar dem på en fin
slipsten. Utom raka nålar använder man äfven vid
objektens preparering nålar med hakformigt böjd spets.

Mikroskop af utmärkt beskaffenhet, som för de
flesta undersökningar äro fullt tillräckliga
(tre objektivsystem med 15 till 400 gångers
linearförstoring till ett pris af 80 rdr) förfärdigas
hos Béneche och Wasserlein i Berlin, större,
hufvudsakligen för fysiologiska undersökningar,
(för omkring 130 rdr) hos Schieck; för ännu finare
observationer torde Kellners, Oberhäusers och Plössls
instrument vara mest att rekommendera. En sådan
apparat kostar dock 350 rdr och derutöfver, ja, de
största engelska mikroskopen finnas på priskuranterna
upptagna till ett pris af 1 500 till 2 000 rdr.

Uppgifter rörande de särskilda objektivsystemens
förstoringskraft finnas alltid instrumentet
bifogade. Är man dock oviss derom och sålunda nödsakad
att sjelf söka utröna dess förstoringskraft, använder
man dertill mikrometrar af samma slag, som dem vi i
kapitlet om teleskopet lärde känna. Den starkaste
förstoring, man på de bästa instrument användt,
torde vara omkring 1 500 gånger. Denna gräns är
dock ej den yttersta, som i allmänhet kan uppnås;
han är endast den, som på optikens och mekanikens
nu varande ståndpunkt ej kan öfverskridas, utan att
bildernas klarhet och tydlighet lida. Att instrument,
för hvilkas åstadkommande hvarken möda eller kostnad
blifvit sparad, kunna gifva betydligt starkare
förstoringar, är naturligt. Så såg man t. ex. på
1867 års verldsutställning ett mikroskop af <sp>Hartnack</sp>
i Paris, som förstorade ända till 5 000 gånger och
det oaktadt gaf tillräckligt klara och tydliga bilder.
Ett mikroskop kan nämligen ha en mycket betydlig
förstoringskraft och bilderna likväl bli fullkomligt
odugliga. <sp>Klarhet</sp> och <sp>tydlighet</sp> hos bilderna
äro derför jemte synfältets behöriga storlek vid
bedömande af ett instruments godhet vida väsentligare
än förstoringen. Det ges vissa preparat, t. ex. de
stoftartade fjällen på fjärilsarten <sp>hipparchia
janira</sp>, som med fördel kunna användas till objekt vid
jemförelse mellan instrument. Vid lagom förstoring
visa dessa fjäll först och främst ett stort antal
parallela längdstrimmor; under starkare glas synas
vidare dessa strimmor sammanbundna med hvarandra
genom ett nät af ytterst fina tvärlinier. Kan man
nu med ett tre till fyra hundra gånger förstorande
instrument tydligt urskilja dessa tvärlinier, är
mikroskopet godt.

Om nybörjaren ej med sitt mikroskop erhåller
goda bilder, får han derför ej genast anse
det odugligt. Felet ligger oftast hos honom
sjelf. Först och främst beror allt på anskaffande
af goda preparat. Då genomskinande ljus i alla
händelser är att föredraga framför ett infallande,
måste objekten framställas i form af mycket
fina och tunna skifvor. Detta är ingen lätt sak;
en föregående undersökning med lupen visar dock
snart, om preparatet är lyckadt eller ej. Fuktadt
med en droppe rent vatten, lägges det derefter på
objektskifvan och öfvertäckes med täckglaset, så att
inga damkorn eller delar af främmande kroppar komma
åt det. Dessa glas måste hvar gång mycket noga torkas
med en linnelapp. Kemiska reagentier, som stundom
användas vid objektens behandling, få hvarken komma
i beröring med mikroskopets metalldelar, ej heller
med linserna, emedan dessa bestå af blyhaltiga,
mycket lätt angripna glassorter.

För undersökningen är det bäst att i början endast
använda svaga förstoringar, men med större synfält,
och först, när man genom dem tagit kännedom om
föremålets hufvudpartier, tillgripa starkare glas. Vid
upplyftande af synnerligt fina och lyckade preparat
förfar man på det sätt, att man varsamt inklämmer
dem mellan två små aflånga tunna glasskifvor,
hvilkas kanter täckas med papper och hopkittas
med asfaltsfernissa eller i vinspiritus upplöst
kopalfernissa. För att bevara deras genomskinlighet
dryper man emellan de båda glasen, innan man
hopkittar dem, allt efter de preparerade kropparnas
art, en droppe vatten, vinspiritus, terpentinolja,
canadabalsam, klorkalciumlösning eller dylikt.

<b>Hvad ser man genom mikroskopet?</b> Att skildra, ja, ens
blott i de allmännaste drag antyda, hvilket inflytande
mikroskopet utöfvat på naturforskningen, kan här ej
vara vår afsigt. Dertill skulle fordras ett särskildt
arbete i många band. Ty de organiska vetenskapernas
historia är endast en parafras af de upptäckter,
som fästa sig vid den middelburgske glassliparens
uppfinning. Om vi derför i några slutanmärkningar
taga afsked af optikens område och, för att göra
oss rätt klart, hvilka frukter utforskandet af
ljusets underbara fenomen burit, i fågelperspektiv
betrakta det oändligt lillas nyss afslöjade verld,
skola endast de allmännaste konturerna af det rikt
odlade landskapet falla oss
i ögonen; men blommorna, de fina formerna afslöja
sig endast för den, som kan från de luftiga höjderna
sänka sig ned i en af dessa förtrollande nejder.

Liksom systerinstrumentet teleskopet, utvidgar äfven
mikroskopet, i det det låter vårt öga allt djupare
intränga i det oändliga rummets hemligheter,
på samma gång den för tanken fattliga tidens
gränser. Derigenom, att det upplöser tingen i deras
särskilda beståndsdelar, visar det oss sättet för
deras tillkomst, ger det oss en föreställning om det
tillstånd, hvarifrån det bestående utvecklat sig,
samt om de krafter, som inom det förflutnas ofantliga
ram måste röra sig, kämpa och alstra, innan alla de
förändringar voro genomgångna, hvilkas spår ännu
som ett kolossalt skelett ligga bakom oss. Tag en
bit krita i handen och betrakta under mikroskopet
det fina dam, som fastnar vid dina fingrar! Hvilken
rikedom på regelbundna bildningar, som ha det
organiska lifvet att tacka för sitt ursprung! Hela
den hvita massan består af idel små fina kisel- och
kalkpansar af utdöda djurslägten, polytalamieskal och
skelett af en sådan litenhet, att i en kubiklinie
krita ofta mer än 8 000 millioner äro nedbäddade
bredvid hvarandra. I Alperna finnas hela berg, som
bestå af idel sådana djurrester, och kritformationen
utbreder sig från 57° nordlig bredd ända ned till
Kap Horn. Ej nog med att dessa oändligt små partiklar
kunna under mikroskopet åtskiljas till sitt ursprung;
deras forna innehafvare ha äfven blifvit indelade
i arter, alldeles som vi klassificera fiskar eller
fåglar. <sp>Ehrenberg</sp>, den berömde utforskaren af den
mikroskopiska verlden, som förvärfvat den äran
att för första gången ha skådat flera af naturens
hemligheter än någon annan dödlig och riktat
naturkunskapen med det största antalet nya fakta,
räknade endast i gravesendkritan (fig. 302) skal af
51 olika polytalamier. I kritkalken från Antilibanon
(fig. 303) fann han 43 sådana arter, och en jemförelse
mellan de i båda figurerna afbildade formerna skall
visa hvarje betraktare, huru det olika ursprunget, den
till tiden och rummet skilda daningen, ja, till och
med senare epokers inflytelser omisskänligt afslöja
sig för den beväpnade blicken. Ehrenberg har med
mikroskopet undersökt de särskilda bergformationerna,
i synnerhet de sedimentära, och resultaten af dessa
undersökningar ha af honom blifvit ordnade till
en nästan sjelfständig vetenskap, mikrogeologin,
som säkerligen en dag skall skrifva några af de
vigtigaste kapitlen i jordutvecklingens historia.

Vi öfvergå nu till växtverlden. Der flyter en klar,
muntert sorlande bäck; hans botten är öfverdragen med
en saftig gräsmatta, bildad af de hoptofvade grenarna
af en alg. I de första dagarna af den nyvaknade våren
rycka vi upp ett litet stycke af denna matta för att
taga det med oss hem och der litet närmare betrakta
det. Vi uttaga varsamt några trådar, och mikroskopet
visar oss nu, att de bestå af enkla eller i celler
delade säckar, som innehålla små kulor eller frön. När
tiden är inne, börja dessa små kulor trängas i sitt
fängelse och gifva sig ingen ro, förr än de sprängt
dess väggar; de lemna det en och en eller i hopar och
komma snart i liflig rörelse. Man ser dem fara fram
och tillbaka i vattnet, dyka upp och ned, så att man
vore frestad att tro, att växten födt ett djur. Men
det är någonting helt annat. Den 
märkvärdiga tingesten simmar visserligen med fina,
i liflig rörelse gående flimmerhår, alldeles som
med simfötter, men hans rörelser äro fullkomligt
viljelösa, hans kringströfvande beror af tusen
tillfälligheter, han styr rakt på mötande hinder
och fastnar ofta på kärlets vägg, mot hvilken de
med frivillig rörelse begåfvade varelserna genast
skulle studsa tillbaka. Denna flimmerhårsrörelse
är en inom djur- och växtverlden mycket allmän
företeelse, hvars verkliga orsak ännu ej är
klart utredd. Sedan vår spor tumlat omkring tio till
tjugu minuter, bli hans rörelser allt långsammare,
tills de slutligen efter vid pass två timmar upphöra,
flimmerhåren försvinna, sporen antager sferisk form,
får flera utskott och växer ut till alg. Vi ha
varit vitnen till en växts födelse; sporen är ett
växtfrö. Hvilken storlek har nu en sådan spor? Med
blotta ögonen kan man svårligen se dem, men vid
400-faldig förstoring synas de nästan lika stora som
en körsbärskärna och ha nästan äfven samma form.

Fig. 302. Krita från Gravesend.

Fig. 303. Kritkalk från Antilibanon.

Men mikroskopet visar oss ej blott växten i hans
allra första skeden; det afslöjar äfven för vårt
öga mysterierna af hans högsta utveckling. Det ger
oss en inblick i befruktningens väsen, och med dess
tillhjelp erfara vi, hvilka förrättningar
åligga blommans särskilda delar. När vi med blotta ögat
betrakta växternas frömjöl (deras <sp>pollen</sp>, såsom det
heter på det botaniska
språket), anse vi det ej vara någonting annat än ett
utomordentligt fint pulver,
hvaraf vi endast kunna urskilja dess merendels gula
färg. Men bringa vi det under mikroskopet, förvandlas
det mjöllika pulvret till regelbundet gestaltade
kroppar, af hvilkas bestämda former vi med säkerhet
kunna igenkänna moderväxten, hvarifrån de leda sitt
ursprung. Vi se, att hvarje frö består af en inre,
med en ytterst fin hinna försedd kropp, omsluten af
en yttre hud med många slags utväxter, taggar och
öppningar, genom hvilka sistnämda det kan uttränga,
såsom i fig. 304 <i>c</i>, <i>d</i> och <i>e III</i> är fallet. Följa
vi dessa fröns ytterligare utveckling, blir det
oss klart, hvad ändamålet är med denna märkvärdiga
inrättning. Vi veta, att utom <sp>ståndarna</sp>, som i sina
knappar innehålla frömjölet, blommans egentliga
befruktningsorgan är <sp>pistillen</sp>. Denna pistill, som
fig. 305 visar oss i förstorad skala, består af den 
nedersta vidgade delen, <sp>fruktämnet</sp> <i>a</i>, der äggen <i>e</i>
sitta på tjocka skaft, af <sp>stiftet</sp> <i>b</i> och 
<sp>märket</sp>, den öfversta delen, som utgöres af fina, blåslika celler,
hvilka afsöndra en klibbig, sockerhaltig vätska. Med
tillhjelp af denna vätska qvarhåller märket det på
det samma nedfallna frömjölet och åstadkommer ett
uppsvällande af den inre fina hinnan, hvilken i form
af trådartade säckar uttränger genom den yttre
hudens öppningar. Pollensäckarnas tillkomst kallas
frömjölets grodd. I fig. 305 <i>1</i> är i <i>d</i> afbildadt
ett frömjölskorn af liljekonvaljen, i <i>2</i> ett af <sp>epilobium</sp>, 
i <i>3</i> ett af <sp>momordica elaterium</sp>; <i>4</i> deremot visar,
huru pollensäckarna, i hvilka kornets sega vätska
utgjutit sig, genom det ofta mycket långa stiftet
vuxit ned i fruktämnets håla, der de genom äggmunnen
komma in i det upptill öppna ägget (<i>5</i>, <i>6</i> och <i>7</i>) och
här genom aflemnande af sitt innehåll åstadkomma
befruktningen. I <i>5</i> och <i>6</i> afbildas samma process,
sådan han hos kejsarkronan i olika utvecklingsskeden
föregår, medan <i>7</i> visar ett flercelligt litet frökorn,
<i>c</i>, hos <sp>pictia obovata</sp>, en tropisk vattenväxt.

Fig. 304. Frömjöl. Pollenkorn af <i>a</i> kurbitsen, <i>b</i>
passionsblomman, <i>c</i> <sp>cuphea procumbens</sp>, <i>d</i> tisteln, 
<i>e</i> <sp>convolvulus</sp>, <i>f</i> <sp>lysimachia</sp>, 
<i>g</i> <sp>scolymus</sp>, <i>h</i> cikorian, <i>i</i> tallen.

Med dessa iakttagelser har man dock ännu ej uppnått
gränsen, hvartill mikroskopets upplösande kraft
förmår tränga. Längre kunna vi dock ej följa dessa
fina undersökningar, då en närmare redogörelse derför
skulle fördra större utrymme, än vi här kunna egna
det ytterst intressanta ämnet. Af det redan sagda
framgår dock, att alla de på detta sätt erhållna
inblickarna i naturens hemligheter måste reda våra
begrepp om de organiska bildningarnas väsen och
att denna insigt äfven ger oss medel i hand att på
rationelt sätt befordra växande, blomning och frukt,
afvärja skadliga inflytelser och till vårt gagn höja
växtrikets oumbärliga verksamhet. Först genom bruket af 
mikroskopet har <sp>cellen</sp> blifvit oss bekant som växtens
elementära beståndsdel och botaniken genom <sp>växtfysiologin</sp>, 
som syselsätter sig med det organiska
alstrandets och växandets förändringar och deras
orsaker, blifvit en verklig vetenskap.

Hvad som på brödet och andra födoämnen möter oss
som vidrigt mögel, förvandlas under mikroskopet till
den sirligaste skog af större rikedom på former än
alla våra löf- och barrskogar. Drufmöglet består
af cellartade trådar, som fortplanta sig antingen
genom sönderdelning eller särskilda fruktgömmen med
en mängd fruktceller. Det är på detta sätt växten
med otrolig hastighet
utbreder sig. Icke blott potatissjukan, utan äfven
sjukdomar bland djuren ocb menniskorna utmärkas
af vissa dervid uppträdande växter, i synnerhet
mögelbildningar, och de nyare forskningarna
ha gjort det sannolikt, att ett stort antal
sjukdomar, som utmärkas af kemiska förändringar i
blodet eller safterna, stå i det närmaste samband
med förhandenvaron af mikroskopiska djur- eller
växtbildningar.

Fig. 305. Växtfröns befruktning.

Djur- och växtverlden beröra ej blott hvarandra
utefter hela gränsen mellan de båda rikena; de gripa
äfven in uti hvarandra, och de skarpa åtskilnader
som en ytlig systematik uppdragit, försvinna allt
mera, ju längre 
forskningen intränger. Vi stå omsider ej mera vid gränsen
af djur- eller växtriket, utan vid gränsen af den
organiska tillvaron öfver hufvud, och de erfarenheter,
som vi på den ena sidan samlade, äro oss en god
fingervisning äfven på den andra.

Diatomaceerna, försvinnande små varelser, som blotta
ögat först då kan uppfatta, när några millioner af
dem ligga hopgyttrade, bestå af ett kiselskal med
litet slem inuti och ha. utseende än af små båtar,
än af små stafvar, trappor, såll, rader af semlor,
små skifvor m. m. Deras fabelaktigt hastiga förökande
sker endast och allenast derigenom, att den ena växer
ut ur den andra, eller genom sönderdelning. De lefva
i vattnet och fuktig mark, men huru lefva de? De
gunga upp och ned i vattnet, se der allt! Intet spår
till organ för upptagande af föda eller några andra
för djuret utmärkande kännetecken stå att upptäcka,
och lika litet låta de inordna sig under begreppet
växt. De äro det organiska lifvets allra första
trappsteg. Ehrenberg fann, att nästan hela Berlin
hvilar på sådana varelser, hvilka ännu lefva i de
öfre lagren. Då deras kiselpansar äro oförstörbara, är
antalet döda exemplar naturligtvis vida större. Deras
katakomber äro de lager af kiseljord, bergmjöl
och mergelsten, hvilka, i likhet med kritan, bilda
hela berg.

Liksom för botaniken, har mikroskopet naturligtvis
äfven blifvit det väsentligaste befordringsmedlet
för de vetenskaper, som syselsätta sig med den
djuriska organismen. Den råa empirin i behandlingen
af sjukdomarna har måst lemna plats för förnuftiga
läkemetoder, ty man har genom den noggrannaste
iakttagelse af deras minsta organ lärt sig känna
nervernas, hudens och musklernas verksamhet
och hänföra förändringarna till deras rätta
orsaker. Mikroskopet kan med den största noggranhet
skilja menniskoblod från djurblod och upptäcker
med samma säkerhet den gräsligaste förbrytelse som
förfalskningen af en linneväf eller en dyr krydda.

Man räknar blodkropparnas antal i denna vätska,
som uppehåller vårt lif, och förstår att afhjelpa
deras fattigdom och minska deras rikedom. Hvilken
läkare skulle väl kunna bota en hudsjukdom, om han
ej kände, på hvad sätt huden verkar? Sjelfva våra
sinnesorgan, dessa de vigtigaste af alla verktyg,
som vi ha att tacka för allt vårt vetande, ha först
genom den mikroskopiska undersökningen af deras inre
bygnad blifvit oss bekanta.

I fråga om den evigt unga naturvetenskapen behöfva
vi ej gå långt tillbaka för att finna talande
exempel. Ännu för några få år sedan upptäckte dr
<sp>Zenker</sp> i Dresden små parasitdjur, <sp>trikinerna</sp>,
hvilka än i större, än i mindre myckenhet anträffades
i döda personers muskler och tycktes stå i samband
med vissa sjukdomsfenomen. Från det ögonblick, då
uppmärksamheten först riktades på denna parasit,
växte de iakttagna fallens antal otroligt, och
då man i ej sällsynta fall måste anse vissa med
döden slutande smärtsamma lidanden förorsakade af
en invandring i massa af dessa djur, fick saken ett
mycket allvarsamt utseende. Redan af iakttagelserna af
intestinalmaskarna och i synnerhet af undersökningarna
rörande binnikemasken visste man, att många djur
genomlefva vissa lefnadsfaser i inelfvorna på
åtskilliga större djur, och det
dröjde ej länge, förr än man, följande de
antydande spåren, fann, att trikinerna i
synnerhet genom förtärande af rått fläsk införas
i menniskokroppen. För svinet äro dessa invånare
sannolikt ej besvärliga, men upptagna af menniskorna,
föröka de sig i den mest otroliga grad, genomborra
inelfvornas väggar och leta sig på detta sätt in
i musklerna, der de omgifva sig med en kalkkapsel
och framkalla dessa smärtsamma symptom, som i många
fall ohjelpligt slutats med döden. Trikinerna äro
säkerligen ingen den nyare tidens erfarenhet; de ha
förr uppträdt på alldeles samma sätt och förorsakat
lika plötsliga dödsfall som nu för tiden. Men i sin
obekantskap med den verkliga orsaken hade man att
välja mellan hundra andra, och sålunda har det händt,
att man misstänkt afsigtliga
förgiftningar och inledt undersökningar, som visat
tillvaron af trikiner i den döda kroppen och dermed
den verkliga dödsorsaken.

Fig. 306. Trikinhane. 307. Köttstycke med genomskurna trikinkapslar. 
308. Trikinhona. 309. Kött med inkapslade trikiner.

Utom dylika oskattbara materiela fördelar ha vi
mikroskopet mer än något annat instrument att tacka
för ett renande af begreppen och ett klarande af
ideerna, hvarigenom naturvetenskaperna erhållit
en hög reformatorisk betydelse. Öfvertron, som i
dumhetens och dåsighetens mark frodas så yppigt,
har af mikroskopet blifvit beröfvad den ena efter
den andra af sina rötter.

Hvilken skräck hafva ej blod- och svafvelregn samt
andra dylika företeelser injagat hos den okunniga
massan! Med mikroskopets tillhjelp ha de blifvit
hänförda till sina verkliga orsaker. Det förstnämda
fenomenet har sin förklaring i uppträdandet af
ett försvinnande litet infusionsdjur, som man
för dess underbart hastiga förökning kallade
undermonaden. Ehrenberg lyckades noga 
undersöka dessa små infusionsdjur. Han utforskade deras
frändskapsförhållanden, iakttog deras utveckling och
mätte deras storlek, som utgör från 1/1500 till 1/4000
linie, så att till fyllande af en kubiklinie behöfvas
från 70 000 millioner ända till öfver en billion
stycken. Monaden rör sig lifligt med tillhjelp af
en liten snabel, och då det enkla djuret är nästan
färglöst och endast har två små röda prickar, kan
man lätt föreställa sig, hvilka massor af individer
behöfvas för att ge ett snöfält, ofta af flera mils
utsträckning, den röda färgen. <sp>Svafvelregnet</sp> visar
sig vid mikroskopisk undersökning bestå af frömjölet
från alar, almar, granar, tallar m. fl. trädslag. På
den fosforescerande ruttna pilstubben se vi en
mikroskopisk lafart, som utstrålar ett egendomligt
sken, och hafvets trollskimmer förorsakas af myriader
små djur, som i hundratusental gnistra i hvar enda
droppe.
<b>Elektriciteten och uppfinningen af
elektricitetsmaskinen.</b>

Forntidens kännedom om elektriciteten. - Bernstenen. -
Gnidningselektricitet. - Otto von Guericke. -
Elektricitetens attraktion och repulsion. -
Positiv och negativ elektricitet. - Ledare
och oledare. - Fortplantningshastighet. - Holtz'
elektricitetsmaskin. - Skif- och cylindermaskinerna. -
Ångelektricitetsmaskinen. - Elektroskopet och
elektrometern. - Framkallande af elektricitet genom
fördelning. - Bunden elektricitet. - Franklins
skifva. - Leidenflaskan. - Elektriska försök.

De grekiska qvinnorna i forntiden satte ett synnerligt
värde på ett slags af bernsten förfärdigade eller
med bernsten inlagda sländor. Genom gnidning mellan
ylletråden och bernstenen försattes nämligen den
senare i ett egendomligt tillstånd, så att han drog
de fina

fjun, som skilde sig från ullen, till sig, för
att åter stöta bort dem, och beredde på detta sätt
de spinnande qvinnorna den roande anblicken af en
skenbart alldeles godtycklig lek.

Denna bernstenens egenskap att utveckla en
tilldragande kraft hade förskaffat honom namnet
<sp>elektron</sp>, af det grekiska ordet [grek: élkhein], som betyder
draga till sig, och hans benämningar i andra språk --
så t. ex. hette han hos latinarna <sp>harpax</sp>, "röfvaren",
hos perserna <sp>karuba</sp>, "den som rycker agnar till sig" --
tyda på, att denna hans egenskap redan tidigt blifvit
uppmärksammad.

Af namnet elektron härledde man sedermera namnet på
kraften sjelf och benämde denna <sp>elektricitet</sp> samt de
af henne framkallade fenomenen <sp>elektriska</sp>.

Men redan i forntiden kände man utom bernstenen äfven
andra kroppar, hvilka på samma sätt blifva elektriska,
t. ex. den blå ädelsten, som benämnes hyacint, och
under tidernas lopp har denna egenskap visat sig så
allmän och yttrat sig på så mångfaldigt olika sätt,
att läran om elektriciteten nu mera utgör en af de
betydligaste afdelningarna inom fysiken. Det stora
intresse, som de elektriska fenomenen framkallat,
grundar sig ej blott på de öfverraskande former,
hvarunder de så ofta framträda, utan äfven och i
synnerhet på den mängd för det praktiska lifvet
vigtiga tillämpningar, som kännedomen om dem medfört.

Huru mycket af det område, som vi nu mera veta
tillhöra denna egendomliga naturkraft, varit
bekant för forntidens forskare, torde vara svårt
att afgöra. Det kan visserligen förefalla, som om
en närmare kännedom om naturkrafterna i allmänhet
och den elektriska kraften och hennes verkningar i
synnerhet låge till grund för många religiösa bruk,
hvilkas inre betydelse prestkasten bevarade som
en hemlighet. Men sammanhöllos än dessa spridda
iakttagelser af en sådan kännedom af allmänna lagar,
som allena kan berättiga oss att gifva presternas
vetande namn af naturvetenskap, har han dock gått
fullkomligt förlorad och blifvit utan betydelse för
den nu varande elektricitetsläran. Hennes egentliga
begynnelse kunna vi först räkna från <sp>William Gilbert</sp>,
en betydande engelsk fysiker, hvilken undersökte
en mängd kroppars egenskaper i elektriskt hänseende
och i sitt 1600 i London utgifna arbete "<sp>De magnete</sp>" 
uppstälde en rikhaltig förteckning på kroppar,
hvilka genom gnidning blifva elektriska.

Att elektriciteten, hvilken i sjelfva verket ej är
en mindre allmänt verkande naturkraft än ljuset och
värmet, så länge kunnat undandraga sig forskarnas
blickar, har sin grund deruti, att vi ej ega något
särskildt sinnesorgan för hennes uppfattande, hvarför
också endast hennes mest framstående verkningar ådraga
sig uppmärksamhet, och äfven då endast, om de på samma
gång åtföljas af mekaniska verkningar eller af ljus-,
ljud- och värmefenomen, hvilka vilkor endast sällan
på en gång uppfyllas. Sedan likväl Gilbert visat, att
ett stort antal kroppar genom gnidning kunde försättas
i elektriskt tillstånd, vände sig den uppblomstrande
naturforskningen med ifver åt den vidare
undersökningen af detta fenomen. Man sökte medel
att i större mängd frambringa elektricitet,
hvilken man endast kände under en form, nämligen
som <sp>gnidningselektricitet</sp>, och <sp>Otto von Guericke</sp>
konstruerade den första <sp>elektricitetsmaskinen</sp>. Han
fylde en glaskula med smält svafvel; sedan detta
stelnat, krossades glasomhöljet och den sålunda
erhållna svafvelkulan försågs med en axel, kring
hvilken hon medelst en vef kunde sättas i roterande
rörelse, medan venstra handen trycktes emot henne
(fig. 311). Hade den berömde borgmästaren ej
krossat glaskulan, utan gnidit henne i stället
för svafvelkulan, skulle det varit en väsentlig
förbättring af hans elektricitetsmaskin; men nu
lemnade han omedvetet en fördel, som slumpen lagt i
hans hand, obegagnad. Honom tillkommer dock med all
rätt äran att ha förfärdigat den första, om också
något otympliga elektricitetsmaskinen, med hvilken
han anstälde en hel mängd särdeles intressanta försök.

Fig. 311. Otto von Guerickes första elektricitetsmaskin.

Fig. 312. Elektricitetens attraktionsförmåga.

<b>Elektricitetens attraktion och repulsion</b>. För de
allra första elektriska försöken behöfva vi alls icke
någon invecklad apparat. Om vi gnida en lackstång
med en yllelapp och hålla stången öfver några små
papperslappar, korkkulor eller dylikt, märka vi
genast en liflig rörelse hos dessa små kroppar: de
hoppa upp och fästa sig vid stången för att efter
några ögonblick åter stötas bort ifrån henne.

Taga vi i stället för papperslappar en liten kula
af flädermerg och upphänga henne på en silkestråd,
kunna vi göra samma iakttagelse. Den elektriska
pendeln drages till lackstången, men kulan har knapt
berört henne, förr än hon stötes bort och undviker
derefter stången lika mycket, som hon förut sträfvade
att sluta sig till henne.

Ett glasrör, helst af omkring en och en half fots
längd och sex liniers diameter, som blifvit gnidet
med en sidenlapp, drager och bortstöter skenbart
på samma sätt som lackstången. Mellan lackets och
glasets verkningar råder
dock en väsentlig skilnad. Ty upphänga vi två
flädermergskulor på förut angifna sätt hvar för sig
samt beröra den första med den gnidna lackstången,
den andra med glasröret, undviker den första kulan
visserligen lackstången, men drages med desto större
häftighet af glasröret. På motsatt sätt förhåller sig
den andra kulan, hvilken bortstötes af glasröret och
drages af lackstången.

<b>Positiv och negativ elektricitet.</b> Glas- och
hartselektriciteterna äro sins emellan olika. På
det vetenskapliga språket kallas den förra <sp>positiv</sp>,
den senare <sp>negativ</sp> elektricitet. Man betecknar dem i
korthet med +E och -E. Den förste, som iakttog denna
skilnad, var <sp>Du Fay</sp> (1737), och hans upptäckt är en
af de mest betydande inom hela fysikens historia.

Alla kroppar, hvilka genom gnidning blifva elektriska,
äro antingen positivt eller negativt elektriska,
det vill säga, de utveckla under samma förhållanden
städse samma slags elektricitet. Af hvad slag
denna är, kunna vi medelst den elektriska pendeln
undersöka. Har korkkulan blifvit positivt elektrisk,
så att hon drages af lackstången, skall hon på samma
sätt dragas af hvarje negativt elektrisk kropp, men
bortstötas af hvarje positivt elektrisk. Detta de båda
elektriciteternas förhållande till hvarandra kunna vi
uttrycka genom följande sats: <sp>kroppar med samma slags
elektricitet stöta hvarandra ifrån sig, och kroppar
med motsatta slags elektricitet draga hvarandra till
sig</sp>. På detta förhållande grundar sig elektroskopet,
hvilket, liksom elektrometern, hvars inrättning,
sådan han konstruerades af uppfinnaren <sp>Bohnenberger</sp>,
visas af fig. 315, vi längre fram vid beskrifningen af
elektricitetsmaskinen skola lära närmare känna. Det
väsentligaste af denna lilla apparat består i två
korta halmstrån eller ett par guldblad, hvilka medelst
en ledande tråd äro förenade med en metallkula,
som för öfrigt är isolerad. Meddelas elektricitet
åt denna kula, så att båda halmstråna erhålla samma
slags elektricitet, stötas de ifrån hvarandra, och
efter storleken af utslagsvinkeln kan man bedöma
elektricitetens relativa styrka. Vanligen begagnar
man apparaten endast som elektroskop för att angifva
närvaron af fri elektricitet och bestämma dennas
positiva eller negativa natur.

Fig. 313, 314. Elektrisk pendel.
Om två med samma slags elektricitet laddade kroppar
bringas i beröring, fördelar sig elektriciteten så,
att båda kropparna blifva lika starkt laddade. Lika
mängder positiv och negativ elektricitet upphäfva
hvarandras verkningar, då de äro i tillfälle att
förena sig med hvarandra. Skulle ett öfverskott
finnas å ena eller andra sidan, fortfar detta
naturligtvis att verka som förut. De båda motsatta
elektriciteternas sträfvan att förena sig är ganska
stor, och just häruti ligger orsaken till den
attraktion, som en elektrisk kropp utöfvar på andra.

Ehuru åsigterna om elektricitetens egentliga
väsen, huru vida hon, som ljuset och de öfriga
krafterna, beror på en vågrörelse, ingalunda äro
öfverensstämmande, kunna dock de bekanta fenomenen
med tillhjelp af ganska enkla antaganden förklaras.

Ett sådant antagande är äfven det, att i alla kroppar
finnes en neutral elektrisk blandning, bestående af
lika mängder positiv och negativ elektricitet. Denna
blandning betraktar man som ett fint ovägbart
fluidum, utan att dermed vilja anses ha gifvit en
uttömmande definition på en särskild kropparnas
egenskap. I och för sig sjelft ger sig detta fluidum
naturligtvis på intet sätt till känna, ty det är
först genom åtskiljande af dess båda beståndsdelar,
som några verkningar kunna framträda. Vid gnidningen
skiljas de elektriska fluida så väl i den gnidande
som i den gnidna kroppen; vid beröringsytan gå de
motsatta hälfterna öfver i hvarandra och förenas
på nytt, under det att i de från beröringsytan
aflägsnare delarna af kropparna de båda andra
hälfterna hålla sig åtskilda. Om t. ex. en lackstång
gnides med en yllelapp, delas i båda kropparna den
elektriska blandningen i sina positiva och negativa
beståndsdelar; men vid beröringsytan förenar sig
lackets positiva elektricitet med yllets negativa,
och vi få till slut lacket laddadt med negativ
elektricitet; yllelappen deremot skulle innehålla
positiv elektricitet, så vida vi ej genom handen
undandroge honom hans elektricitet. Vi erinra dock
ännu en gång, att åsigten om de elektriska fluida
endast är ett antagande för att kunna försinliga de
elektriska fenomenen, men hvilket ingalunda bör tydas
derhän, att två sådana fluida verkligen skulle finnas
i de elektriska kropparna.

Fig. 315. Bohnenbergers elektrometer.

Man har på den senaste tiden gjort ganska många
försök att närmare utröna elektricitetens natur.
Flera olika åsigter äro derom uttalade. Nyligen har
professor <sp>Edlund</sp> i Stockholm uppstält en teori för
den samma, hvilken på ett tillfredsställande sätt
förklarar de förnämsta hit hörande fenomenen och
genom sin enkelhet synes bära sanningens prägel.
Han antager, att 
elektriciteten ej är någonting annat än eter, som finnes
i verldsrymden och i alla kroppars mellanrum
(porer) och genom hvars vibrationer ljuset och
det strålande värmet fortplantas. En kropp, som i
normalt tillstånd innehåller en viss mängd eter,
blir positivt elektrisk, om han upptager mera eter,
negativt elektrisk, om en del af etern bortgår ifrån
honom. Utgående härifrån, har Edlund utvecklat en
omfattande teori för de elektriska fenomenen, hvilken
lofvar att för elektricitetsläran blifva af lika stor
betydelse, som undulationsteorin är för ljuset.

<b>Ledare och oledare.</b> Elektriciteten utbreder sig
med utomordentlig lätthet i vissa kroppar och kan
genom dessa, hvilka äfven kallas <sp>ledare</sp>, bortledas
till huru långt aflägsna ställen som helst. Andra
kroppar deremot finnas, hvilka hindra elektricitetens
rörelse; men liksom det ej finnes fullkomliga ledare,
hvilka ej göra minsta motstånd mot elektricitetens
fortplantning, finnes det ej heller några absoluta
oledare eller <sp>isolatorer</sp>.

Till de goda ledarna höra framför allt metallerna,
dernäst jorden och vattnet samt, i följd af det
senare, äfven menniskokroppen och gröna växter; till
de dåliga ledarna eller oledarna höra alla hartsarter,
den torra atmosferiska luften, svafvel, kautsju,
glas, silke och ett stort antal andra kroppar.

Fortplantningshastigheten uppgår vid minsta möjliga
motstånd hos den ledande kroppen till omkring 42 000 
mil i sekunden; sannolikt är hon olika i olika
ledare. Äfven den bästa ledare gör motstånd mot
elektricitetens rörelse, och detta desto mera, ju
mindre hans tvärsektionsarea är. Han förhåller sig
som ett rör, hvilket i mån af sin större eller mindre
diameter äfven gör större eller mindre motstånd mot
det genomströmmande vattnet. I jorden utbreder sig
elektriciteten ögonblickligt.

Genom gnidning blifva i sjelfva verket alla kroppar
elektriska, men då ledarna genast afgifva sin
elektricitet, så vida ej särskilda anordningar äro
gjorda, dröjde det länge, innan man ville tillerkänna
dem några elektriska egenskaper. Men omgifver
man en ledare med en oledande kropp eller, som det
heter, isolerar honom, kan man i honom qvarhålla och
uppsamla elektricitet (konduktorer). Om vi fortfarande
föreställa oss elektriciteten som ett fluidum, synes
hon utbreda sig i ett lager på kroppens yta, hvilket
på en kula öfver allt har samma tjocklek, under det
att på annorlunda formade kroppar elektriciteten
samlar sig i större mängd på de mera framskjutande
delarna än på de öfriga. Undersöker man en ihålig
kula, som upptill har en liten öppning, skall man
finna, att, äfven om kulan är ganska starkt laddad,
endast en obetydlig qvantitet elektricitet befinner
sig på kulans inre yta och att den allra största
delen är samlad på yttre sidan. Vi återkomma närmare
härtill vid afhandlingen om åskledaren och återgå
nu till vårt egentliga ämne.

<b>Elektricitetsmaskinen.</b> Det väsentliga hos denna
apparat består ännu i dag, liksom hos den af Guericke
uppfunna, af en oledande kropp, som gnides, och af
ett <sp>riftyg</sp>. Detta senare står i ledande förbindelse
med jorden, då deremot den förra är isolerad. Som vi
förut sett, begagnade Guericke
handen till riftyg; på samma sätt förfor äfven
<sp>Hawksbee</sp> tretio år senare, men i stället för
svafvelkulan använde han en glaskula, som sattes i
rotation af en vef. De ofullkomligheter, som vidlådde
de första maskinerna, ha länge utgjort ett hinder
för deras allmänna användning; till och med <sp>Du Fay</sp>
begagnade vid sina försök vanliga glasrör, hvarmed han
endast kunde erhålla små mängder elektricitet. Genom
<sp>Hausen</sp>, <sp>Bose</sp> och <sp>Winkler</sp> i Leipzig 
förbättrades elektricitetsmaskinen i många hänseenden och kom
snart i allmännare bruk. Elektricitetsalstraren,
hvartill begagnades ett vanligt dricksglas,
sattes af den sistnämde i rörelse medelst en mekanism,
liknande den, som finnes på en svarfstol, och 1740
försåg han sin maskin med det af svarfvaren <sp>Giessing</sp>
i Leipzig uppfunna riftyget, hvilket medelst fjädrar
trycktes intill den roterande glascylindern.

Fig. 316. Skifelektricitetsmaskinen.

<sp>Konduktorn</sp>, en ledare, vanligen en sluten ihålig
metallcylinder, som afser att uppsamla den utvecklade
elektriciteten, var redan tidigare i bruk. <sp>Abbé Nollet</sp>
isolerade honom genom upphängning på silkestrådar; men
direkt förenad med maskinen, så att han omedelbart
kunde upptaga elektriciteten, blef han först af
<sp>Wilson</sp>, hvilken äfven uppfunnit de ännu begagnade 
kamartade, med spetsar försedda armarna, hvilka från
konduktorn utgå mot glasskifvan.

Det skulle vara mer än öfverflödigt att beskrifva de
mångfaldiga former, som gifvits elektricitetsmaskinen,
ty, om man undantager <sp>Holtz'</sp> elektricitetsmaskin, till
hvilken vi sedermera skola återkomma, hafva endast få
af dem visat sig utgöra väsentliga förbättringar. Om
en glascylinder eller en glasskifva gnides, är i
sjelfva verket det samma; de förändringar, som i det
ena eller andra fallet blifva nödvändiga, följa af
sig sjelfva, och vi kunna derför saklöst underlåta
att beskrifva deras uppkomst och i stället vända vår
uppmärksamhet till fig. 316.

Allt efter som den gnidna kroppen är en glasskifva
eller en glascylinder, användes benämningen skif-
eller cylindermaskin. I vår figur se vi en maskin af
det förra slaget. Från ett faststående bord resa sig
två upptill förenade pelare, mellan hvilka befinner
sig en glasskifva <i>P</i>, som sitter på en medelst vefven
<i>M</i> vridbar axel. Både upp- och nedtill pressas emot
henne gnidkuddarna <i>KK'</i>, hvilka bestå af med kläde
eller något dylikt ämne öfverdragna träplattor och
på den gnidande sidan äro bestrukna med <sp>Kienmayers</sp>
amalgam (qvicksilfver, tenn och zink, pulveriserade
och tillsammans med svinfett rifna till en styf
salva). Från gnidkuddarna utgå fodral af vaxtaft
<i>GG</i>, hvilka vid skifvans kringvridande sluta tätt
intill henne och ej allenast hindra elektricitetens
bortledande, utan äfven genom sin egen gnidning
mot glaset öka henne. Emedan skifvan gnides på båda
sidor, gifva detta slags maskiner mera elektricitet än
cylindermaskinerna och användas företrädesvis, då den
större kostnaden för den stora slipade glasskifvan
ej utgör ett hinder för dess anskaffande. På högra
och venstra sidan omfattas skifvan af två byglar
<i>FF'</i>, hvilka äro försedda med mot glaset vända
spetsar. Dessa uppsuga elektriciteten och leda henne
till konduktorn, hvilken utgöres af cylindriska, öfver
allt väl afrundade metallkroppar <i>CC'</i>, som hvila på
de isolerande glasfötterna <i>vv</i> och äro förenade genom
metallstången <i>AA'</i>. På sistnämda stång, hvilken utgör
en del af konduktorn, befinner sig elektroskopet,
elektricitetsvisaren, bestående af en utefter en
graderad båge rörlig pendel <i>B</i>, hvilken hänger rätt
ned utefter sitt pelarartade stativ <i>I</i>, så länge ej
konduktorn innehåller någon elektricitet. Men så
snart konduktorn laddas, meddelas elektricitet både
åt kulan och stativet, de liknämniga elektriciteterna
stöta hvarandra ifrån sig, och kulan gör utslag. Ju
större utslagsvinkeln är, desto större är spänningen
hos elektriciteten. En metallkedja sätter gnidkuddarna
i ledande förbindelse med jorden.

Så snart skifvan sättes i rotation, sönderdelas
genom gnidningen den elektriska blandningen i glaset
och i riftyget, på sätt förut är omnämdt, i följd
hvaraf glaset blir positivt och riftyget negativt
elektriskt. Genom kedjan, som förenar det senare
med jorden, bortledes den negativa elektriciteten i
samma ögonblick, hon utvecklas, under det att glasets
positiva elektricitet blir fri och går öfver till
konduktorn. Denna process eger utan afbrott rum,
så länge gnidningen fortsättes.
Konduktorn, eller rättare spetsarna, uppsuger
egentligen icke, såsom vi förut för korthetens
skull sagt, glasets positiva elektricitet, utan i
sjelfva verket inträder mellan spetsarna och glaset
en förening af positiv och negativ elektricitet på
samma sätt som mellan riftyget och glaset. Konduktorns
neutrala elektricitetsblandning sönderdelas genom
inverkan från glasskifvan: den negativa delen strömmar
genom spetsarna och neutraliserar glasskifvans
positiva elektricitet, medan den frigjorda positiva
stannar qvar och laddar konduktorn. Förenar man
riftyget med en sjelfständig konduktor i stället
för med marken, kan man i denna konduktor uppsamla
negativ elektricitet och det i lika stor mängd,
som skifvan utvecklar positiv.

Närmar man en laddad ledare till en annan, hoppar
elektriciteten öfver från den förra till den senare,
hvarvid man märker en gnista, och ett mer eller mindre
starkt sprakande ljud låter förnimma sig.

Fig. 317. Armstrongs ångelektricitetsmaskin.

Den grad, hvartill en konduktor kan laddas, beror
på storleken af hans yta. Laddningen får dock ej
öfverstiga vissa gränser, och från en för starkt
laddad konduktor bortgår elektriciteten till den
aldrig fullkomligt torra luften eller hoppar med
blixt och knall öfver till ganska långt bort stående
ledare. Den, som sett stora elektricitetsmaskiner
arbeta, inser väl, att de långa gnistor, hvilka kunna
framlockas ur en sådan, böra kunna utöfva en betydlig
inverkan på den menskliga organismen. För öfrigt
kan man äfven omärkligt urladda en konduktor,
om man till honom närmar en ledare, som är
försedd med en eller flera spetsar. Vid fuktig
luft är elektricitetsmaskinens verkan ingen eller
åtminstone högst obetydlig, och redan närvaron af
flera personer i ett slutet rum verkar hinderligt
på grund af den fuktighet, som andedrägten tillför
luften. Såsom god ledare, förlorar konduktorn genom
en enda urladdning nästan all sin fria elektricitet,
medan man t. ex. från glaset endast långsamt och som
svaga gnistor kan aflägsna elektriciteten derigenom,
att man t. ex. närmar knogen af ett finger till
det samma. Man bör derför handskas varligt med
den laddade konduktorn och väl akta sig för hans
stötar. Annorlunda blir dock förhållandet, om man vid
laddningens början sätter sig i ledande förbindelse
med konduktorn, antingen genom direkt beröring eller
genom hållande i en
från den samma utgående tråd, och ställer sig på ett
isolerande underlag (isoleringspall). I detta fall
laddas menniskokroppen på samma sätt som konduktorn:
han ger gnistor, hvar man berör honom, hufvudet
visar i mörkret ett blekt ljussken, håren resa sig,
emedan de äro laddade med samma slags elektricitet
och sålunda måste skiljas ifrån hvarandra, på samma
sätt som guldbladen i Bohnenbergers elektrometer.

<b>Ångelektricitetsmaskinen.</b> På senare tid har man 
begagnat sig af vattenångans gnidning vid
utströmning ur smala öppningar för att utveckla
stora mängder elektricitet, och <sp>Armstrong</sp> i England
har 1840 på grund af denna princip konstruerat en
ångelektricitetsmaskin, hvaraf fig. 317 visar oss
en afbildning. Han låter den starkt spända ångan
strömma genom ett i flera riktningar böjdt mynningsrör
af buxbom, hvilket är insatt i det vid <i>c</i> anbragta
stycket och uppsamlar den genom gnidningen utvecklade
elektriciteten i konduktorn <i>B</i>. Denna uppsamling sker,
liksom på den förut omnämda elektricitetsmaskinen,
genom fina spetsar, mot hvilka ångan får strömma och
som stå i ledande förbindelse med konduktorn. Ångan
utvecklas i en särskild panna, hvars ventil hålles
sluten, tills den behöfliga spänningen är uppnådd.

Fig. 318. Leidenflaska.

Fig. 319. Henleys urladdare. 

<b>Fördelning.</b> Elektriciteter af olika slag sträfva
alltid att förena sig med hvarandra. Denna sträfvan
ger sig äfven till känna hos kroppar, som befinna
sig på afstånd från hvarandra. Närmar man t. ex. en
ledare till en laddad konduktor, skiljas de olika
elektriciteterna i den förra, så att den med konduktorns 
oliknämniga drages
till ledarens närmast konduktorn belägna delar, 
medan den liknämniga bortstötes till de
längst bort belägna delarna. Den isolerande luften
hindrar föreningen; minskas deremot afståndet, eger
en sådan rum, och man ser en gnista hoppa öfver från
konduktorn till ledaren. Detta förhållande inträffar
alltid, då en elektrisk gnista hoppar öfver från
en kropp till en annan; äfven om man har två, med
samma slags elektricitet, fastän olika starkt laddade
kroppar och låter elektricitet gå öfver från den ena
till den andra, är förloppet det samma.

Fig. 320. Urladdning af leidenflaskan. 

Af denna elektricitetens märkvärdiga egenskap, kallad 
<sp>fördelning</sp> eller <sp>bindning</sp>, kan man i många fall 
draga nytta. Sålunda kan man ladda en ledare endast genom
att närma honom till en konduktor, utan att
någon elektricitet får öfvergå från den senare till
den förra; konduktorns elektricitet drager den
med sig oliknämniga och bortstöter den liknämniga,
hvilken kan bortledas, medan den förra stannar qvar
och laddar ledaren. I särskildt för detta ändamål
konstruerade apparater kan man på grund deraf, att
olika elektriciteter binda 
hvarandra, samla stora mängder elektricitet och
genom föreningen emellan dem åstadkomma betydande
verkningar.

<b>Franklins skifva</b> utgöres af en på båda sidor
till ett par tum från kanten med stanniol belagd
glasskifva. Laddas den ena sidan med positiv
elektricitet från en elektricitetsmaskins
konduktor, drages till beläggningens andra, närmast
glaset belägna sida en motsvarande mängd negativ
elektricitet, hvaremot den positiva, som förut varit
förenad med sistnämda negativa, bortstötes till samma
beläggnings från glaset vända sida, hvarifrån hon med
fingret kan bortledas. Båda stanniolbeläggningarna
äro nu laddade, den ena från konduktorn, den
andra genom fördelning, utan att dock de samlade
elektricitetsmängderna kunna uppträda verkande,
emedan de, fastän skilda af glaset,
neutralisera eller, som man säger, binda
hvarandra. Äro de mycket starka, kan det hända,
att glasskifvan ej förmår hindra föreningen emellan
dem, i hvilket fall hon genomborras, då föreningen
sker; men vid svagare laddning måste man, för att
åstadkomma en sådan, bringa de båda beläggningarna i
ledande förbindelse med hvarandra. Äfven vid ganska
svag laddning kan man med känseln urskilja, hvilken
betydligt starkare verkan åstadkommes af den mellan
båda beläggningarna på Franklins skifva öfverhoppande
gnistan än af gnistan från en konduktor.

Fig. 321. Elektriskt batteri.

<b>Leidenflaskan</b> är en fullkomligt likartad apparat,
hvaraf man vid större elektriska försök begagnar
sig. Hon är egentligen endast en Franklins skifva
i annan form, ty hon består af en upptill öppen
glascylinder eller också en flaska, som på yttre och
inre sidan är till två tredjedelar af höjden belagd
med stanniol. I ledande förbindelse med den inre
beläggningen står en metallstång, som slutar med en
metallkula. I stället för den inre beläggningen kan
man äfven fylla flaskan med filspån, hagel eller
något dylikt. Hon laddas på
det sätt, att man bringar den inre beläggningens
metallkula i ledande förbindelse med en
elektricitetsmaskins konduktor, under det man håller
flaskan i handen eller på annat sätt ställer den
yttre beläggningen i förbindelse med jorden. Flaskans
laddningsförmåga och således äfven hennes verkan
vid urladdningen bero på de båda beläggningarnas
qvadratinnehåll.

Fig. 322. Elektrofor.

Fig. 323. Holtz' elektricitetsmaskin. Framsidan.
   
Sättas flera flaskor i ledande
förbindelse med hvarandra, så att
de inre beläggningarna laddas med samma slags
elektricitet, erhåller man ett <sp>elektriskt
batteri</sp>. Alla flaskorna ställas på ett gemensamt
ledande underlag,
som står i förbindelse med jorden, medan de
inre beläggningarnas metallkulor förenas med
metallstänger, så att de samtidigt kunna laddas och
urladdas. Fig. 318 visar oss en ensam leidenflaska,
fig. 321 en kombination
af flera sådana, d. v. s. ett <sp>elektriskt batteri</sp>. 
<i>CC'</i> är konduktorn till en elektricitetsmaskin, hvilken
genom metallstången <i>T</i> vid <i>B</i> är satt i ledande
förbindelse med flaskornas inre beläggningar. Från
de yttre beläggningarna, hvilka äfven äro förenade
med hvarandra, ledes den positiva elektriciteten till
jorden medelst den vid <i>P</i> anbragta tråden <i>C'</i>. För att
åstadkomma ledande förbindelse mellan de inre och
yttre beläggningarna begagnar man sig af <sp>Henleys urladdare</sp>, 
så vida ej experimentet fordrar, att andra
föremål införas i ledningen. Fig. 319 visar en dylik
urladdare. Han består af två metallbågar <i>C</i> och <i>D</i>,
hvilka i ena ändan äro försedda med en metallkula och
i den andra förenade med hvarandra genom ett gångjern
<i>O</i>, samt af två glashandtag, medelst hvilka kulorna
kunna inställas på hvad afstånd från
hvarandra man behagar. Den derpå följande
fig. 320 visar en annan form på urladdaren samt
dess användning. I fig. 321 skall, om <i>A</i> är vid <i>P</i>
satt i förbindelse med de yttre beläggningarna,
en gnista hoppa öfver vid <i>F</i>, så snart <i>A'</i> och de inre
beläggningarna genom urladdaren sättas i förbindelse
med hvarandra.

Fig. 324. Holtz' elektricitetsmaskin. Baksidan.

<b>Elektroforen,</b> hvilken man kan begagna i stället för
elektricitetsmaskinen, då endast obetydliga mängder
elektricitet behöfva utvecklas, grundar sig likaledes
på verkningen af bunden elektricitet. Han består af
en hartskaka, helst af gummilacka och venezianskt
terpentin; öfre ytan bör vara så jemn och fri från
springor som möjligt. Denna kaka, som vid 8 till 16
tums diameter har en tjocklek af 3 till 7 linier,
piskas med en mycket torr räfsvans eller kattskinn
och blir derigenom negativt elektrisk. Nu lägger man
på den sålunda elektriserade kakan ett med isolerande
handtag försedt eller på silkessnören upphängdt lock,
bestående af en plan metallskifva med afrundade kanter
eller en med stanniol öfverdragen pappskifva. Kakans
negativa elektricitet fördelar elektriciteterna i
locket: +<i>E</i> samlar sig vid undre och -<i>E</i> vid öfre
ytan; denna senare, som är fri, kan bortledas. Närmar
man knogen af ett finger till det påliggande
lockets öfre yta, hoppar en negativt elektrisk gnista
öfver. Så länge locket ligger på kakan, är +<i>E</i> bunden
vid den undre sidan, men så snart det aflyftes, blir
hon fri och en ny gnista kan erhållas, denna gång
af positiv elektricitet. Denna lek kan man förnya,
så ofta man behagar, ty genom att lägga locket på
hartskakan beröfvar man henne ej någon elektricitet;
denna försättes endast i bundet tillstånd, hvarur
hon dock genast befrias, så snart locket åter
aflyftes. Elektroforen uppfans nära nog samtidigt af
<sp>Volta</sp> och den svenske fysikern <sp>Vilcke</sp> under deras
bemödanden att förenkla elektricitetsmaskinen.

<b>Influenselektricitetsmaskinen.</b> Kunde man göra
elektroforens verkan kontinuerlig, vore dermed en ny
form för elektricitetsmaskinen gifven. Denna tanke
ledde två tyska fysiker, <sp>Töpler</sp> i Dorpat och <sp>Holtz</sp>
i Berlin, oberoende af hvarandra till uppfinningen
af <sp>influenselektricitetsmaskinen</sp>, hvarigenom
vår apparat, hvilken sedan Otto von Guerickes
tid visserligen i flera hänseenden förbättrats,
men ej undergått några väsentliga förändringar,
erhöll en på fullkomligt nya grunder hvilande
konstruktion. Fig. 323 och 324 äro två hvarandra
kompletterande teckningar af denna maskin, hvilken
onekligen är en af de senare årens intressantaste
fysikaliska uppfinningar. Teckningarna visa den
form, Holtz gifvit den vanligen efter honom benämda
elektricitetsmaskinen.

Maskinen består af två bredvid hvarandra belägna
glasskifvor <i>A</i> och <i>B</i>, af hvilka den förra är större
än den senare och fast, medan <i>B</i> med tillhjelp
af snörskifvorna <i>S</i> och <i>S'</i> kan sättas i hastig
rotation. Skifvan <i>A</i> fasthålles medelst ringar af
härdadt gummi, så kallad kammassa, hvilka sitta
på horisontala glasstafvar, som upp- och nedtill
förena de vertikala glaspelarna 1, 2, 3 och 4. En
cirkelformig utskärning är gjord på midten för att
bereda rum åt den axel, som bär skifvan <i>B</i>. Axeln
<i>x</i> hvilar medelst sina ståltappar på tvärstyckena
<i>k</i> och <i>h</i>, som äro anbragta mellan pelarna 1 och 3
samt 2 och 4. Vid det förra af dessa tvärstycken äro
dessutom fästa två konduktorer <i>g</i> och <i>i</i>; de äro med
sina spetsar vända mot glasskifvan <i>B</i> och sluta med de
båda kulorna <i>n</i> och <i>p</i>, hvilka medelst sina vid <i>f</i> och
<i>k</i> anbragta förskjutbara stänger närmas till eller
aflägsnas ifrån hvarandra. Två andra konduktorer <i>t</i>
och <i>v</i> äro anbragta vid en lodrät staf af kammassa,
hvilken, som bekant, är en god isolator, och uppbäras
likaledes af tvärstycket <i>k</i>.

Sedan vi nu angifvit influenselektricitetsmaskinens
hufvuddelar, kunna vi ingå i en närmare redogörelse
för hans verksamhet. Dessförinnan måste vi
dock lägga märke till inrättningen af glasskifvan
<i>A</i>, hvilken, såsom af fig. 323 synes, ej utgöres
af en hel glasplatta, utan visar två hvarandra
diametralt motsatta utskärningar <i>a</i> och <i>b</i>. Dessa
utskärningar befinna sig midt emot konduktorerna <i>g</i>
och <i>i</i>. Bredvid dem äro på skifvan <i>A</i> uppklistrade
två pappersbitar <i>c</i> och <i>d</i>, och från hvar och en
af dem sticker en tillspetsad bit kortpapper in
i den närbelägna öppningen. Alltsammans, skifva,
pappersbeläggningar och kortspetsar, är öfverdraget
med fernissa af gummilacka.

For att sätta maskinen i verksamhet meddelar man
först elektricitet åt beläggningen <i>c</i>. Antaga vi, att
detta skett derigenom, att man till henne närmat en
med kattskinn piskad hartskaka, är nu <i>c</i> laddad med
negativ elektricitet. Den här samlade elektriciteten
verkar genom glasskifvan <i>B</i> fördelande på konduktorn
<i>g</i>, så att positiv elektricitet drages till dess mot
glaset vända spetsar och derifrån strömmar öfver på
skifvan, medan den negativa går till kulan <i>n</i>, hvilken
vi till en början böra tänka oss stäld i beröring
med <i>p</i>. Från <i>n</i> går den negativa elektriciteten öfver
till <i>p</i> på konduktorn <i>i</i> och strömmar från dess spetsar
öfver på glasskifvan <i>B</i> på det ställe, som ligger gent
emot skifvan <i>A:s</i> beläggning <i>d</i>.

Detta förlopp skulle vara föga märkbart, om skifvan <i>B</i>
förblefve i sitt läge, och i alla händelser skulle den
elektriska laddning, bestående af positiv elektricitet
från <i>g</i> och negativ från <i>i</i>, som hon erhållit, ej kunna
åstadkomma några verkningar, då hon måste förblifva
bunden. Men om skifvan <i>B</i> sättes i rörelse åt det
håll, som pilarna i vår figur antyda, komma allt
jemt nya, icke med elektricitet laddade delar af
glasskifvan midt emot konduktorerna, och man kan i
mörkret iakttaga, att utstrålningen från spetsarna af
konduktorn <i>g</i> är kontinuerlig. Den vid <i>gg</i> med positiv
elektricitet laddade skifvan <i>B</i> bibehåller denna
laddning, hvilken bindes af den närbelägna skifvan
<i>A</i>, tills hon kommer midt emot utskärningen <i>b</i>. Här
frigöres den positiva elektriciteten och åstadkommer
en fördelning i beläggningen <i>d</i>, så att negativ
elektricitet genom spetsen af kortremsan strömmar
öfver på skifvan <i>B</i>, under det att beläggningen sjelf
laddar sig med positiv elektricitet. Denna positivt
elektriska beläggning <i>d</i> verkar nu på alldeles samma
sätt på konduktorn <i>i</i> som den negativt elektriska
beläggningen <i>c</i> på konduktorn <i>g</i>, och det så, att hon
befordrar den negativa utstrålningen mot skifvan <i>B</i> i
samma grad, som hon ökar den positiva utstrålningen
från konduktorn <i>i</i>. Beläggningarnas laddning ökas
sålunda, och skifvan erhåller under andra och öfre
hälften af hvarfvet en starkare laddning negativ
elektricitet från <i>d</i> än den positiva, hon erhöll från
<i>c</i>. Hvarje halft hvarf ökar på detta sätt spänningen,
och denna blir snart så stor, att kulorna <i>n</i> och <i>p</i>
kunna aflägsnas från hvarandra, och gnistan, som
hoppar öfver emellan dem, kan småningom utsträckas
till en vida större längd än på elektricitetsmaskiner
af äldre konstruktion. Från konduktorerna kan man
ladda leidenflaskan, i det man bringar den inre
beläggningen i förbindelse med den ena och den yttre
med den andra, och så vidare.

<b>Elektriska försök.</b> Man kan medelst
elektricitetsmaskinen anställa en hel mängd särdeles
intressanta försök. Närmast till hands låg först att 
begagna elektricitetens dragande och bortstötande
egenskaper till en myckenhet leksaker. Man hade
elektriska klockspel, elektrisk kul- eller dockdans
och andra variationer af samma tema, alla bestående
deruti, att mellan två med elektricitet af motsatt
slag laddade plattor, t. ex. en elektrofors hartskaka
med sitt tillhörande lock, båda upphängda horisontalt,
lätta kroppar fingo hoppa upp och ned. De gjordes
vanligen af flädermerg, hvarigenom man kunde gifva
dem hvilken form man behagade.

På den elektriska gnistans ljus- och värmefenomen
grunda sig äfven flera andra apparater, af hvilka
<sp>blixtskifvan</sp> och <sp>blixtrören</sp> torde vara de mest
bekanta. Den förra utgöres af en med stanniolremsor
mosaikartadt belagd glasskifva. Mellanrummen mellan
metallremsorna blifva lysande, då den elektriska
gnistan ledes öfver skifvan, och man kan sålunda genom
lämplig anordning af de nämda mellanrummen framställa
hvilket mönster man önskar.

Fig. 325. Blixtskifvan.

Blixtrören deremot äro lufttomma glasrör, fästa
kring en axel och hvartdera innehållande ett par
droppar qvicksilfver. Sättes axeln i rotation, falla
qvicksilfverskulorna utför glasväggarna och utveckla
genom gnidningen elektricitet, som uppfyller det
lufttomma rummet med ett plötsligt magiskt sken.

Fyller man ett rör med en blandning af väte och syre
och låter en elektrisk gnista deruti hoppa öfver
mellan ett par metalltrådar, antändes blandningen,
och en kula kan skjutas ut ur röret. Denna så kallade
<sp>elektriska pistol</sp> har i Lenoirs gasmaskin funnit en
användning i stort. Krut kan på samma sätt antändas,
och man gör äfven vid större sprängningar bruk häraf,
ja, man kan till och med genom det värme, som den
elektriska gnistan förorsakar, 
utvidga en afstängd luftmassa, så att hon, som i den
<sp>elektriska mörsaren</sp>, kan utslunga den afspärrande
kulan. Fig. 326 visar en dylik apparat; gnistan hoppar
här öfver från <i>T</i> till <i>T'</i>.

Fig. 326. Elektrisk mörsare.

Särdeles intressanta visa sig äfven verkningarna
af leidenflaskan och det elektriska batteriet. Med
dylika batterier erhålla vi dock på långt när ej
så långa gnistor som från konduktorerna till en
elektricitetsmaskin. <sp>Van Marum</sp> erhöll ur den stora
maskinen i teylerska museet i Leiden gnistor af
nära 3 fots längd  och <sp>Winter</sp> i Wien har ur den efter hans plan
omarbetade elektricitetsmaskinen vid der varande
polytekniska skola framkallat gnistor af ännu större
längd. Vid urladdningarna af en leidenflaska äro
qvantiteter elektricitet i rörelse, hvarför äfven
hennes verkningar kunna särdeles starka. Tjocka
pappskifvor kunna genomstickas af gnistan och
glasskifvor genomborras, om man, såsom i fig. 327,
medelst kedjan <i>CC'</i> förenar en metallspets med den
yttre beläggningen, under det att en gent emot den
förra stående spets <i>T</i> genom <i>A</i> och <i>B</i> kan sättas i
förbindelse med den inre beläggningen. Mellan
spetsarna <i>T</i> och <i>T'</i>, hvilka måste vara hvarandra
så nära som möjligt, lägges den glasskifva, som
skall genomborras; närmar man nu <i>A</i> till <i>B</i>, så att
elektriciteten kan gå öfver, är det endast afståndet
mellan  spetsarna <i>T</i> och <i>T'</i>, som skiljer de båda
beläggningarnas elektricitet från hvarandra, och vid
ett ej allt för stort afstånd kan spänningen göras
så stor, att gnistan tränger direkt genom glaset.
Metalltrådar råka i liflig glödning vid   
elektricitetens genomgång, tunnare smälta, och
finare platina- eller silfvertrådar förbrinna med
ett bländande sken. Att dylika verkningar äfven skola
vara känbara för nerverna, är naturligt. Medan
gnistan från en konduktor endast förorsakar en stickande
känsla, kan urladdningen från ett elektriskt batteri
ögonblickligt döfva en menniska, ja, verkningen kan
vara ännu förfärligare. För att vid experimenten undvika
de alltid högst smärtsamma stötarna måste man behandla
dessa apparater med den största försigighet. Man bör
noga akta sig att låta kroppen komma in i ledningen
mellan den inre och yttre beläggningen.

Fig. 327. Genomborrning af glas medelst gnistan från en leidenflaska.

[Fig. 328]
<b>Uppfinningen af åskledaren.</b>

Åskan. - Hvad tänkte de gamla derom? - Nutidens
uppfattning deraf. - Åskans teori. - Blixten och
dess verkningar. - Blixtrör. - Åskledaren och dess
verkan. - Metallspetsars egenskaper. - Åskledarens
inrättning. - Spets eller kula. - Stång, ledning
och försänkning.

De mörka, dystra färger, hvari himmeln vid åskväder
höljer sig, den olycksbådande tystnad, som brukar
närmast föregå utbrottet, stormen och hvirfvelvinden,
som drifva det hotande molnet fram öfver våra
hufvuden, det fruktansvärda brak, hvarmed åskan
börjar sin ihållande rullning, tills hon, närd af
de olika luftlagrens eko, dör bort i ett aflägset
doft mullrande, men framför allt blixten, som likt
en glödande piska skjuter ned
ur molnet och utbreder död och förderf, hvar han slår
ned, alla dessa majestätiska och uppskakande fenomen
utöfva det mäktigaste inflytande på inbillningskraften
och framkalla under ett folks barndom föreställningen,
att åskan utgör demoniska yttringar af den
gudomliga viljan. Jupiter regerar verlden, och
blixten är verktyget för hans herskarmakt. En naiv
naturreligion gör den högsta gudomen och åskans orsak
till ett, och så länge denna religion bibehöll sig
oblandad, forskade man ej efter andra orsaker till
fenomenet. Man tog åskan, liksom solen, vattnet och
hela naturen, så att säga på god tro, utan att bekymra
sig om orsaker, och fördrog med ödmjuk undergifvenhet
de skadliga verkningarna. Man kunde ej styra den
griffel, som föreskref blixten dess bana.

Först efter reformationen beträdde man den enda väg,
hvarpå man kunde nedtränga till företeelsernas
djupare liggande orsaker. Visserligen voro de
försök till förklaring af åskan, man gjorde, ej
alltid lyckliga. Flera ansågo blixten för en eld,
som uppkommer genom antändning af i luften sväfvande,
bränbara, olj- eller svafvelartade dunster, måhända
med inblandning af salpeter, hvarigenom de krutets
liknande verkningarna skulle förklaras. <sp>Descartes</sp> 
uttalade den åsigten, att blixten vore ett
ljusfenomen, som uppkomme genom vissa sammandragningar
af molnen och hvarmed en stor värmeutveckling
nödvändigt måste vara förenad; åskan vore ingenting
annat än det buller, som massor af moln, nedstörtande
från en stor höjd mot lägre liggande molnlager, måste
framkalla. Genom uppfinningen af elektricitetsmaskinen
och de dermed anstälda försöken erhöll man dock snart
synpunkter, som tydligt visade otillräckligheten af
de förut gjorda försöken till fenomenets förklaring.

<sp>Wall</sp>, en engelsk fysiker, var den förste (år 1708),
som jemförde ljuset och sprakandet, som märkas,
då bernsten gnides, med blixten och åskan. <sp>Gray</sp> och
<sp>Nollet</sp> gjorde det samma, och <sp>Winkler</sp> i Leipzig
uttalade sig bestämdt för öfverensstämmelsen mellan de
båda företeelserna samt påstod, att den enda skilnad,
som eger rum mellan den ur elektricitetsmaskinens
konduktor dragna gnistan och blixten, vore bådas
olika styrka. <sp>Benjamin Franklin</sp>, den store amerikanske
medborgaren, lemnade genom omedelbara försök afgörande
bevis för detta påstående. Medelst en pappersdrake,
som han lät uppstiga mot ett åskmoln, nedförde han
elektriciteten ur molnen och experimenterade med
denna elektricitet alldeles på samma sätt som med
den, man erhåller från en elektricitetsmaskin. Men
då elektriciteten kan erhållas ur molnen i vida
större mängd än på annat sätt, blefvo resultaten af
dessa försök så glänsande, att Franklins experiment
upprepades på en mängd ställen och både den lärda
och olärda verlden en tid ordentligt fråssade af
elektricitet. Ty värr föll en af forskarna ett
offer för denna naturkrafts väldiga makt. <sp>Richmann</sp>,
en fysiker i Petersburg, dödades under ett af honom
anstäldt försök rörande molnens elektricitet af en
från ledningen kommande blixtstråle. Då detta kunde
hända en erfaren och försigtig experimentatör, är
det ej förvånande, att andra, mindre öfvade personer
föllo offer för sin vetgirighet.
<b>Hvad är åskan?</b> Hon är, som sagdt, ingenting annat än
en storartad elektrisk urladdning, som försiggår i
luften. Blixten är den elektriska gnistan.

Öfver allt på jorden försiggå fenomen, hvarigenom
stora mängder elektricitet utvecklas. Elektriciteten
samlas småningom i molnen, dit hon uppstiger med
vattenångan. De täta, fuktiga molnen utgöra en mycket
verksam konduktör, som i sig upptagit stora mängder
fri elektricitet. De måste derför verka fördelande
på den under varande jordelektriciteten, stöta ifrån
sig den liknämniga, t. ex. den positiva, draga till
sig den oliknämniga, den negativa, och samla denna i
närmaste högst belägna punkter, såsom trädtopparna,
tornspetsarna o. s. v.

På detta sätt uppkommer en spänning mellan de hos
molnen och jorden varande motsatta elektriciteterna,
hvilkas förening hindras af luften, som är en dålig
ledare. Men detta hinder öfvervinnes slutligen,
antingen molnen ladda sig starkare och spänningen
derigenom växer, eller de komma jorden närmare, eller
framskjutande föremål, t. ex. höga bygnader och träd,
sträcka sig som en ledning mot molnen. Utjemningen
sker då genom en mot jorden nedgående blixt.

Liksom på jorden, verkar ett starkt laddadt moln
fördelande äfven på andra moln, och härigenom kan
en ansenlig elektricitetsspänning uppstå. Då i detta
fall de båda elektriska kropparna lätt kunna närmas
intill hvarandra, uppkommer vanligare och lättare en
utjemning mellan dem än mellan molnen och jorden. Om
två med motsatta slag af elektricitet laddade moln
komma nära hvarandra, försiggår processen stundom
ganska lugnt, så att endast molnens gestalt och täthet
förändras. Men är spänningen stark och luften torr,
sker urladdningen i form af en mellan molnen farande
blixt, hvilken ej kommer till jorden.

Man antog förr, att åskmolnens elektricitet alltid
är positiv. Detta är visserligen ofta fallet, men
kan ej gälla som regel. Lika litet känner man i de
särskilda fallen något närmare om den omedelbara
orsaken till den atmosferiska elektriciteten; ty om
vi äfven veta, att vid flera i atmosferen försiggående
processer, såsom afdunstning, kondensation,
uppvärmning o. s. v., elektricitet frigöres, äro
likväl de härvid bestämmande omständigheterna af så
mångfaldig art och, ehuru tillsammans af ofantlig
betydenhet, likväl hvar för sig ofta af så ringa
inflytande, att de blifva svåra att upptäcka och
undersöka.

Om nu ett på hvad sätt som helst laddadt elektriskt
moln går öfver jorden, verkar det fördelande
på det i denna utbredda elektriska fluidum och
drager den molnets motsatta elektriciteten till
den närmast belägna ytan; den liknämniga bortstötes
(fig. 330). Att gnistan vanligen går från molnet till
jorden, torde bero på molnets lättrörlighet. I vissa
fall kan dock inträffa, att gnistan går från jorden
till molnet, ehuru detta är mera sällsynt.

Hvad vi nu veta om åskan, härrör förnämligast
af <sp>Benjamin Franklins</sp> ofvan nämda försök. Denne
namnkunnige man föddes i Boston den 17 januari
1706. Med naturvetenskaperna sysselsatte han sig först
under fjerde årtiondet af sitt lif, men, liksom allt
hvad han företog sig, buro hans arbeten deruti
prägeln af hans egendomliga, rikt begåfvade ande och
kröntes äfven af lysande framgång.

Fig. 330. Åskans uppkomst.

Genom sina iakttagelser kom han 1747 till den fasta
öfvertygelsen, att åskan ej är någonting annat än
utjemningen af två motsatta elektriciteter, att
blixten ej är någonting annat än en stor elektrisk
gnista och att, liksom denna, åskan, då hon slår ned,
går genom kroppar, som äro goda ledare, utan att
göra någon skada, men att hon deremot vid gången
genom en sämre ledare kan splittra, smälta och
antända. Iakttagelsen, att blixten företrädesvis slår
ned på spetsiga, framskjutande föremål, såsom torn,
master, träd o. s. v., förde den praktiske Franklin på
den djerfva tanken att försöka, om icke elektriciteten
kunde från ett åskmoln afledas till jorden.
Han anstälde i följd häraf det berömda försöket,
hvars fara han visserligen ej anade. En stor drake
förfärdigades af ett öfver en ställning spändt
sidenstycke, och vid öfre ändan af mellersta
stången anbragtes en jernspets. Linan, hvarmed
draken uppsläptes, var af vanligt segelgarn, dess
nedre del ett silkessnöre, vid hvars undre ända en
stålnyckel tjenade till handtag. Med denna inrättning
gick Franklin en dag sommarn 1752, åtföljd af sin son,
den ende, han meddelat sin afsigt, vid ett åskväders
annalkande ut till en äng nära Philadelphia och lät
draken uppstiga. I början upptäckte Franklin ej det
ringaste spår af elektricitet, fastän draken stod
högt och åskmolnen drogo temligen tätt deröfver. Han
började redan frukta, att hans åsigt om åskans natur
ej vore den rätta, då han, sedan ett sakta regn
fuktat linan, plötsligt märkte, att de lösa trådarna
på silkessnöret allesammans sträckte sig uppåt,
alldeles som om snöret hängde på
konduktorn till en elektricitetsmaskin. Uppmuntrad af
dessa tecken till elektricitetens närvaro, undersökte
han fenomenet grundligare, höll ett finger mot
stålnyckeln, och en stark gnista sprang nu ut ifrån
denna till hans kropp. Luftelektriciteten verkade
således på samma sätt som den med konst framkallade
elektriciteten. Det var, i förbigående sagdt, en
lycka för Franklin, att ej snöret var helt och hållet
fuktigt eller utgjordes af något mer ledande ämne;
försöket kunde eljest lätt ha kostat hans lif. Vid
senare försök lyckades han ladda en leidenflaska
med luftelektricitet, hvilken visade alla de bekanta
företeelserna. Franklin uppstälde äfven vid sitt hus
en isolerad jernstång för att kunna beqvämt verkställa
sina undersökningar. Stångens undre ända försågs med
två klockor, som gåfvo ett klingande ljud ifrån sig,
när luften egde en betydande elektrisk spänning.

De franklinska försöken upprepades på många ställen
med några ändamålsenliga förändringar. Så t. ex. band
en fransk vetenskapsman <sp>Romas</sp> sin drake vid ett
snöre, som var genomflätadt med en metalltråd,
men i sin nedre del, till skydd för blixten, var
af silke. För att ej behöfva framkalla gnistorna
med fingret begagnade han en metalledare, som stod
i förening med jorden genom en jernkedja och kunde
hållas med ett icke ledande handtag. Draken steg
omkring 600 fot i höjden och passerade luftlager,
som voro i hög grad elektriska, ty Romas erhöll
inom en timme tretio blixtar af omkring 10 fots
längd, åtföljda af ett buller, liknande knallen af
en pistol. Efter sådana försök måste tron på olj-
och salpeterartade dunster som blixtens orsak blifva
helt och hållet tillintetgjord.

<b>Åskdundret.</b> I samband med upptäckten af orsaken
till åskan lärde man äfven känna anledningen till
det alldeles oskyldiga tordönet eller åskdundret,
hvilket dock hos iakttagaren af ett åskväder injagar
den största skräcken. Det uppkommer helt enkelt af
dallringarna hos den våldsamt skakade luften. När
blixten genomtränger atmosferen, upphettas de
närgränsande luftpartiklarna i så hög grad, att
deras volym mångdubblas för att derefter, när värmet
fördelas, sjunka till hopa igen. Härigenom uppkommer
dånet. Det förstärkes genom återkastningen från de
olika molnen, bergen och skogarna. Emedan ljudet
fortplantas långsammare än ljuset, ser man blixten
förr, än man hör knallen, och den förra synes på
en gång i hela sin ofta flera mil långa bana, medan
ljudet af knallen endast småningom når örat. Om vi
antaga, att blixten på ett ögonblick framgått en mil,
framkallas ljudet samtidigt på alla punkter af denna
väg. Men det gifves intet ställe, der örat på en
gång kan mottaga alla de uppkommande ljudvågorna;
dessa hinna blott efter hvarandra örat, hvilket
följaktligen förnimmer knallen som ett ihållande
dån. Man hör af dess växande styrka, när åskan närmar
sig. I närheten af det ställe, der åskan slår ned,
förnimmes samtidigt med blixten ett enda slag. Är
åskan aflägsen, inträffar ett långt uppehåll mellan
blixt och knall. Detta ger oss ett beqvämt medel
att bedöma, huru långt borta hon är. Då blixten och
åskdundret uppstå i samma ögonblick, men ljusets
fortplantning kan i fråga om jordiska
afstånd anses ske ögonblickligt, medan ljudet blott
tillryggalägger en väg af omkring 1150 fot i sekunden,
behöfva vi endast multiplicera det antal sekunder,
som förflyter mellan blixten och dundret, med 1150
för att erhålla afståndet i fot.

<b>Blixtens verkningar.</b> Blixten är i och för sig icke
varm; han alstrar först värme, när han vid rörelsen
röner motstånd. I atmosferens öfre regioner, der
luften är så förtunnad, att hon ej sätter något hinder
mot elektricitetens utjemning, förvandlas blixten
till en tyst ljungeld, medan i de lägre luftlagren
ett starkare motstånd måste öfvervinnas. Träffar
blixten en god ledare med stor genomskärningsarea,
far han ned deruti utan att lemna märkliga spår
efter sig. Men måste han tränga sig fram genom tunna
trådar eller tort kådigt trä, upphettas dessa mycket
starkt. Jern leder elektriciteten ojemförligt bättre
än trä. Då nu erfarenheten visar, att så stora mängder
elektricitet utjemnas genom blixten, att till och
med tjocka jernstänger kunna smältas deraf, är det
ej förvånande, om andra, mindre goda ledare deraf
helt och hållet förstöras. I samband med den stora
värmeutvecklingen står den ofantliga mekaniska verkan,
som utöfvas af åskslagen. Om blixten slår ned i ett
träd, söker han sin väg företrädesvis mellan barken
och kärnan, i den fuktiga splinten. Vattnet förvandlas
plötsligt i ånga, och deraf förklaras den ofantliga
splittring och sönderslitning, man iakttager hos träd,
som träffats af blixten.

Samma blixt, som endast föga uppvärmer en åskledares
tjocka stång, smälter fullkomligt förgyllningen på en
tafleram, som han träffar i sin väg. Humboldt berättar
i sin Kosmos, att han på sin resa i Sydamerika,
der åskan visserligen rasar med en i Europa okänd
häftighet, påträffat flera klippor, hvilkas yta
blifvit helt och hållet glaserad. <sp>Blixtrören</sp>, som man
ej sällan på jemna, sandiga ställen anträffar under
jordytan och som man stundom till en längd af 40 fot
och derutöfver, i en enda riktning eller fördelade
i grenar, kan följa, äro ingenting annat än sand,
som blifvit smält af blixten och hvars delar på detta
sätt förenats till en rörformig massa.

Man trodde sig förr ha upptäckt en mängd underbara
bildningar, som blixten skulle ha åstadkommit, och
till och med lärda personer kunde ej motstå frestelsen
att berätta derom och tillskrifva dem märkvärdiga
orsaker. Så t. ex. skulle genom ljusfenomenet vid
blixtrandet en teckning af ett framför stående torn
blifvit inbränd på en fönsterruta; på menniskor, som
blifvit dödade af blixten, tyckte man sig ha funnit
inbrända skrifttecken, kors eller afbildningar af i
närheten varande föremål o. s. v., och man trodde
sig här spåra ett slags naturlig fotografi. Men
det har visat sig, att alla dessa företeelser äro
af alldeles tillfällig art och blifvit öfverdrifna
af en uppjagad fantasi. Deremot framkallar blixten
väldiga mekaniska verkningar.

I närheten af Manchester slog åskan ned den 2 augusti
1809. Hon gick mellan en källare och en cistern ned
i jorden och försköt en mur af flera fots tjocklek
och betydlig höjd ett stycke af omkring 3 fot vid ena
och 10 fot vid andra ändan, hvarvid naturligtvis de
i muren anbragta träbjelkarna brusto.
Den flyttade muren innehöll 7 000 tegelstenar med en
vigt af omkring 600 centner. Öfver byn Sprachendorf
i Schlesien urladdade sig den 7 augusti 1803 ett
häftigt åskväder. Blixten slog ned i kyrkan, och af
nära tusen personer, som befunno sig derinne, kastades
större delen döfvade till jorden; femtio träffades
och sveddes af blixten, men blott en 17 års flicka,
som bar en silfverkedja, dödades. Kedjan hade smält
af blixten.

Det har händt, att blixten slagit ned på fartygsmaster
och dervid förändrat magnetismen hos kompassnålen,
så att dennas poler blifvit omkastade. Vi skola
längre fram lära känna orsaken till detta märkvärdiga
förhållande, som redan låter ana ett nära samband
mellan elektriciteten och magnetismen.

<b>Åskledaren.</b> Ingenting är naturligare, än att man
söker skydda sig för blixtens härjande verkningar,
och den iakttagelsen, att högt uppskjutande
föremål företrädesvis draga honom till sig, har
måhända redan i äldre tider föranledt anordningar,
som ega en viss likhet med våra åskledare. Numa
och Tullus Hostilius sägas hafva egt medel att
afvända blixtens verkningar. Det uppgifves icke,
hvaruti detta medel bestod, men man torde kunna
sätta det i samband med den i äldre tider vanliga
uppställningen af kopparstoder för att nedkalla
meteoriska gnistor. Ktesias berättar om de gamla
inderna, att de begagnade sig af <sp>ett slags jern</sp>
för att afleda blixten. Templen, i synnerhet det,
som var helgadt åt Apollo, omgafs med lagerlundar,
som skulle utgöra ett skyddsmedel. På Karl den
stores tid var det brukligt att på fälten uppresa
höga stänger för att afleda hagelskurar, hvilket
likväl af kejsaren stämplades som vidskepelse. Man
skulle kunna anföra många andra antydningar i denna
riktning, men vi skola i stället öfvergå till den på
verklig forskning grundade uppfinningen af <sp>åskledaren</sp>,
en af de nyttigaste, som någonsin blifvit gjorda.

<sp>Benjamin Franklin</sp> är ensam om denna stora
uppfinning. Han har ej haft någon föregångare
på denna väg, ej begagnat andras erfarenhet, utan
fullkomligt sjelfständigt bragt sitt verk till stånd,
så fulländadt, att den senare tiden ej funnit mycket
att deruti förbättra.

Ett åskmoln är en med elektricitet laddad
konduktor. Men nu är det någonting för elektriciteten
karakteristiskt, att hon samlas på ytan och
fortfarande sträfvar att utbreda sig, hvarifrån hon
blott hindras af den omgifvande luften eller andra
dåliga ledare. Allt efter kroppens form äro äfven
spänningsförhållandena olika. En sferisk yta får öfver
allt ett lika tjockt lager elektricitet. Men om på
sferen anbringas en framskjutande spets, koncentrerar
sig elektriciteten i denna, och på samma sätt verka
andra ojemnheter på kroppen, såsom kanter, hörn
o. s. v. Elektriciteten samlas der i större mängd och
spänning samt utströmmar slutligen, om spetsen, kanten
eller hörnet äro tillräckligt skarpa. Detta fenomen
visar sig i mörkret som en glänsande ljusknippa.

Denna egenskap hos spetsarna ha vi redan hos
elektricitetsmaskinen sett praktiskt tillämpad. I
naturen utgör han anledning till ett märkvärdigt 
fenomen, hvars förklaring länge erbjöd stora svårigheter,
nämligen den s. k. <sp>s:t elmselden</sp>.

Det inträffar stundom, att små blå lågor visa sig
öfver spetsarna till åskledare, på hörnen till
takrännor af metall, öfver tornspiror m. m.,
uppkommande och försvinnande utan synbar yttre
orsak. Ofta visar sig denna företeelse på masttopparna
till fartyg och var då hos de gamla grekerna och
romarna ett tecken till stormens snara upphörande. Två
små lågor, Kastor och Pollux, voro lyckobringande, en
enda deremot, Helena, förderflig. Spetsarna behöfva ej
alltid skjuta mycket högt upp öfver jordytan; man har
sett lågor på bildstoders hufvuden, på soldaternas
lansar, på vandrarnas hattar, på hästarnas öron
o. s. v.

Fenomenet har nu mera ingenting gåtlikt. Det
uppkommer genom utströmning af fri elektricitet,
antingen denna endast i följd af för stark spänning
lemnar marken eller på detta lugna sätt utjemnar sig
med atmosferens elektricitet. I hvarje sådant fall
minskas spänningen genom processen och förberedes
småningom och stilla ett jemvigtstillstånd, hvilket
genom blixten endast kan framkallas tillsammans med
våldsamma förstörande verkningar.

<sp>Åskledaren</sp> har samma ändamål, och dess snillrike
uppfinnare har med riktig uppfattning af sist
beskrifna naturfenomen grundat honom på spetsarnas
egenskap.

Det torde knapt gifvas någon uppfinning, hvilken vid
sin uppkomst försatte hela den lärda och icke lärda,
fromma och profana verlden i en sådan uppståndelse
som Franklins. Man anade hennes stora betydelse;
många fromma, men inskränkta själar trodde sig dock
deruti se en afsigt att söka beröfva Gud ett medel att
utföra sina straffdomar. Detta hindrade ganska länge
åskledarens allmänna användande. Härtill bidrog äfven
nationalfåfängan, som ej unnade en amerikan äran
af denna uppfinning och bemödade sig att förringa
hennes värde.

Det var år 1760 Franklin lät uppställa den första
åskledaren, hvilken ej väsentligt skilde sig från
den nu använda. Denna apparat, som anbragtes på en
bygnad tillhörande en köpman West i Philadelphia,
utgjordes af en jernstång af 10 fots längd och 9
liniers diameter; hon isolerades från bygnaden genom
dåliga ledare och förenades genom en metalledning
med jorden. År 1782 hade Philadelphia redan på
sina 1 300 bygnader mer än 400 åskledare. Alla
offentliga bygnader, med undantag af det franska
ambassadhotellet, voro dermed försedda. Och just i
detta hus slog blixten ned den 27 mars 1782 och dödade
en officer. Nu först lät Frankrikes sändebud förse
sin boning med skyddsinrättningen. I England kom,
i följd af hatet till Amerika, åskledaren ej i bruk
förr än omkring år 1788, och till en början endast
på fartyg. Det dröjde länge, innan han der började
användas på bygnader. I Frankrike gjorde man sig
visserligen något förr uppfinningen till godo, ehuru
förnämligast för skyddet af kruthus. Till åskledarens
allmänna införande i Europa bidrog väsentligt en
af den berömde fysikern <sp>Saussure</sp> i Genève utgifven
liten 
populär skrift om denna apparats nytta, hvarigenom
fördomarna mot dess användande småningom skingrades.

<b>Åskledarens inrättning.</b> Apparaten är naturligtvis helt
och hållet af metall; lika klart är äfven, att de bäst
ledande metallerna, silfver och koppar, äfven skulle
vara de lämpligaste, om ej jernets mindre kostnad
måste tagas i beräkning. Man bör dock härvid erinra
sig, att i följd af kopparns större ledningsförmåga en
ledning af koppar blott fordrar en sjettedel eller en
sjundedel så stor tvärgenomskärning som en motsvarande
ledning af jern. Å andra sidan har åskledaren af jern
fördelen af en betydande styrka, så att han ej lätt
brister genom en tillfällig yttre inverkan.

Fig. 331. Åskledare.

På åskledaren kan man urskilja tre delar: <sp>öfre
stången</sp> med spetsen, den till jorden förande
<sp>ledningen</sp> och dennas <sp>försänkning</sp>. I stället för
spets har man vid flera tillfällen användt kulor,
i den tron, att spetsarna ej skulle kunna upptaga så
stora mängder elektricitet som kulorna och att de
för lätt skulle smältas af blixten. Detta beror
dock på en missuppfattning af hela apparatens
verkan. Åskledaren skall ingalunda <sp>draga blixten
till sig</sp>, utan i stället genom att fortfarande låta
elektricitet utströmma genom spetsen <sp>neutralisera</sp> den i
luften befintliga elektricitetsmängden. Det blir
nästan samma förhållande, som när ett åskmoln
framgår öfver en skog med spetsigt uppstigande
träd: åskmolnet förlorar vanligen sin elektricitet,
utan att det behöfver genom en blixt mot jorden
neutraliseras. Åskledaren skall i förstärkt grad
åstadkomma det samma som i detta fall hvarje enskildt
träd. Men afslutar man apparaten med en kula, hindras
elektricitetens jemna utströmning och i stället
uppfångas blixten deraf. Äfven i arkitektoniskt
hänseende äro spetsarna att föredraga. Vid några
tillfällen har man anbragt flera spetsar på samma
stång. Spetsarna göras ofta af koppar och förgyllas
eller platineras för att blifva varaktigare. Bäst är
utan tvifvel att göra dem helt och hållet af platina.

Fig. 331 visar en med åskledare försedd bygnad. <i>AB</i> är
den öfre stången med spetsen, sträckande sig öfver
bygnadens tak. Bäst är att för vinnande af större
motståndsförmåga gifva henne form af en uppåt långsamt
afsmalnande pyramid. Höjden är olika, vanligen 10
till 20 fot, och derefter rättar sig stångens äfvensom
ledningens tvärskärning. Stången bildas ofta af flera
sins emellan noggrant förenade delar. Nedtill vid
<i>B</i>, der hon uppstiger från takåsen, finnes ett litet
skyddstak för att hålla det ställe, der hon är fäst
i bjelken, fullkomligt tort. Man antager vanligen,
att en stång skyddar på en omkrets af 40 till 54 fots
diameter, så att en bygnad af mera än omkring 70
fots längd åtminstone erhåller två stänger, större
bygnader jemförelsevis flera. Naturligtvis är det
bättre att uppställa ett större antal stänger och
dermed besätta alla framskjutande punkter.

Genom ledningen <i>BCD</i> är stången bragt i förening
med jorden. Om flera stänger stå på en bygnad, kan
man för dem använda en gemensam ledning. Omvändt kan
man begagna två ledningar för en enda stång, på sätt
afbildningen visar. Den till jorden förda ledningen
nedgår i en brunn <i>EF</i>. Der detta ej låter sig göra,
föres hon åtminstone så djupt ned, att hon uppnår
ett fuktigt jordlager. Är ledningen af jern, måste
hon genom anstrykning så mycket som möjligt skyddas
för rost. Anordningen må för öfrigt vara hurudan som
helst, måste hon alltid uppfylla hufvudvilkoret,
att en oafbruten, icke för svag eller bristfällig
metallisk ledning eger rum från stången
till jorden, så att elektriciteten lätt kan från henne
uppstiga mot spetsen. Vid hvarje punkt, der ledningen
är afbruten eller starkt angripen af rost, kan man
befara, att elektriciteten söker sig en beqvämare
väg, hvarvid hon genom antändning eller splittring
kan åstadkomma skada. Det är derför nödvändigt,
att ledningen, som den vigtigaste delen af hela
åskledaren, tid efter annan underkastas noggrann
besigtning, så att möjligen uppkommen skada i tid
kan afhjelpas.

Fig. 332, 333. Ledningens sammansättning och anbringande.
 
Man var förr af den åsigten, att elektriciteten
framledes vid kropparnas yta, och att det derför vore
ändamålsenligt att göra ledningens yta så stor som
möjligt. Detta är likväl ett misstag, ty motståndet,
som elektriciteten röner vid sin rörelse, beror ej
af ytan, utan af tvärskärningen och blir så mycket
mindre, ju större denna är. Det är derför ej lämpligt
att minska ledningens tvärskärning under en viss
gräns. Mindre än omkring en fjerdedels qvadrattums
tvärskärning bör man ej gifva en åskledarstång
och ledning af jern. Använder man flera stänger
i förening med en gemensam ledning, kan dennas
tvärskärning lämpligen tagas lika med summan af de
tillhörande stängernas tvärskärningar. Ledningen
utföres vanligen af smidjernsstänger eller af grof
jernplåt. De särskilda delarna sammanfogas, på sätt
fig. 332 visar; fogytorna
böra ligga tätt tillsammans och vara fullkomligt
rena. Ledningen anbringas vid taket och för öfrigt
vid bygnaden medelst isolerande stöd, på sätt fig. 333
antyder. Så framt hon ej går förbi stora, i bygnadens
inre liggande metallmassor, är det ej nödvändigt att
använda en fullständig isolering, t. ex.
medelst glas eller porslin. Om ledningen
har tillräcklig tvärskärning  och utan afbrott 
går ända till den fuktiga marken, hvarifrån
elektriciteten kan vidare utbreda sig, skall denna
alltid föredraga den kortare och mindre motstånd
görande vägen och ej råka i frestelse att taga några
sidovägar. I stället för att nedlägga kostnader på
dyrbara isoleringsinrättningar bör man hellre öka
ledningens tvärskärning; man vinner dermed mera. I
ledande förbindelse med den egentliga åskledaren
bör man, så vidt möjligt, sätta de delar af huset,
hvilka genom sitt material eller sin form skulle
kunna draga blixten till sig. Huru en sådan förening
kan ske, synes af fig. 334, hvilken tillika visar
jordledningens utgrening i det fuktiga jordschaktet
vid <i>B</i> och till brunnen <i>E</i>.

Fig. 334. Biledningars anbringande.   

Åskledarens <sp>försänkning</sp> i marken är äfven en sak
af stor vigt. Enligt den ofvan utvecklade teorin
måste hela inrättningens verksamhet bero derpå,
att elektricitet hastigt kan upptagas ur jorden och
föras genom ledningen till stången och spetsen, så
att hon härifrån kan utströmma och neutralisera den
atmosferiska elektriciteten. Dessutom bör åskledaren,
för den händelse blixten skulle slå ned vid den
samma, hastigt föra elektriciteten från ledningen
till jorden. Men i båda fallen måste ledningens ända
ligga i fuktig mark, ty de otaliga fina vattenådror,
som genomkorsa de öfre jordlagren, äro lika många
ledande grenar, i hvilka blixtstrålen fördelas eller den
neutraliserande elektriciteten framföres. Afbrötes ledningen plötsligt i torr,
sandig mark, skulle åskledaren kunna blifva farlig för
bygnaden, och det vore då bättre, att han alls icke
funnes. Äfven i fuktig jord bör afledningen framföras
ett stycke för att gifva så många beröringspunkter
som möjligt mellan jorden och ledaren. 
Ändamålsenligast är dock att, såsom fig. 334 visar, vid <i>E</i>
grena ledaren eller förena honom med en metallskifva,
emedan jordlagrens vida större motstånd blott kan
öfvervinnas derigenom, att man gör de ledande lagrens
tvärskärning i samma mån större.

Via restaurationen af münstern i Freiburg fann
man vid åskledaren talrika spår af elektriska
urladdningar, men alla hade gått till framskjutande
metalldelar och endast gjort föga skada. Den nya
åskledaren utgår från den till vindfana tjenande
metallstjernan och utgöres af en utaf sex omkring
2/3 linie tjocka koppartrådar sammansatt trådlina,
hvilken föres till jorden och hvarmed alla domens
metallmassor äro genom gröfre koppartrådar förenade.

Åskledarens skydd blir verksamt endast under
förutsättning, att anordningen är gjord med
omsorgsfullt iakttagande af ofvan anförda
regler. Så t. ex. slog åskan den 15 maj 1777 ned
i ett krutmagasin i Purfleet och förorsakade en
explosion. Åskledaren, hvars stång hade en höjd
af 10 fot öfver bygnaden, lemnade ej skydd öfver
hela denna utsträckning, utan blixten träffade ett
framskjutande jernstycke på omkring 50 fots afstånd
från stången. Vid en bygnad i Heckingham nära
Norwich slog åskan ned den 17 juni 1793, oaktadt
der funnos åtta åskledarstänger, men den närmaste
var på omkring 44 fots afstånd. Utan tvifvel voro i
dessa fall åskledarens skyddsradier beräknade allt
för stora. 

Den franska vetenskapsakademin har nedsatt flera
komiteer, i hvilka åtskilliga af århundradets
förnämsta vetenskapsmän suttit, för att behandla
frågan om åskledarens lämpligaste konstruktion. De
ha kommit till det resultat, att en åskledare med
tillspetsad öfre stång förmår kraftigt skydda på en
radie lika med stångens dubbla höjd. Om bygnadens
beskaffenhet hindrar anbringandet af en stång på
den plats, som hon efter denna regel borde hafva,
kan man sätta de mest framskjutande delarna af taket
i ledande förening med hvarandra och sedan med
jorden. Vindfanor, stänger, som uppbära stjernan
eller kulan på torn, kunna, så framt de ej skjuta
för långt in i det inre bjelklaget och komma för nära
intill klockorna, omedelbart användas i stället för de
öfre åskledarstängerna. Gas- och vattenledningsrör
erbjuda en förträfflig ledning derigenom, att de
stå i förbindelse med stora, i jorden liggande
metallmassor. När en bygnad står på ett berg eller
på en högslätt, aflägset från alla sådana ställen,
som äro synnerligt egnade att draga blixten till sig,
måste han tydligen fordra större skydd, än om han
stode i en djup skogbevuxen dal. Utförandet af ett
åskledningsarbete bör endast anförtros åt erfarna,
med de fysiska lagarna för apparatens verkan fullt
förtrogna tekniker.

Vidden af det gagn, Franklins uppfinning gjort,
kunna vi visserligen ej uttrycka i siffror, men om
vi betänka, att vår tid allt mer utrotar skogarna,
dessa naturliga dammar mot åskans raseri, måste vi
betrakta det faktiska aftagandet af olyckshändelser
genom åskslag som ett framsteg, för hvilket vi
ha att tacka den store amerikanen, och obetingadt
medgifva honom den sköna ära, som innefattas i dessa
d'Alemberts helsningsord:

<sp>Eripuit coelo fulmen sceptrumque tyrannis.</sp>

(Blixten han ryckte från himmelen ned och spiran från våldet).
<b>Galvanismen, det elektriska ljuset och
galvanoplastiken.</b>

Galvani och grodorna. - Framkallande af elektricitet
genom beröring. - Den galvaniska strömmen. - Voltas
element och stapel. - Olika former för den samma. -
Zambonis torra stapel. - Tråg- och bägarapparaten. -
Konstanta batterier. - Bunsens stapel. - Den
galvaniska strömmens verkningar. - Motståndet vid
elektricitetens ledning. - Värmeeffekter och deras
användning. - Kemiska verkningar. - Elektrolys. -
Vattnets sönderdelning, upptäckt af Humphrey Davy. -
Galvanoplastiken och galvanisk förgyllning.

Om grodorna hafva en tidräkning, måste de anse året
1790 som en vändpunkt i sin tillvaro, och med det öde,
hvaråt de sedan detta år äro hemfallna, vore det ej
underligt, om de derifrån räknade begynnelsen till
en jernålder.

Grodan är sedan 1790 en fysikalisk apparat. Hennes
lif tillhör ej mera naturen, det är hemfallet åt
vetenskapen. Döden sjelf har förlorat sin makt gent
emot denna nya egare. Fastän hon fått hufvudet
afskuret, huden afdragen, musklerna åtskilda,
ryggraden genomstungen o. s. v., får hon dock ännu
ej gå till hvila: på fysikerns befallning måste
hennes nerver ännu en gång röra sig, hennes muskler
ännu en gång sammandraga sig, ända tills den sista
droppen af lifsvätskan är uttorkad. Liksom pajazzon,
måste hon hyckla munterhet och göra lustiga språng,
om också hjertat är brustet. Och allt detta har
<sp>Galvani</sp>, den berömde anatomie professorn i Bologna,
på sitt samvete. Saken förhåller sig sålunda.
Den bologniske naturforskarens hustru var sjuk, och
läkaren hade ordinerat en soppa på grodben. En dag
lågo nu händelsevis några stycken för detta ändamål
flådda grodor i professorns rum, då han jemte flera
medhjelpare var syselsatt med elektriska försök för
att utröna, om, såsom han trodde, elektriciteten på
ett väsentligt sätt medverkar vid kroppens muskel-
och nervfunktioner.

Vid dessa försök observerade man nu, att de döda
grodorna råkade i egendomliga ryckningar, hvar
gång man tog gnistor ur elektricitetsmaskinens
konduktör. Galvani ansåg detta bero på den i luften
befintliga elektricitetens inverkan på nerverna,
och för att närmare undersöka detta upphängde
han preparerade grodben i en krökt koppartråd på
jernstaketet till sin balkong och sökte genom att
svänga dem fram och tillbaka bringa dem i beröring
med så mycket luft som möjligt. De förhöllo sig
dock alldeles stilla; men då de stundom slogo mot
jernstaketet, ryckte de för hvar gång häftigt till.

Detta, jemte en mängd andra, ej mindre märkvärdiga
fenomen, iakttagna under förnyade och på mångfaldigt
sätt förändrade försök, hvilka Galvani noggrant
beskref, väckte stort och rättvist uppseende. Galvani
trodde, att ett särskildt, elektriciteten liknande
fluidum, hvilket efter honom kallades <sp>galvaniskt</sp>
fluidum, genom den metalliska ledningen öfverfördes
från nerverna till musklerna och att kroppen,
hvilken efter denna teori skulle förhålla sig som en
laddad leidenflaska, genom urladdningen försattes
i ryckningar. En stor del af den lärda verlden
fasthöll ganska länge vid denna förklaring, ehuru
hon snart vederlades af de utmärkta undersökningar,
som anstäldes af <sp>Alessandro Volta</sp>, professor i Pisa,
hvilken framstälde en ny och vida bättre teori till
förklaring af samma fenomen.

Fig. 336. Voltas försök.

<b>Den elektriska strömmen, galvanismen.</b> Volta hade
insett, att det väsentliga i Galvanis försök vore,
att den metalliska ledningen måste bestå af olika
metaller, som bringas i beröring med hvarandra,
och läsaren kan sjelf öfvertyga sig härom, om han,
på sätt fig. 336 visar, hoplöder eller hopvrider
en koppartråd <i>c</i> med en zinktråd <i>z</i> och med den ena
tråden berör lårnerverna, som blifvit blottade genom
afskiljande af den nedersta ryggkotan, medan den
andra berör grodans lårmuskel. Vid hvarje beröring,
äfvensom vid hvarje afbrott i den samma, skall muskeln
råka i ryckningar, och denna känslighet fortfar ännu
temligen länge efter djurets död. Volta visade, att
genom beröringen mellan två olika ledare elektricitet
fortfarande utvecklas, och antog,

att det neutrala elektriska fluidet sönderdelas vid
beröringsstället, då den positiva elektriciteten
strömmar till den ena, den negativa till den andra
metallen. Då denna elektricitetsutveckling och
strömning sker utan afbrott, kallas hela processen
<sp>galvanisk ström</sp>. Detta slags elektricitet skiljer
sig endast till sättet för sin uppkomst från
friktionselektriciteten, men eger för öfrigt samma
egenskaper som denna. Efter hennes upptäckare kallar
man henne <sp>galvanism</sp> eller <sp>voltaism</sp>. För
att framkalla en elektrisk ström fordras utom de båda
olika metallerna äfven en fuktig ledare, hvilken
står i beröring med dem båda; denna är nödvändig,
och sannolikt åtskiljas ej elektriciteterna på det
ställe, der metallerna beröra hvarandra, utan på
beröringsytan mellan dem och vätskan.

<b>Elektromotorisk kraft.</b> Den kraft, som vid
beröringsstället åtskiljer elektriciteterna,
har man kallat <sp>elektromotorisk</sp> kraft, utan att
man dock kan anses fullständigt känna hennes
natur. Det torde dock kunna anses sannolikt, att,
liksom vid elektricitetsmaskinen det värme, som
genom det mekaniska arbetet frambringas, förvandlas
i elektricitet, förhållandet är enahanda med det
vid de kemiska processerna frigjorda värmet. Ty de
kemiska processerna spela en så betydande rol vid
framkallandet af beröringselektricitet, att vi anse
dem som ett allmänt och nödvändigt vilkor och att vid
de tillfällen, då det ej lyckas oss direkt observera
dem, detta endast beror på ofullkomligheten af våra
observationsmedel.

Fig. 337. Elekticitetsutveckling genom beröring.

Begreppet elektrisk ström innebär redan i och för
sig, att de hvarandra berörande kropparna måste
vara ledare. I synnerhet visa sig metallerna såsom
de i detta fall mest lämpliga. Men
den elektricitetsalstrande, den elektromotoriska
kraften är ej lika stor hos alla; de visa fast
mer ett ganska olika förhållande i afseende på
den alstrade elektricitetens både qvalitet och
qvantitet. Medan kopparn, bragt i beröring med zink,
blir negativt elektrisk och zinken positivt, blir
han, satt i beröring med guld, positivt och guldet
negativt elektriskt: men fastän han sålunda förhåller
sig olika mot olika metaller, förhåller han sig dock
alltid lika mot en och samma metall. Flera af ledarna
kunna uppställas i en kedja så, att hvar och en af
dem blir negativt elektrisk, då han kommer i beröring
med den föregående, men positivt, då han berör en
efterföljande. Denna kedja kallas den <sp>elektriska
spänningskedjan</sp>, och de hufvudsakliga elementen följa
deri på hvarandra i denna ordning: zink, bly, tenn,
jern, koppar, silfver, guld, platina, kol. Ju längre
afståndet är mellan två kroppar i denna kedja, desto
starkare är den emellan dem verkande elektromotoriska
kraften.

<b>Galvaniskt element.</b> Det enklaste sättet att
framkalla en galvanisk ström är medelst ett så
kalladt <sp>element</sp>. Ett sådant består endast af två
metallstycken, hvilka vid den ena ändan beröra
hvarandra samt vid den andra
äro förenade medelst en vätska. I fig. 337
har man t. ex. stält två i öfre kanten hoplödda
metallplattor, den ena af zink, den andra af koppar, i
en saltlösning. Den elektromotoriska kraften åtskiljer
vid beröringsytorna mellan metallerna och vätskan
elektriciteterna: den positiva samlar sig på kopparn,
den negativa på zinken; vid beröringsstället förena de
sig med hvarandra, I samma mån, som föreningen eger
rum, utvecklar sig åter elektricitet i vätskan och
strömmar på samma sätt till beröringsstället. Man har
öfverenskommit att angifva den elektriska strömmens
riktning efter den positiva strömmens; man säger
alltså här, att strömmen rör sig inom vätskan från
zinken till kopparn, men utom henne tvärtom.

Det är tydligt, att den elektriska strömmen skall
ega rum på samma sätt, äfven om zinken och kopparn
ej stå i omedelbar beröring med hvarandra, utan äro
förenade medelst en annan ledare, så som fig. 338
visar, der en metalltråd förenar de båda plattorna <i>a</i>
och <i>b</i>. Den omständigheten, att strömmens styrka beror
på de i vätskan nedsänkta metallytornas storlek,
ger hufvudsakligt stöd åt den kemiska teorin för
strömalstringen. Fysikerna öfvergifva nu allt mera den
äldre kontaktteorin, enligt hvilken elektriciteten,
så att säga, skulle uppstå af ingenting. Det bör
dock anmärkas, att då man utgår från den af <sp>Edlund</sp>
uppstälda teorin för elektricitetens uppkomst, som
förut blifvit anförd, intet hinder finnes att antaga
elektricitetsutvecklingen härröra af kropparnas
beröring.

Fig. 338. Galvaniskt element.

<b>Voltas stapel.</b> Liksom man i det elektriska batteriet
hopsummerar verkningarna af flera leidenflaskor, kan
man genom att förena en mängd element med hvarandra
öka den elektriska strömmens styrka, hvilket också
alltid sker vid de tillfällen, då för ett eller annat
ändamål galvanisk elektricitet utvecklas. Volta,
den nya lärans skapare, har förverkligat 
denna sin tanke, då han 1800 uppfann
den efter honom uppkallade stapeln. Denna består,
såsom fig. 339 visar, af vexelvis på hvarandra lagda
plattor af zink och koppar, hvilka parvis äro skilda
från hvarandra genom mellanlagda, lika stora och
med saltlösning indränkta filtlappar. Dessa fuktiga
filtlappar kunna mycket väl ersättas af klädes-
eller läskpappersbitar och göra samma tjenst som
vätskan i fig. 337 och 338. På vår teckning antydas
dessa mellanläggsskifvor genom de punkterade lagren,
medan de svarta plattorna beteckna kopparn och
de ljusare zinken. Börjar stapeln nedtill med en
platta af koppar, slutar han upptill med en dylik
af zink. Namnet stapel härrör af den form, Volta
gaf apparaten; denna form är dock oväsentlig, ty vi
skola snart lära känna en hel mängd andra anordningar
af den samma, hvilka till och med ofta kunna gifva
bättre effekt.

Voltas stapel måste uppställas isolerad, d. v. s. utan
förbindelse med marken. Detta ernås derigenom, att
man ställer honom på glasfötter och förfärdigar de
pelare, mellan hvilka plattorna uppstaplas, af glas
eller åtminstone af väl lackerade trästafvar.
Undersöker man nu stapelns elektriska tillstånd,
finner man, att han i midten förhåller sig alldeles
neutral, men att den elektriska spänningen växer mot
ändarna och är störst vid polplattorna. Vid den ända,
mot hvilken zinkplattorna äro riktade, finner man den
positiva och vid den andra den negativa elektriciteten
samlad. Stapelns ändar kallas derför poler, den ena
den positiva, den andra den negativa. Elektricitetens
spänning växer med plattparens eller <sp>elektrodernas</sp>
antal, den alstrade elektricitetens mängd med
storleken af de hvarandra berörande plattorna.

Så länge stapelns poler äro skilda från hvarandra,
framträda inga verkningar. Men så snart de förenas,
t. ex. genom en metalltråd, börjar genast stapelns
verksamhet, och man iakttager härvid så väl
fysikaliska som kemiska och fysiologiska fenomen.

Men innan vi öfvergå till beskrifningen af dessa,
vilja vi först redogöra för de förändringar, Voltas
stapel småningom undergått, i synnerhet som detta
ämne är af stor vigt för telegrafin, galvanoplastiken
m. m.

Fig. 339. Voltas stapel.

<sp>Zambonis</sp> stapel är inrättad i öfverensstämmelse
med Voltas, endast med den skilnaden, att han ej
består af massiva metallplattor, utan af guld-
och silfverpapper, hvaraf två och två blad läggas
med metallsidorna emot hvarandra. Papperet, hvilket
alltid uppsuger någon fuktighet ur luften, ersätter
här den fuktiga ledaren. Naturligtvis erhållas
inga starka verkningar med en sådan stapel; han kan
dock i flera fall med fördel användas (elektriskt
perpetuum mobile, elektrometer m. m.), emedan man med
lätthet kan låta elementen uppgå till flera tusen och
elektricitetsutvecklingen, fastän långsam i följd af
den dåliga ledningen, ganska länge fortfar. Af någon
synnerlig praktisk betydelse är dock denna så kallade
<sp>torra stapel</sp> icke.

Den största olägenhet, som vidlåder Voltas stapel,
är, att hans verkan, fastän i början ganska stark,
temligen snart aftager och inom kort är nästan
ingen. Detta beror på den kemiska sönderdelning,
som eger rum inom stapeln. Den elektriska strömmen
föranleder nämligen en sönderdelning af vattnet i
den fuktiga ledaren i dess beståndsdelar syre och
väte; syret går till zinken och förenar sig dermed
till zinkoxid, hvilken upplöses af svafvelsyran,
medan vätet går till kopparn och i form af små
blåsor bekläder hela dess yta, derigenom förhindrande
kopparns direkta beröring med vätskan och följaktligen
minskande elektricitetsutvecklingen. Då stapeln har
den form, som fig. 339 utvisar, är det besvärligt
att rengöra plåtarna, emedan i sådant fall hela
stapeln måste tagas sönder. Detta är dock ej den
enda olägenhet, som åtföljer nyss nämda anordning; på
grund af de öfverliggande plåtparens tryck utpressas
vätskan ur de nedre filtlapparna och åstadkommer en
för strömmens styrka menlig direkt ledning mellan de
olika plåtparen. För att afhjelpa dessa brister har
man stält de
olika elementen i en aflång rektangulär låda och fylt
de på detta sätt uppkomna cellerna med en ledande
vätska. Detta är den så kallade <sp>trågapparaten</sp>
(fig. 340), hvilken ytterligare förändrats
derigenom, att cellerna utbytts mot fristående kärl,
i hvilket fall elementen förenas med hvarandra på det
sätt, fig. 341 utvisar (<sp>bägarapparaten</sp>). Vid dessa
anordningar har man den fördelen att lätt kunna uttaga
hvarje särskildt element. En dylik kombination af
flera element kallas ett <sp>galvaniskt batteri</sp>, och
man ändrar ingenting i apparatens princip, om man
för elektricitetsutvecklingen i stället för zink
och koppar använder andra metaller, t. ex. zink
och silfver, silfver och platina o. s. v. Ett af de
kraftigaste batterierna konstruerades på Napoleon
den förstes befallning för polytekniska skolan i
Paris. Engelsmännens nationalstolthet
tillät dem dock ej att låta sig öfverglänsas af
fransmännen i något, och en subskription öppnades för
att förse den berömde kemisten Davys laboratorium
med ett stort Wollastons batteri. Det är afbildadt
i fig. 342 och består, såsom teckningen visar, af en
trågapparat, innehållande 200 element. Att med någon
af dessa apparater erhålla en konstant ström är dock
omöjligt i följd af de vätgasblåsor, som snart afsätta
sig på metallens yta.

Fig. 340. Trågapparaten.

Fig. 341. Bägarapparaten.

Vid de <b>konstanta batterierna</b> söker man undvika denna
olägenhet derigenom, att man anordnar den kemiska
sönderdelningen så, att ingen skadlig gas utvecklas,
utan alla produkterna stanna i lösningen och
vätskan så mycket som möjligt innehåller samma
sammansättning och koncentrationsgrad. Detta mål kan
dock aldrig fullständigt uppnås, emedan elektriciteten
ej erhålles för intet, utan man för dess erhållande
måste uppoffra den ena metallen, hvilken anfrätes och
småningom löses i vätskan. Tillnärmelsevis ernås dock
detta resultat derigenom, att den negativa metallen
sättes i en annan vätska än den positiva, hvarvid
vätskorna åtskiljas genom en porös skiljevägg, så att
de alltid stå i beröring med hvarandra och ledningen
sålunda ingenstädes är afbruten. Till positiv metall
användes nästan
alltid zink, hvilken nedsänkes i utspädd svafvelsyra,
till negativ metall deremot i <sp>Daniells</sp> batteri koppar,
nedsänkt i en koncentrerad kopparvitriolslösning,
i <sp>Groves</sp> platina i koncentrerad salpetersyra,
i <sp>Bunsens</sp> slutligen kol, likaledes i koncentrerad
svafvelsyra. För att hindra svafvelsyrans direkta
inverkan på zinken amalgameras han på ytan med
qvicksilfver.

Fig. 342. Davys stora trågapparat.

Vi skola som exempel visa anordningen af det
sistnämda, Bunsens batteri, hvilket är det för
praktiska ändamål mest använda. Hvarje element i detta
batteri består af fyra delar: 1) ett kärl <i>A</i> af glas
eller porslin, som tjenar till att upptaga de öfriga
delarna; 2) en ihålig, uppskuren cylinder <i>B</i>, böjd af
stark zinkplåt och vid hvilken en kopparremsa blifvit
fastlödd; 3) en
porös lercylinder <i>C</i>, endast öppen upptill, och 4)
en massiv kolcylinder <i>D</i>, upptill försedd med en
skruf, medelst hvilken den från zinken kommande
kopparremsan kan sättas i ledande förbindelse med
kolet. Diametrarna på dessa delar aftaga i samma
ordning, som de blifvit uppräknade, emedan de vid
elementets hopsättning skola ställas den ena inuti
den andra. Först kommer zinkcylindern, hvilken i sig
upptager lercylindern, hvari slutligen kolcylindern
ställes. Mellanrummet, hvari zinken står, fylles med
utspädd svafvelsyra, medan lercylindern fylles med
koncentrerad salpetersyra.

Fig. 343. Bunsens element.

Vanligt träkol kan ej användas till kolcylindrarna,
emedan det är för poröst och för litet ledande. I
stället användas de hårdaste kåksarter, hvilka afsätta
sig i gasretorterna; kåksen pulveriseras och blandas
med stenkolspulver och sirap, tills en fast deg
erhålles; massan formas till cylindrar, hvilka sedan
brännas så hårdt, att de klinga för slag. Stundom
gör man kolcylindrarna ihåliga och fyller dem med
sönderstött kåks eller sand, som indränkes med
salpetersyra; i billiga batterier kan kolcylindern
ersättas derigenom, att man fyller lercylindern <i>C</i> med
kåksbitar eller kåkspulver och sedan påfyller syra.

Lercylindern har, för att hindra beröringen med
zinken, flera utsprång af glas, hvilka tydligare
framträda i planritningen, fig. 344. Denna visar,
huru flera element förenas
till ett batteri. Zinken i det första elementet är
satt i ledande förbindelse med kolet i det andra,
zinken i detta med kolet i det tredje o. s. v., så
att slutligen det första elementets kolcylinder måste
sättas i ledande förbindelse med det sista elementets
zinkcylinder, då kedjan skall slutas.

Fig. 344. Bunsens batteri. 

<b>Den galvaniska strömmens verkningar</b> äro, om
också ej i qvalitativt,
åtminstone i qvantitativt hänseende betydligt
olika den vanliga elektriska gnistans. Hvad de
fysikaliska fenomenen angår, intaga bland dem ljus-
och värmeföreteelserna främsta rummet, medan deremot
attraktion och repulsion vid ett galvaniskt batteri,
på grund af elektricitetens jemförelsevis ringa
spänning, äro föga märkbara.

I instrumentmakares butikfönster ser man stundom ett
så kalladt elektriskt <sp>perpetuum mobile</sp> uppstäldt. Det
grundar sig på den attraktion, som polerna till två
Zambonis staplar utöfva på en kring sin tyngdpunkt
svängande pendel. Staplarna äro stälda så, att på
den ena den positiva, på den andra den negativa
polen är vänd uppåt. Pendeln är upphängd mellan
båda och träffar, då han gör utslag, med sin ändkula
stapelns pol. Kulan laddar sig för hvarje gång med
elektricitet, bortstötes af den liknämniga polen, men
attraheras så mycket starkare af den motsatta, tills
hon här blifvit mättad med motsatt elektricitet och
åter bortstötes, hvarigenom en fortsatt oscillerande
rörelse åstadkommes. Apparaten kan anordnas på många
sätt; fig. 345 visar ett sådant. Efter någon tid
upphör apparatens verkan.

Fig. 345. Perpetuum mobile med Zambonis staplar.

Om den galvaniska strömmens <sp>rörelse</sp> och <sp>motstånd</sp>
gäller alldeles det samma, som blifvit sagdt om den
elektriska gnistan. Ju tjockare tråden
är, desto lättare sker ledningen; fina trådar
upphettas betydligt vid starka strömmars genomgång
och kunna smältas på samma sätt, som det skedde
medelst gnistan från ett elektriskt batteri. Vid
sprängningar begagnar man sig ofta af ett galvaniskt
batteri för antändning af laddningen, emedan man
med ett sådant bättre kan kontrollera experimentet,
än fallet var vid det af leidenflaskor sammansatta
elektriska batteriet. Ledningstråden får gå genom
alla borrhålen, och öfver allt, der han passerar
genom en sprängsats, består han af ett tunnare stycke,
hvilket af den galvaniska strömmen blir glödande. Då
upphettningen sker utefter trådens hela längd på en
gång, explodera alla sprängskotten samtidigt.

Inom kirurgin begagnar man sig af fina trådars
upphettning medelst en galvanisk ström för att
bränna bort köttdelar. Man lägger, innan någon
ström passerar, tråden omkring den del, som skall
opereras. Derefter slutes kedjan och trådsnaran
tillsnöres, eller också skär man med den glödande
tråden på samma sätt, som tvålkokaren skär tvål med
en ståltråd.

För att kunna sätta de båda polerna till ett batteri
i förbindelse med hvarandra, så att ledningen när som
helst beqvämt kan afbrytas, har man konstruerat den
så kallade <sp>afbrytaren</sp>. I sin enklaste form består han
af två qvicksilfversskålar, som lätt kunna förenas
medelst en metallbygel, hvilken ögonblickligt kan
borttagas eller ditsättas.
<b>Det elektriska ljuset.</b> Medan den elektriska gnistan
endast framkallar en ögonblicklig ljuseffekt eller
åtminstone, såsom vid leidenflaskan, en hastigt
aftagande, karakteriseras den galvaniska strömmens
ljusfenomen deremot genom sitt fortfarande under
längre tidsmoment, hvarigenom det blifvit möjligt att
använda dem för praktiska behof. För att framkalla ett
någorlunda starkt ljus behöfves dock en ganska stark
stapel, och de båda poltrådarna måste till en början
bringas mycket nära hvarandra. Sedan strålningen af
gnistor börjat, kan man så småningom öka afståndet
mellan poltrådarna.

Humphrey Davy var den förste, som med tillhjelp
af sitt af 200 kraftiga par zink- och kopparplåtar
bestående batteri framkallade de första nämnvärda
elektriska ljuseffekter, i det han lät stapelns
poltrådar sluta i två kolspetsar. Närmade man
dessa till hvarandra, gick strömmen öfver, och då
kolspetsarna småningom aflägsnades från hvarandra,
antog ljusskenet formen af en uppåt böjd båge,
hvilken först försvann, då afståndet uppgick till
16 tum. Ljuslågans färg var bländande hvit med en
blåaktig kant.

Det elektriska ljuset är särdeles rikt på kemiskt
verkande strålar. Genom jemförelse har man funnit, att
med 48 kol-zinkelement kan åstadkommas en ljusstyrka,
motsvarande den, som utvecklas af 572 vaxljus. Det
elektriska ljusets styrka, jemte lättheten att nästan
ögonblickligt framkalla det eller låta det försvinna,
ledde snart till försök att praktiskt använda det.

I början af fyrtiotalet gjorde <sp>Deleuil</sp> i
Paris försök att använda det elektriska ljuset
för gatbelysningen. Han upplyste medelst 98
zink-kolelement en paviljong i ett hus vid Pont
neuf. Experimentet gjorde ofantligt uppseende. Man
tänkte bilda ett "gatlysningsbolag", och <sp>Acheraus</sp>
belysning af Place de la concorde 1844 hade vunnit
parisarnas sympatier för detta företag.

I Petersburg gjordes likaledes 1849 försök af
Achereau och <sp>Jacobi</sp> med ett batteri, bestående af
185 zink-kolelement, hvartdera med 136 qvadrattums
yta. Batteriet stod på nedre bottnen, och
ledningstrådarna gingo till lysapparaten, som befann
sig öfverst i Amiralitetstornet, och härifrån upplyste
man den 8 december under den stjernklara natten de
snörrätt från tornet utgående gatorna Newskyprospekt,
Garochowojgatan och Wosnesenskyprospekt. På 100
stegs afstånd var ljusstyrkan 25, men vid 300 till
400 stegs afstånd endast 2 gånger större än vid
vanlig gasbelysning. I detta ljusstyrkans hastiga
aftagande ligger hufvudorsaken till en enda ljuskällas
oanvändbarhet till belysningen af gator och torg. Att
begagna en mängd elektriska lyktor skulle blifva för
dyrt, emedan sannolikt ett särskildt batteri måste
användas för hvar och en.

Fastän utsigterna för det elektriska ljusets
användning för gatbelysningen betydligt minskats
och ett försök att medelst elektriskt ljus upplysa
deputerade kammaren i Bruxelles ej lemnade något
gynsamt resultat, så att det ej heller visat sig
lämpligt för bygnaders upplysning, ges det dock en
hel mängd tillfällen, då det kan med fördel användas.

De mest glänsande delarna af Paris uppstodo under
Napoleon III, liksom genom ett trollslag, ur ruinerna
af nedrifna ruckel. Utan afbrott
Fig. 346. Elektrisk belysning.
fortgick arbetet. Dagen hade tjugufyra arbetstimmar:
under den ena hälften lyste solen, under den andra
det elektriska ljuset. Westminsterbron i London,
Rheinbron vid Kehl, industripalatset af år 1862 och en
mängd andra stora bygnader uppfördes vid elektriskt
ljus, och jättearbetena i Paris för utställningen
1867 skedde likaledes med dess tillhjelp. Man
använder det på fyrbåkar för signalering, såsom
vid fyren på Southforeland ej långt från Dover,
och då dess underhåll ej fordrar något syre, utgör
det ett förträffligt medel att belysa hafsbottnen för
dykaren eller framlocka fiskar. Läkaren kan äfven vid
operationer i svalget eller dylika ställen använda
det elektriska ljuset för att inifrån upplysa den
sjuka kroppsdelen. Dessutom kommer det alltid att
spela en betydlig rol inom teatermekaniken, der i
synnerhet Meyerbeer flitigt användt det.

Fastän framkallande af elektriskt ljus vid första
påseende synes mycket enkelt, äro dock dermed
förknippade svårigheter, som man ännu ej lyckats
fullkomligt undanrödja. Det vackraste ljuset erhålles,
såsom förut är nämdt, om man låter poltrådarna
sluta med stafvar af hårdt kol, sådant det användes
till de bunsenska kolcylindrarna. Man har äfven
ledt strömmen i en nedfallande qvicksilfversstråle
och velat begagna det dervid utvecklade bländande
ljusskenet; man har dock måst öfvergifva denna
metod, emedan de qvicksilfversångor, som dervid
utvecklas, göra honom ganska farlig. Kolspetsarna
deremot ha den olägenheten, att de på grund af
den starka värmeutvecklingen småningom förbrinna,
så att afståndet mellan dem allt mera ökas samt
slutligen blir så stort, att strömmen afbrytes,
då naturligtvis ljuset slocknar.

Fig. 347. Elektrisk lampa.

För att undvika detta har man konstruerat en mängd
apparater, hvilka verka som regulatorer och
hålla kolspetsarna på
bestämdt afstånd ifrån hvarandra samt till
och med närma dem till hvarandra, då strömstyrkan
aftager, och ljusets intensitet i följd deraf
minskas. I synnerhet har den af <sp>Serin</sp> konstruerade
lampan visat sig praktisk, särdeles vid fyrar, då
hon arbetar ganska jemnt och är solid; apparaten är
dock mycket dyr och komplicerad. Fig. 347 visar en
elektrisk lampa, konstruerad af <sp>Foucault</sp> och <sp>Dubosq</sp>,
der strömmen äfvenledes sjelf reglerar afståndet
mellan de båda kolspetsarna <i>C</i> och <i>C'</i>. Vid senaste
verldsutställningen i Paris voro dylika apparater ofta
flera timmar i verksamhet utan att behöfva tillsyn
och utan att visa några synnerliga skiftningar i
ljusstyrka, och under belägringen af Paris begagnades
de i början nästan hvar natt för att belysa de tyska
förpostställningarna.

<b>Den galvaniska strömmens kemiska
verkningar.</b> Verkningar på menniskokroppens nerv- och
muskelsystem, likartade med den elektriska gnistans,
visar den galvaniska strömmen hufvudsakligen, då han
öppnas och slutes, 
mindre deremot vid konstant ström. För att i detta
hänseende framkalla några starkare verkningar
behöfvas särskilda apparater. Vi kunna ej här närmare
syselsätta oss härmed, utan skola i stället kasta en
blick på den galvaniska strömmens kemiska verkningar.

I hvarje sammansatt kemisk förening ega
beståndsdelarna olika elektriska egenskaper, på grund
hvaraf de skulle intaga olika rum i den elektriska
spänningskedjan. Vatten till exempel består af syre
och väte, af hvilka syret är negativt i förhållande
till vätet och detta positivt i förhållande till
syret. Nedsänkas båda poltrådarna (<sp>elektroderna</sp>)
till en tillräckligt stark stapel i vatten, så
att strömmen kan gå öfver från den ena polen till
den andra, börjar, såsom vi redan sett vid Voltas
stapel, en sönderdelning af vattnet, så att syret,
vattnets elektronegativa beståndsdel, går till den
positiva polen eller anoden medan det elektropositiva
vätet går till den negativa polen eller katoden. Båda
gaserna utvecklas i form af små blåsor vid
polspetsarna, der de kunna uppsamlas (fig. 348). Man
erhåller dervid dubbelt så mycket väte som syre,
emedan det är i detta förhållande gaserna i vattnet
äro förenade med hvarandra.

Fig. 348. Vattensönderdelning medelst den galvaniska strömmen.

Att vattnet kunde sönderdelas, fann man
redan 1800; år 1807 visade Humphrey Davy
möjligheten att sönderdela alkalierna och de
alkaliska jordarterna, hvilka man
förut trott vara enkla kroppar, då de nu visades
vara oxider, d. v. s. föreningar mellan en metall
och syre. I potaska fann man metallen kalium,
i soda natrium, och kalcium, magnesium, aluminium
och silicium bevisades vara hufvudbeståndsdelarna
i kalk-, talk-, lerjord och kisel.
Det var genom dessa fakta, kemin först erhöll den fasta
grundval, hvarpå hon sedan så hastigt utvecklat sig.

Fig. 349. Sönderdelning af alkalier.

De nämda kropparna äro metaller och stå vid
den yttersta positiva ändan af den elektriska
spänningskedjan. Syret är den mest negativa
kroppen och åtskiljes för den skull alltid vid
den positiva polen, då deremot metallen i gediget
tillstånd afsätter sig vid den negativa polen af ett
tillräckligt starkt batteri. Då man afskiljer kalium,
natrium och dylika metaller, kan man dock ej under
vanliga förhållanden, såsom vid den atmosferiska
luftens tillträde, bibehålla metallens gedigna
tillstånd. Dessa metallers begär att förena sig med
syre är
så stort, att de, så snart de frigöras, taga till sig
syre ur luften och under ljusfenomen förena sig med
det samma. Man finner derför ej heller dylika element
i gediget tillstånd i naturen, och det var först
sedan vetenskapen nått en hög grad af utveckling, som
man lyckats framställa dem ur deras föreningar. Detta
lyckades Davy, i det han förenade en platta af potaska
(smält och vattenfri) med den positiva polen till ett
starkt elektriskt batteri. Den negativa polen ledde
han in i en med qvicksilfver fyld fördjupning i denna
platta (fig. 349). Metallen kalium, som afskilde
sig vid den negativa polen och vid de föregående
försöken alltid förbrunnit, fann nu i qvicksilfret en
kropp, hvarmed han kunde förena sig och som skyddade
honom från luftens inverkan. Kaliumamalgam bildades,
hvarur Davy sedan genom qvicksilfrets afdistillerande
framstälde kalium.

Salter, d. v. s. mera sammansatta kemiska föreningar,
i hvilka två kroppar, hvardera bestående af två med
hvarandra förenade enkla kroppar, förenats till
en ny, kunna på samma sätt sönderdelas, blott de
kunna bringas i flytande form, så att de åstadkomma
ledande förbindelse mellan polerna. Deras molekyler
sönderfalla först i sina närmaste beståndsdelar,
syra och bas, hvilka gå till motsvarande poler;
sönderdelningen fortsättes dock vidare, så
att de motsatta elementen afskiljas vid de båda
elektroderna. Nedsänker man t. ex. poländarna till
ett batteri i en lösning af svafvelsyrad kopparoxid,
uppstiga vid den positiva polen små blåsor af
syrgas, såsom den mest negativa kroppen, medan vid
den negativa polen afsätter sig metallisk koppar,
såsom den mest positiva kroppen. Svafvelsyran går
till den negativa polen och upplöser här, om hon får
tillfälle dertill; lika mycket metallisk koppar, som
vid den negativa polen afsätter sig. Detta förhållande
har vid det redan omnämda daniellska batteriet ledt
till användning af en kopparvitriolslösning, hvari
den negativa kopparplattan nedsänkes, hvarigenom man
alltid bibehåller den i beröring med vätskan stående
metallytan blank. Dessa aflagringar på den negativa
polplattan kunna erhållas fasta och sammanhängande,
men dock på samma gång så fina, att de återgifva
hvarje upphöjning och fördjupning af polplattan. Den
industrigren, för hvilken denna princip ligger till
grund, benämnes

<b>Galvanoplastiken.</b> Den förste upptäckaren af
grundfenomenet är <sp>Wach</sp>, hvilken 1830, då han
konstruerade ett galvaniskt batteri, observerade
kopparns aflagring. Man har velat påstå, att de
gamla egypterna känt till denna konst, emedan
man i deras grafvar funnit stora figurer, kärl
m. m. förfärdigade af mycket tunt kopparbleck samt
träsaker öfverdragna med ett tunt kopparlager, och
trott, att framställningen häraf skett med tillhjelp
af en galvanisk ström. Bevisen härför äro dock af
så osäker art, att vi ej vid dem kunna fästa någon
vigt, och det är sålunda säkerligen först från vårt
århundrade, vi kunna datera denna uppfinning. Det
är först då, hon framgått som en fullt följdriktig
tillämpning af förut gjorda uppfinningar och i
följd af en fullständigare kännedom af de dervid
försiggående processerna uppnått en hög grad af
fullkomlighet.
Sannolikt drifver naturen sjelf sedan millioner
år galvanoplastik i den största skala. Detta
antagande lemnar åtminstone den enklaste och
naturenligaste förklaringen på förekomsten af lager
af gedigna metaller, som förefinnas här och der,
t. ex. förekomsten af koppar i lager af sedimentära
bergarter vid Öfre sjön i Nordamerika. På samma sätt
som den elektriska strömmen i kemistens laboratorium
förmår utfälla kopparn ur hans lösningar, kan man
äfven antaga, att han i årtusenden arbetat i naturens
stora verkstad.

Det är förnämligast två män, <sp>Jacobi</sp> i Petersburg
och <sp>Spencer</sp> i Liverpool, hvilka, som det synes,
samtidigt och utan att känna hvarandra, först föllo
på och förverkligade tanken att låta den koppar,
som utfälles vid den negativa polen, afsätta sig
på bestämda formar. Det vill synas, som om Jacobi
(1838) först kommit till ett gynsamt resultat;
åtminstone anses han allmänt som uppfinnare af den
praktiska metoden, och af den ryska regeringen erhöll
han efter framställningen af sina första galvanoplastiska 
alster en belöning af 25 000 rubel. 

Fig. 350. <sp>Jacobi</sp>, galvanoplastikens uppfinnare.

De galvanoplastiska apparaterna äro ingenting annat än
galvaniska kedjor, vanligen bestående af zink och
koppar, hvilkas negativa pol är nedsänkt i en lösning
af svafvelsyrad kopparoxid, den positiva deremot i
utspädd svafvelsyra. De båda vätskorna äro skilda
från hvarandra genom en porös vägg, djurblåsa eller
lercell, såsom af fig. 351 synes.

Man kan med ringa kostnad sjelf förfärdiga en apparat
af detta slag. I ett cylindriskt glaskärl, t. ex. en
vanlig syltburk, inpassas en öppen träcylinder så,
att öfver allt mellan glaset och cylindern är ett
spelrum af minst 5 linier; i stället för botten är
träcylindern nedtill sluten medelst ett stycke våt
svin- eller oxblåsa, som är väl fastbundet vid den
samma. Det yttre kärlet tjenar till att upptaga
den negativa polen, den porösa cellen deremot den
positiva; det förra fylles med kopparvitriolslösning,
den senare med utspädd svafvelsyra (30-40 delar
vatten på en del svafvelsyra); derpå nedhänger
man träcylindern så, att vätskorna komma att
stå ungefär lika högt i båda kärlen. Lägges nu i
kopparvitriolslösningen en kopparplåt, hvarvid är
fastlödd en koppar- eller messingsremsa, eller helt
enkelt endast en koppartråd, för att
tjena till ledning, och i den utspädda svafvelsyran
en zinkskifva, likaledes försedd med en ledning, och
förenas slutligen de från de båda olika metallerna
utgående ledningarna medelst en klämskruf, börjar
apparaten verka. Kopparvitriolslösningen sönderdelas,
och ett fint sammanhängande lager af ren koppar
afsätter sig på den negativa plattan, med den
största noggranhet återgifvande alla upphöjningar och
fördjupningar, naturligtvis likväl så, att plattans
upphöjningar motsvaras af fördjupningar i aftrycket
och tvärtom.

<sp>Smees</sp> apparat (fig. 351) är anordnad på ungefär
samma sätt, fastän något bättre utförd. Vi se här
först och främst det yttre kärlet, som innehåller
kopparvitriolslösningen; deruti är nedsänkt ett annat
glaskärl, nedtill slutet genom en blåsa och fyldt med
utspädd svafvelsyra. Trälocket är endast pålagdt för
att hindra dam att nedfalla i kopparvitriolslösningen
och fasthålla det inre kärlet. Zinkplåten är satt
i ledande förbindelse med kopparplåten medelst
ledningstrådar, som genom klämskrufvar äro
förenade med hvarandra. Föremålet, hvaraf aftryck
skall tagas, befinner sig på kopparplåten. Utgöres
föremålet t. ex. af en graverad kopparplåt, återger
aftrycket alla dess finaste linier upphöjda, och
behandlar man på samma sätt det erhållna aftrycket,
erhålles en så trogen kopia af den första plåten,
att aftryck, erhållna af den förra, ej kunna skiljas
från sådana af den senare. Såsom i afdelningen om de
mångfaldigande konsterna på flera ställen blifvit
visadt, användes detta förfaringssätt mycket ofta
för att af en graverad kopparplåt, hvaraf på sin höjd 800
goda aftryck skulle kunna tagas, erhålla tusentals
exemplar. I synnerhet begagnar man sig deraf, då
man vill skona dyra graverade plåtar, såsom vid
de stora karttryckerierna i Gotha och Weimar och
anstalterna för tillverkning af värdepapper; dessutom
begagnas samma metod vid hvarje större tryckeri,
der man, i stället för att klichera trästockarna,
tar galvanoplastiska afbildningar af dem, hvilka
naturligtvis mycket bättre än en afgjutning i
stilmassa återgifva de minsta detaljer.

Fig. 351. Smees apparat.

En större apparat, som begagnas till att frambringa
flera pjeser på en gång, med plåtar af ända till 11
qvadratfots yta, visar oss fig. 353.

Det är dock ingalunda ovilkorligt nödvändigt, att
den vid den negativa polen befintliga formen, som
skall öfverdragas med koppar, är af metall; det är
tillräckligt, om hans yta är ledande.
Man kan derför till matriser använda trä, gips,
svafvel, stearin, med ett ord hvarje ämne,
som är tillräckligt plastiskt och ej angripes af
kopparlösningen. Gipsformar t. ex. förstöras af denna
lösning, om de ej genomdränkas med smält vax eller
något dylikt. <sp>Murray</sp> var den förste, som (1840)
påvisade möjligheten att begagna icke metalliska
formar för galvanoplastiska ändamål. Ett utmärkt
material har den äfven i så många andra hänseenden
nyttiga guttaperkan visat sig vara. Uppmjukas hon
i varmt vatten och pressas på originalet, återger
hon dettas finaste detaljer noggrannare än snart
sagdt hvilket annat ämne som helst. För att göra ytan
ledande eger man flera medel. Man ingnider formen med
fin slammad grafit eller metallbrons; gjutes formen
af stearin, kan förstnämda pulver genast röras ibland
den smälta massan. Vidare
kan man bestryka ytan, som skall göras ledande, med
en silfverlösning och sedan utsätta henne för ångorna
af svafveleter, hvari något fosfor medföljer, då ett
tunt, förträffligt ledande lager af fosforsilfver
bildas.

Fig. 352. Galvanoplastiska ateliern i kejserliga tryckeriet i Wien.

Då den negativa polen öfverdragen med koppar på
alla de ställen, der han kommer i beröring med
kopparvitriolslösningen, och detta öfverdrag skulle
bli ganska svårt att aflägsna, öfverdrager man
de delar, hvarpå ingen koppar skall afsätta sig,
med fernissa eller vax och låter endast den yta,
som skall af bildas, förblifva ledande.

Man ser häraf, hvilken mångfaldig användning
galvanoplastiken funnit, och sannolikt har hvar och en
af våra läsare, om också utan att veta det, haft en
galvanoplastisk afbildning i sina händer. Man har ej
så oegentligt benämt denna konst "kallgjutning", ty i
sjelfva verket kan hon, öfver allt der det är fråga
om att framställa plant eller ihåligt modellerade
föremål, med 
fördel ersätta gjutningen, medan hon, hvad finheten
angår, betydligt öfverträffar denna. Skola ihåliga,
runda stycken framställas, måste utfällningen
naturligtvis ske på insidan af en ihålig form, hvilken
bör vara framstäld ungefär så, som fig. 354 visar. Den
negativa polen står genom ledningen <i>c</i> i förbindelse
med formen, medan den positiva genom trådarna <i>k</i>
införes i formens inre.

Fig. 353. Galvanoplastisk apparat för åstadkommande af större föremål.

Man har på detta sätt framstält en mängd afbildningar
af bildhuggarkonstens verk, och det har ofta händt,
att konstnären omedelbart på detta sätt afbildat sitt
verk med tillhjelp af en ihålig form, gjuten öfver den
ursprungliga modellen, i stället för att utföra det
i sten eller brons. Intressanta afbildningar af små
djur, såsom ödlor, skalbaggar m. m., kunna framställas
på galvanoplastisk väg, i det man omgifver djuret med
en fin, mjuk, lerartad formmassa, torkar och bränner
henne, befriar formen från askan och gör dess inre
vägg ledande.

Fig. 354. Framställning af ihåliga galvanoplastiska föremål.

Lika värdefull som galvanoplastiken är för
koppargravören, träsnidaren m. fl., lika nyttig är hon
äfven för stilgjutaren, i det hon sätter honom i stånd
att omedelbart förfärdiga kopparmatriser af hvarje
gjuten bokstaf, hvaraf han sedan kan gjuta huru många
exemplar han behagar, och sålunda spar honom besväret
att skära stämplar af stål. Det samma gäller om en
mängd infattningar, hörnstycken, vignetter och andra
prydnader. Man kan äfven på 
tryckytan förse både de vanliga stereotypplattorna och
särskilda bokstäfver med ett fint öfverdrag af koppar,
hvarigenom de blifva betydligt varaktigare. Man
kan till och med fördelaktigare på galvanoplastisk
än på mekanisk väg framställa glatta plåtar med
finaste polityr, af det slag, som begagnas inom
daguerrotypin, koppargravyren, till glättningspressar
m. m. Förträffliga dylika

plåtar uppstå så godt som af sig sjelfva på det sätt,
att man på kemisk väg försilfrar polerade glasskifvor
(härom närmare vid spegeltillverkningen) och på detta
silfverlager utfäller koppar. Galvanoplastikens
stora värde för mynt- och medaljkunskapen ligger i
öppen dag. Patronerna till reliefkopieringsmaskinen i
stentryckerierna åstadkommas alla på galvanoplastisk
väg.

En synnerligt intressant användning af galvanoplastiken 
utgör den af <sp>Kobell</sp> uppfunna
galvanografin och de härmed beslägtade <sp>glyfografin</sp>
och <sp>stylografin</sp>, hvilka redan omnämts i första
bandet af detta arbete. Till grund härför ligger
hufvudsakligen det förhållandet, att vid den positiva
polen koppar upplöses på samma sätt, som han afskiljer 
sig vid den negativa, och man begagnar sig äfven
häraf vid etsningen af vanliga till kopparstick
använda plåtar (<sp>galvanokaustik</sp>). Med ett ord,
tillämpningarna af den galvaniska strömmen hafva
under den korta tid, han varit känd, vuxit till ett
sådant antal, att det skulle vara svårt att uppräkna
dem alla.

Stora industriela anstalter ha uppstått, der alla
slags galvanoplastiska arbeten utföras. I synnerhet
har Paris att uppvisa flera betydande anläggningar
i denna väg, och i en af dessa börjades för några
år sedan ett af de mest storartade galvanoplastiska
arbeten, nämligen en naturtrogen <sp>efterbildning</sp> af
<sp>Trajanus' kolonn</sp> i Rom.

Som bekant, lät den romerska senaten åt den bäste
af kejsare till erkänsla för de roflystna dacernas
kufvande uppbygga ett praktfullt forum, der den nyss
nämda ryktbara kolonnen sedan upprestes. Ursprungligen
bar han på sin spets Trajanus' staty, men
sedermera har en af påfvarna i dess ställe der
uppsatt aposteln Paulus' bild. Kolonnens yta är
helt och hållet öfvertäckt med skulpturarbeten,
som framställa hufvudhändelserna i de af Trajanus
utförda krigen. Dessa skulpturarbeten äro ej allenast
af betydligt konstvärde, utan ega derjemte ett stort
historiskt intresse, i det de gifva ett ganska tydligt
begrepp om så väl romarnas och deras lydfolks som
barbarernas kroppsbildning, lefnadsvanor, klädedrägt,
beväpning, yrken och offentliga bruk, hvarför de
äro att räkna bland de värdefullaste materialen för
studiet af kulturens utveckling.

Kolonnen har en höjd af 135 fot och är sammansatt
af 33 marmorblock, af hvilka 8 bilda sockeln,
23 sjelfva kolonnen, ett kapitalet och ett utgör
piedestal åt statyn. I midten är hvart och ett af
dessa block genomborradt som en qvarnsten. Genom
den lodräta öppningen leder en spiraltrappa upp
till platformen. Bildhuggararbetet är anbragt på
yttersidan, der det spiralformigt
i tjugu vindlingar stiger upp till  kolonnens topp.
Nedtill är figurernas höjd
2 fot, på de öfre delarna, som äro längre
från åskådaren, dubbelt så stora. Kejsarens
gestalt återfinnes 50 gånger; figurernas antal
uppgår till 2 000-3 000. Detta märkvärdiga verk
af forntida bildhuggarkonst skulle nu i Paris på
Napoleons bekostnad galvanoplastiskt efterbildas.
Man hade tagit gipsaftryck af originalet, hvilka
sedan som matriser nedlades i den galvanoplastiska
apparaten i <sp>Oudins</sp> atelier. Meningen var att
sedan sammansätta kolonnens särskilda delar till
ett helt eller också, hvilket torde vara beqvämare
för studiet,
uppställa dem i smärre pelare, hvardera af 17
fots höjd. Det är oss obekant, huru långt detta
arbete framskridit.

Hvilken utsträckning Oudins etablissement har,
inses bäst deraf, att det årligen förbrukar 1 200
centner kopparvitriol och 300 centner zink.

Vid det rent galvanoplastiska förfaringssättet afser
man att erhålla den utfälda kopparn i sådana former,
att han kan användas som ett helt för sig. Man
hindrar derför den utfälda metallen och formen, om
denna är af metall, att oupplösligt förena sig med
hvarandra. Detta åstadkommes lätt derigenom, att man
ger formen en svag oljstrykning eller ingnider honom
med grafit o. s. v. Göres deremot ett metallstycke
fullkomligt rent med någon syra och genast nedhänges
i apparaten, häftar den utfälda metallen mycket
fastare vid formen, i synnerhet om öfverdraget är
mycket tunt. Häraf inses möjligheten att öfverdraga
en metall med en annan eller ock förse icke metalliska
kroppar med ett metalliskt öfverdrag. Man öfverdrager
på detta sätt en mängd föremål med koppar för att
göra dem varaktigare. Oftast begagnas detta medel
för att öfverdraga oädla metaller med ädla.

Fig. 355. Galvanisk försilfring.

Särskildt har den <b>galvaniska förgyllningen och
försilfringen</b> erhållit en vidsträckt användning,
i synnerhet till bordssilfver. De apparater, som
härvid användas, skilja sig ej väsentligt från de
redan beskrifna; de använda vätskorna äro naturligtvis 
olika; vid förgyllning begagnas som
andra pol en guldplatta och vid försilfring en
silfverplatta. Till lösningsmedel begagnas cyankalium,
hvilket äfven med fördel låter använda sig vid
kopparutfällningar. Man bereder vätskorna antingen på
det sätt, att man till lösningarna af kopparvitriol,
klorguld, salpetersyrad silfveroxid eller något
dylikt tillsätter cyankalium, tills den bildade
fällningen åter löst sig, eller också begagnar ett
starkt batteri, hvars trådar nedsänkas i en lösning
af cyankalium; den negativa trådändan är försedd med
ett platinableck, den positiva med ett stycke af den
metall, som skall upplösas. Upplösningen åstadkommes
af samma kraft, som förorsakar utfällningen vid den
andra polen. Hela förfaringssättet har man kallat
<sp>galvanokaustik</sp>. Vätskan är mättad, så snart ny metall
utfälles vid den negativa platinapolen.

Den galvaniska förgyllningen har en stor
betydelse, ej blott emedan på detta sätt
stora mängder ädel metall besparas, utan ännu
mera derför,
att den förut begagnade metoden att förgylla medelst
glödning, så farlig genom de dervid utvecklade
qvicksilfversångorna, blifvit i sin användning
betydligt inskränkt.

I Ruhla (Thüringen) försilfras med en thaler 400-600
dussin pipbeslag; med 5 grän guld, vardt 1/2 thaler,
förgyller man 12 dussin knappar med 8 liniers
diameter; vid de sämre sorterna uppgår öfverdragets
tjocklek ej till mer än 3/100000 linie. För att
erhålla önskad tjocklek på öfverdraget och ej
onödigtvis bortslösa något af de ädla metallerna
har man konstruerat särskilda vågar, hvilka sjelfva
afbryta processen, då han framskridit tillräckligt
långt. Dessa vågar äro så inrättade, att de föremål,
som skola öfverdragas, befinna sig vid ena ändan
af en tvåarmad vågbalk. Den elektriska strömmen
går genom vågbalken och upphängningstråden och är
sluten, så länge balkens andra ända hålles nedtryckt
af en vigt, motsvarande den vigt metall, som skall
utfällas. Men så snart den afsedda metallvigten
är utfäld, sjunker den ända af vågbalken, hvarpå
föremålen hänga, hvarigenom strömmen afbrytes och
guld- eller silfverutfällningen i samma ögonblick
upphör. En sådan våg var utstäld i Paris 1867.

För att guld- eller silfverlagret skall kunna
likformigt bekläda föremålets hela yta, måste det vara
fullkomligt renadt och fritt från allt fett. Allt
efter som man vill åstadkomma en ljusgul eller
rödaktig färg, begagnar man olika vätskor. Rent
klorguld, löst i cyankalium och vatten, lemnar en
vackert gul färg. Rödaktig förgyllning uppstår genom
tillsats af kopparvitriol, grönaktig genom cyansilfver
o. s. v.

De mest omfattande förgyllningsarbeten på
galvanoplastisk väg voro otvifvelaktigt de, som
hertig Max af Leuchtenberg lät utföra i den ryska
galvanoplastiska anstalten i Reval. Man skulle
förgylla de för pelarna i Isakskyrkan i Petersburg
bestämda, af brons gjutna baserna och kapitalen,
hvilka tillsammans vägde 680 centner. De största
kapitalens höjd uppgick till 4,9 fot och de största
basernas diameter till 3,7 fot. Härtill behöfdes
utfällningskärl, af hvilka hvart och ett rymde 218
kubikfot guldlösning. Dessa kärl voro två och två
stälda kring en rörlig kran, med hvars tillhjelp
bronspjeserna lyftes i kopparkedjor och med fullkomlig
lätthet kunde handteras af två man. Guldlösningen
innehöll 4-5 ort guld på hvarje kanna; allt det
cyankalium, som behöfdes, bereddes på stället. Ofta
hände, att 24-36 skålpund guld om dagen förvandlades
i koncentrerad cyanlösning, och under de tre år,
som dessa arbeten räckte, förbrukades mera än 660
skålpund guld.

Man kan nu göra utfällningar af de flesta
metaller, till och med af legeringar, såsom
messing och brons. Förfaringssätten härvid
skilja sig hufvudsakligen endast genom de använda
lösningsmedlen. Vid utfällningen af några bland
dessa metaller, såsom zink och tenn, använder man
kaustikt kali, som håller metallens oxid upplöst. Jern
utfälles spegelblankt ur en lösning af jernvitriol
eller klorjern, och om stålning af kopparplattor ha
vi redan i första bandet talat.
Genom sönderdelning af blylösningar och utfällning
af blysuperoxid kunna på metallplåtar de vackraste
färgspel erhållas. Den galvanoplastiska fällningen
förmår återgifva perlemorns färgspel lika väl som
den finaste teckning på en daguerrotypplåt af silfver.

Fig. 356. Apparat för galvanisk försilfring.
<b>De elektromagnetiska apparaterna.</b>

Örsteds upptäckt. - Magnetnålens afvikelse. -
Ampères lag. - Schweiggers multiplikator. - Du Bois
Reymond. - Parallela strömmar attrahera hvarandra. -
Elektromagnetism och magnetoelektricitet. -
Faraday. - Rotations- och induktionsapparater. -
Fysiologiska verkningar. - Stora rotationsapparater
till hvalfiskfångst och frambringande af elektriskt
ljus. - Elektromagnetismen som drifkraft. Pages och
Stöhrers maskiner.

De märkvärdiga fenomen, som framkallades genom Voltas
stapel, hade väckt ett ofantligt uppseende inom den
vetenskapliga verlden. Det var i synnerhet deras
polära beskaffenhet, som syselsatte de då ifrigt
spanande naturfilosoferna och satte fantasi och
skarpsinne i rörelse för att utur det dagligen allt
mera hopade erfarenhetsförrådet omsider utveckla
denna "urkraft", hvarför man då svärmade. Man ville
på många håll se ett nära samband mellan Voltas
stapel och magneten, och försök anstäldes med
väldiga apparater för att uppvisa öfverensstämmelsen
mellan magnetismen och den genom beröring alstrade
elektriciteten. Dessa sträfvanden voro dock fruktlösa,
ehuru förhoppningarna lifvades på nytt genom den å
andra sidan gjorda upptäckten, att blixten, liksom
gnistan från en laddflaska, utöfvade ett alldeles
afgjordt inflytande på magnetnålen, då de förmådde
omkasta hennes poler eller till och med helt och
hållet upphäfva hennes magnetism eller ock förvandla
vanliga stålnålar till magneter. Det rätta ordet för
att få berget Sesam att öppna sig var ännu ej funnet.
Då gjorde <sp>Örsted</sp> i Kjöbenhavn vintern 1819-1820 under
en af sina föreläsningar i fysiken den märkvärdiga
iakttagelsen, att en fin platinatråd, som stod i
förbindelse med en Voltas stapel och var glödande,
försatte en magnetnål, hvaröfver han gick fram, i helt
egendomliga svängningar. För öfrigt hade redan långt
förut alldeles likartade företeelser iakttagits af
<sp>Romagnosi</sp> och omtalats af <sp>Aldini</sp>, som var personligen bekant med Örsted. Möjligen hade den senare härigenom
erhållit kännedom om Romagnosis upptäckt. Han
tyckes dock lika litet som Romagnosi insett hela
hennes betydelse, ty först mot slutet af sommarn,
således sex månader derefter, blef hon bekant för
naturforskarna genom en skrift af Örsted. Och sedan
förflöt ytterligare en lång tid, innan hon tillvann
sig allmänt erkännande. De omständigheter, hvarunder
fenomenet kunde framkallas, blefvo först småningom
bestämda. Man sökte först allmänt grundvilkoret för
ett lyckadt experiment i ett stort antal plåtpar,
följaktligen i en betydlig spänning hos stapeln, medan
det dock endast är ytans storlek hos de i beröring
stående metallerna, som här är af hufvudsaklig
vigt. Men då efter hand obestridligheten af Örsteds
upptäckt till alla delar bekräftades, framkallade
hon en formlig förtjusning, en entusiasm, hvartill i
vetenskapernas hela historia måhända endast de första
luftbalongerna ha att uppvisa något motstycke. För
en tid lemnades fysikens alla öfriga områden å sido
af sina bearbetare; i vetenskapliga tidskrifter fann
man nästan endast berättelser och afhandlingar om
försök, som grundade sig på den örstedska upptäckten,
och icke blott naturforskare och läkare, utan äfven dilettanter
och andra, för hvilka dylika forskningar eljest
voro främmande, omfattade med oerhörd ifver de nya
rönen. Örsteds namn var i allas mun, och likväl kunde
ingen ännu ana hela omfånget af hans upptäckt och de
resultat, hvartill hon skulle leda. Då vi nu betrakta
de ur detta frö utvecklade följder, af hvilka den
elektromagnetiska telegrafin är den mest storartade,
förefaller det oss nästan otroligt, att ursprunget
till hela denna vetenskap ej ligger mer än femtio år
bakom oss.

Fig. 358. Magnetnålens afvikelse genom den elektriska strömmen.

Det första örstedska försöket kunna vi lätt anställa;
vi behöfva blott hålla slutningstråden till ett
galvaniskt element öfver en fritt sväfvande magnetnål
på det sätt, att han följer hennes naturliga riktning
i norr och söder. Går ingen ström genom tråden,
bibehåller äfven nålen sitt vanliga läge, men så
snart kedjan slutes, svänger nålen ut och söker, allt
efter strömmens styrka, intaga en mot dess riktning
mer eller mindre vinkelrät ställning. Resultatet blir
likväl icke alldeles det samma, om tråden hålles öfver
eller under nålen. I båda fallen sker en afvikelse,
men med den skilnaden, att den ena gången svänger
nålens nordpol åt venster, den andra gången åt
höger. Afvikelsens 
riktning sammanhänger på det sätt med strömmens, att om
man tänker sig simma med strömmen och har ansigtet
vändt mot magnetnålen, vrider sig hennes nordpol
alltid åt venster, sydpolen deremot åt höger. Leder
man derför tråden, sedan han gått öfver nålen,
tillbaka under henne (fig. 358), sträfva båda
strömmarna att vrida nålen åt samma håll, och den
kraft, hvarmed afvikelsen sker, fördubblas. Vindar
man således tråden flera gånger i ständigt samma
riktning och inom dessa hvarf upphänger en fritt
rörlig magnetnål, måste hon, när strömmen löper genom
tråden, äfven afvika med en allt starkare kraft,
ju större hvarfvens antal är. På det att strömmen
också verkligen skall tillryggalägga hela sin väg,
måste emellertid tråden isoleras, hvilket åstadkommes
derigenom, att han öfverspinnes med silke.

<sp>Schweigger</sp> har derpå grundat en apparat, hvarmed man
kan upptäcka utomordentligt svaga strömmar, ett slags
elektriskt mikroskop, som han enligt
dess verkningssätt ganska träffande kallat
multiplikator. Den <sp>schweiggerska multiplikatorn</sp> är
måhända den nyare fysikens vigtigaste instrument. Han
är ej, som glaslinsen, ett medel att för finare
iakttagelse skärpa ett af våra sinnen, utan derigenom,
att han gör yttringar, hvilkas orsak vi eljest ej
skulle förmå uppfatta, för oss märkbara, motsvarar
han fullkomligt ett nytt organ, som meddelar oss
sina intryck med en sådan skärpa och säkerhet, att hvarken ögat
eller örat kan i det hänseendet täfla dermed. Vi
lemna derför i fig. 359 en afbildning af detta vigtiga
instrument, hvars inrättning är lätt att förstå.

Fig. 359. Schweiggers multiplikator.

Magnetnålen, tungan på denna våg, hänger i en
kokongtråd vid locket till en glascylinder,
som skyddar hela apparaten från störande yttre
inflytelser, luftdrag, fuktighet m. m. På cylinderns
botten ligger ett slags ram, kring hvilken i flera
hvarf är lindad en med silke omspunnen koppartråd,
hvars båda ändar gå ut genom bottnen för att kunna
sättas i förbindelse med de kroppar, som alstra
den elektriska strömmen. Det håll, hvaråt tråden är
lindad, äfvensom strömmens riktning, antydes genom
de små pilarna. Går strömmen in i multiplikatorn
åt höger, går han ut åt venster. Magnetnålen består
likväl ej af en enda nål, utan af två så vidt möjligt
lika starkt magnetiserade nålar, som äro på det
sätt förenade, att deras motsatta poler komma att
ligga öfver
hvarandra. Den ena nålen svänger ofvanom trådhvarfven,
den andra, hvaraf man endast ser den ena spetsen, inom
dem. Är således t. ex. den öfre, åt åskådaren riktade
ändan den ena nålens nordpol, är den nedtill synbara
spetsen på den andra nålen en sydpol. Denna förening
af två i omvänd ordning öfver hvarandra liggande
magnetnålar, ett s. k. <sp>astatiskt</sp> nålpar, erbjuder den
stora fördelen, att det, ehuru fullkomligt magnetiskt,
blott har så mycken sträfvan att ställa sig i norr
och söder, som den ena nålens kraft är större än
den andras. Nålarna vridas följaktligen så mycket
lättare af den galvaniska strömmen i multiplikatorn,
och då de emellan dem liggande multiplikatorshvarfven
i följd af den skiljaktiga polriktningen föranleda de
båda nålarnas vridning åt samma håll, blir afvikelsen
derigenom till och med fördubblad.

Fig. 360. Parallela strömmars attraktion. 

Det inses lätt, att man medelst en multiplikator,
som har flera tusen hvarf, kan upptäcka mycket svaga
elektriska strömmar, och i sjelfva verket har man
äfven härigenom funnit, att dylika strömmar utvecklas
vid den ringaste kemiska eller fysiska olikhet mellan två hvarandra
berörande kroppar. Två platinableck, af hvilka det ena förut blifvit
glödgadt, men ej det andra, förorsaka en afvikelse
hos nålparet, ja, det behöfs ej en gång metalliska
elektroder. Man har lyckats uppvisa samtidigheten af
muskel- och nervverksamhet å ena sidan och galvaniska
strömmar å den andra och i många fall bådas beroende
af hvarandra. Undersökningen af de märkvärdiga
fysiologiska verkningarna af galvaniska strömmar
har framkallat en alldeles ny vetenskap, hvilken i
synnerhet genom <sp>Du Bois Reymonds</sp> forskningar bragts
i jemnhöjd med systervetenskaperna. Man har vunnit
en alldeles ny uppfattning af det organiska lifvet
och samlat erfarenhetsrön, som ej minst skola komma
läkarkonsten till godo.

Men frågar man, hvad orsaken är, att magnetnålen röner
en så märkvärdig inverkan af den elektriska strömmen,
finner man svaret af ett annat experiment. Upphänger
man nämligen en qvadratiskt eller cirkelformigt böjd
metalltråd <i>AA</i> (fig. 360) på det sätt, att han kan
lätt vrida sig kring sina båda spetsar, som hvila i
två små, med qvicksilfver fylda skålar, och låter en
elektrisk ström gå genom tråden, vrider sig den senare
så länge i sina skålar, till dess strömmens riktning
blir vinkelrät mot magnetnålen, ett nytt bevis, att
magnetismen och den elektriska strömmen måste stå i
det närmaste samband med hvarandra, ty der strömmen är
tillräckligt stark, ger han riktning åt magnetismen,
hvaremot denna, der han är starkare än motståndet,
utöfvar en bestämmande inverkan på strömmens riktning.

Fig. 361. Solenoid.
Om man nu till den första tråden, <i>AA</i>, närmar en
annan, <i>BB</i>, och låter båda genomlöpas af elektriska
strömmar på det genom pilarna antydda sättet, märker
man, att den rörliga ringen <i>AA</i> ställer sig parallelt
med den andra <i>BB</i>; de delar, i hvilka strömmen har
en nedåt gående riktning, närma sig, liksom de, der
strömmen går uppåt. Bringar man dem omvändt midt emot
hvarandra, aflägsna de sig. Men denna verkan beror
ej på de båda trådarnas kemiska egenskaper; hvilka
metaller man än dertill använder, blir förhållandet
ändå det samma, likväl endast då, när trådarna
genomlöpas af elektriska strömmar. Strömmarna utöfva
sjelfva denna märkvärdiga verkan på hvarandra, och
detta enligt den lagen, att <sp>parallela, åt samma håll
gående strömmar attrahera, åt motsatt håll gående
repellera hvarandra</sp>.

<b>Elektromagnetismen.</b> Magnetism och elektriska strömmar
visa sig sålunda identiska, om också i annan mening,
än man före Örsteds upptäckt eller, rättare sagdt,
före <sp>Ampères</sp> undersökningar, hvilka man har att tacka
för kunskapen om denna lag, anade och trodde. Ty
gå vi ett steg vidare och upphänga en lätt rörlig,
men icke blott en gång, såsom <i>AA</i> i fig. 360, utan
spiralformigt böjd tråd, sådan som den, hvilken
framställes i fig. 361 (en s. k. <sp>solenoid</sp>), ställa
sig spiralens gängor vinkelrätt mot magnetnålens
riktning; men i följd häraf visar solenoidens axel
rätt i norr och söder och öfverensstämmer således
med magnetnålens ställning.

Vi måste följaktligen antaga elektriska strömmar
som orsak till magnetismen, och solenoidens gängor
angifva den riktning, hvari de kretsa genom jernets
minsta delar. Tänka vi oss simmande med strömmen,
ligger nordpolen alltid åt venster, sydpolen deremot
åt höger. I fig. 361 skulle således <i>a</i> beteckna
nordpolen och <i>b</i> sydpolen.

Denna åsigt bekräftas äfven af andra egenskaper hos
solenoiden, hvilka i sina yttringar öfverensstämma med
den naturliga magnetens. Han drager ej blott jern och
stål, och detta med den ojemförligt största kraften
vid sina poler, i midten deremot med den minsta;
han väcker äfven magnetism i dessa metaller, alldeles
som man ströke dem med kraftiga magneter. En jernten,
som instickes uti en af en ström genomlupen isolerad
solenoid (fig. 362), förstärker hans verkan betydligt
så väl på magnetnålen som på en strömförande rörlig
ledare, t. ex. <i>A</i> i fig. 360. Jern- eller ståltenen
blir sjelf magnetisk och på det sätt, att han i
samma ända som solenoiden får nordpol och i den
andra sydpol.

Mjukt jern förlorar denna magnetiska egenskap genast,
då strömmen afbrytes; hos stål deremot bibehålles
magnetismen äfven, sedan strömmen i solenoiden
upphört, och denna omständighet begagnas derför nu
allmänt för att erhålla kraftiga stålmagneter. Men
vigtigare än dessa äro de mjuka jernstycken, hvilka
man endast för tillfället kan meddela magnetisk
kraft, de s. k. <sp>elektromagneterna</sp>, ty de äro det
väsentligaste i de elektromagnetiska apparaterna. Vi
få tillfälle att återkomma till dem vid betraktandet
af deras olika 
användningssätt; för närvarande måste vi taga i skärskådande
några egendomligheter hos de elektriska strömmarna,
som till dem stå i nära förhållande.

Fig. 362. Uppkomsten af elektromagnetism.

<b>Induktionsfenomenen.</b> År 1832 upptäckte den
engelske fysikern <sp>Faraday</sp>, att en elektrisk ström,
som går nära förbi en ringformig sluten ledare,
äfven uppväcker elektriska strömmar hos denne, en
företeelse, som upptäckaren kallade <sp>induktion</sp>. Dessa
induktionsströmmar vara blott ett ögonblick och uppstå
i det samma, den elektriska ledningen öppnas eller
slutes. Vid öppnandet har den inducerade strömmen en
motsatt riktning mot hufvudströmmens; vid slutandet
går den förra åt samma håll som den senare. Samma
verkan, som öppnandet och slutandet af en
ledning, har det plötsliga närmandet
eller aflägsnandet af en strömförande
ledare. Ju närmare den tråd, som skall induceras,
ligger den inducerande ledningstråden, desto starkare
är verkningen, och för att i högsta grad tillgodogöra
denna begagnar man derför äfven ofta till inducerande
ledare en öfverspunnen tråd, som man pålindar
antingen parallelt med och bredvid ledningstråden
eller på sådant sätt, att han kan närmas intill
ledningstrådens spiral och inskjutas i denna. En
blick på fig. 363 skall tydliggöra detta. Spiralen
<i>H</i> är förenad med multiplikatorn <i>G</i> genom sina båda
ändar vid <i>A</i> och <i>A'</i>, alltså sluten, när vid <i>A</i> och <i>A'</i>
intet afbrott eger rum. Öfver honom kan en annan, åt
samma håll lindad spiral <i>H'</i> nedskjutas, hvilkens ändar
kunna vid <i>B</i> och <i>B'</i> sättas i förbindelse med polerna
i ett batteri. Går nu en ström genom spiralen <i>H'</i> kan
man genom att stjelpa honom öfver spiralen <i>H</i> i denna
framkalla en motsatt induktionsström och genom att
åter aflägsna honom uppväcka en åt samma håll gående
induktionsström, hvars uppkomst och riktning antydes
af den i <i>G</i> befintliga magnetnålens afvikelse. Lika
så kan man, när spiralen <i>H'</i> är stjelpt öfver <i>H</i>,
inducera samma strömmar genom att vid <i>B</i> eller <i>B'</i>
sluta eller öppna ledningen.

Fig. 363. Inducerade strömmar.

Man kan lätt ställa så till, att batteriets ström
fortfarande öppnar och sluter sig sjelf med stor
hastighet, så att den tråd, som skall induceras, ej
får någon ro och en oupphörlig elektricitetsalstring
eger rum. Den sålunda väckta
elektriciteten visar alla de genom galvanism
framkallade strömmarnas verkningar, men har
dessutom särskildt en stor spänning, liknande
gnidningselektricitetens, och springer, som denna,
gerna öfver i gnistor, medan den galvaniska strömmen
endast på mycket korta afstånd öfvergår från en
trådända till en annan. Om en ström inkommer i den
jemte induktionsspiralen upplindade hufvudspiralen,
eller om den af en ständig ström genomflutna
hufvudspiralen närmas intill induktionsrullen,
blir verkningen alldeles den samma. Likaledes blir
förhållandet det samma, om strömmen afbrytes eller
plötsligt aflägsnas. Alldeles samma induktionsfenomen
inträffa äfven, om man hastigt närmar en kraftig
magnet till en sluten ledare och åter aflägsnar
honom. Vid närmandet uppkommer en kort inducerad
ström i en gifven riktning, vid aflägsnandet 
en annan åt motsatt håll. Man ser
alltså, att äfven här elektricitet och magnetism
ömsesidigt ersätta hvarandra: en magnet åstadkommer
det samma som ett batteri. Liksom man gifvit namnet
elektromagnetism åt den genom en elektrisk ström
framkallade magnetismen, lika så har man åt den
genom en magnet åstadkomna elektriska strömmen gifvit
namnet <sp>magnetoelektricitet</sp>.

Fig. 364. Pixiis rotationsmaskin.

<b>Rotationsapparater.</b> För att på ett beqvämt
sätt frambringa induktionsströmmar, så väl till
fysiologiska som fysiska eller kemiska ändamål, har
man uttänkt åtskilliga inrättningar, af hvilka de
s. k. rotationsapparaterna äro de äldsta. Genom dem
kan en trådledning medelst blotta kringvridningen
af ett hjul göras fullkomligt lika elektrisk, som
om hon vore förenad med ett kraftigt galvaniskt
batteri. Dessa maskiner erbjuda dessutom den
fördelen, att man genom hastigare och långsammare
kringvridning kan i hvarje ögonblick öka eller
minska deras verkan. Apparaten har, sedan han
uppfans, undergått mångfaldiga förändringar. Den
första maskinen konstruerades 1832 af <sp>Pixii</sp> och
är afbildad i fig. 364. <i>A</i> och <i>B</i> äro två magneter,
hvilka äro så förenade med hvarandra, att de bilda
ett slags hästskomagnet, hvars båda poler stå
midt emot spiralerna <i>E</i> och <i>E'</i>, som inuti hafva
mjuka jernkärnor. Medelst kringvridning af den
nedtill anbragta vefven förändrar magneten sin
ställning framför spiralerna, och i dem alstras
strömmar, hvilka, ledda af trådar till den lilla
qvicksilfversskålen, när den ena trådändan nedstickes
i sjelfva qvicksilfret och den andra hålles nära
ytan deraf, ge sig till känna genom öfverspringande
gnistor. Sedermera har <sp>Stöhrer</sp> i Leipzig betydligt
förbättrat rotationsapparaterna. Fig. 365 visar
en bland de först af honom utförda. Vi se der
såsom hans förnämsta och vigtigaste del en stark,
af flera skifvor sammansatt hästskomagnet, hvilken
är fastgjord vid sitt underlag och öfver hvars båda
klackar höjer sig en pelare, som uppbär ett draghjul
med dess pinne. Framför magnetens båda poler ligger
den genom kringvridning roterande delen, hvars axel
går in mellan magnetens klackar, der han omfattas
af det från hjulet nedgående drifsnöret. Framtill
på axeln sitter ett tvärstycke af mjukt jern och
vid detta åter de likaledes af jern bestående
samt mot magnetens poler vända cylindrarna <i>BB'</i>,
kring hvilka en öfverspunnen koppartråd är i många
hvarf upplindad. Erinrar man sig nu, att en helt
kort ström väckes i trådspiralen, när en kraftig
magnet närmas till tråden, och att en motsatt lika
kort ström uppkommer, när magneten åter aflägsnas,
blir maskinens verkan lätt begriplig. Tvärstycket
och cylindrarna hafva nämligen i den tecknade
ställningen genom magnetens inverkan sjelfva blifvit
magnetiska och förblifva det, så länge de äro utsatta
för hufvudmagnetens dragningskraft, d. v. s. när
de befinna sig i det läge framför dennes poler,
som de på ritningen intaga. Men sättes deremot
axeln i rörelse, ändrar sig förhållandet: efter ett
fjerdedels omlopp komma cylindrarna <i>BB'</i> lodrätt öfver
hvarandra och på längsta afståndet från de båda
polerna; men under vägen har deras magnetism redan
försvunnit, och verkningen på koppartråden af detta
försvinnande blir fullkomligt den samma, som om man
dragit jerncylindrarna helt och
hållet ut ur spiralerna, d. v. s. aflägsnat     
magneten från ledningen. Genom ett följande fjerdedels
omlopp komma cylindrarna på nytt midt emot polerna,
blifva åter magnetiska, ehuru med ombytta poler,
och i tråden måste en kort, denna gång motsatt ström
uppkomma, alldeles som man hastigt inskjutit en magnet
i spiralerna. Hvarje omlopp af axeln alstrar således
ett fyrfaldigt väckande af motsatta strömmar. Der
det är önskvärdt att gifva de inducerade strömmarna
samma riktning, åstadkommes detta genom en liten på
axelns främsta del anbragt apparat, strömvändaren
eller <sp>kommutatorn</sp>, som upptager alla strömmar,
men i hvardera af de båda vid <i>a</i> och <i>b</i> instuckna
ledningstrådarna alltid öfverför blott de åt samma
håll gående. De åt motsatta håll riktade strömmarna
kan man i visst afseende betrakta som positiv och
negativ elektricitet.

Fig. 365. Stöhrers rotationsapparat.
Inom läkarkonsten gör man ett vidsträckt bruk af
rotationsapparaterna, och genom strömvändarens
justering kan man antingen låta strömmen genomgå
kroppen i samma riktning eller omvexlande än i en,
än i en annan. De i det senare fallet uppkommande
nervretningarna äro naturligtvis mycket häftigare
genom de plötsliga, hastigt på hvarandra följande
omvexlingarna och kunna redan med ganska små apparater
blifva alldeles olidliga. Större apparater verka så
våldsamt, att alla kroppens muskler krampaktigt dragas
tillsammans och förmågan af frivilliga rörelser går
helt och hållet förlorad. Ingen lefvande varelse, vore
hon än aldrig så jättestark, kan motstå dem. Man har
derför, och Stöhrer i Leipzig allra först, till och
med för hvalfiskfångst konstruerat stora apparater
och användt dem med synnerlig framgång. Den
ena af de båda ledningstrådarna inflätas
i harpunlinan, den andra deremot kastas i
vattnet. Strömmen går på detta sätt genom kroppen
på den träffade hvalen, och en enda man är i stånd
att genom apparatens kring vridning förvandla
djurets våldsamma rörelser till en förlamande
stelkramp, hvarunder det i allt lugn kan fullständigt
dödas. Apparaten är inrättad på det sätt, att framför
ett antal i omkretsen ordnade starka magneter löper
en krans af induktionsrullar. Då lika många rullar
ligga bredvid hvarandra, som det fins magnetiska poler
i batteriet, växer antalet af de vid hvarje omlopp
inducerade strömmarna med qvadraten på poltalet. 

Fig. 366. Clarks rotationsmaskin.

Ett annat slags rotationsapparat visar <sp>Clarks</sp> maskin, 
fig. 366. I denna har magneten <i>FF'</i> en lodrät ställning;
nära dess poler ligga, liksom i Stöhrers apparat, de
båda spiralerna <i>EE'</i>, med sina jernkärnor fästa vid
axeln <i>AA'</i>, som genom vefven <i>M</i> bringas i omlopp. De
båda styckena <i>A</i> och <i>A'</i> stå visserligen i ledande
förbindelse med spiralen <i>E</i> och ledningstrådarna <i>R</i>
och <i>m</i>, men äro likväl sins emellan isolerade. Genom
denna särskilda inrättning, hvaraf fig. 367 ger en
detaljerad bild, är omvexlingen af strömmarna på det
mest olika sätt möjliggjord. När man insatt handtagen
<i>MM'</i>, kan man låta strömmarna gå genom kroppen i
samma riktning eller i en omvexlande; eller man kan
äfven, genom att på olika sätt kombinera ledningen,
använda den s. k. <sp>direkta</sp> eller <sp>primära</sp> strömmen,
hvilken härrör från magnetens verkan, eller blott
den <sp>sekundära</sp>, som uppkommer i 
spiralerna, när de direkta strömmarna afbrytas. En
dylik strömvexling medgifver för öfrigt äfven den
stöhrerska apparaten, och hon har till och med allra
först blifvit af Stöhrer föreslagen.

Det förstås af sig sjelft, att man med dylika
apparater äfven kan frambringa alla slags fysiska
elektricitetsfenomen. Bland dessa är det i synnerhet
<sp>ljusutveckling</sp>, <sp>telegrafi</sp> och <sp>galvanoplastik</sp>, hvilka
ofta kunna åstadkommas för billigare pris medelst den
mekaniska kraft, som erfordras till kringdrifvande
af induktionsrullarna, än genom de alltid i längden
kostsamma galvaniska batterierna.

Den utvidgade användningen af större
rotationsapparater har äfven haft inflytande på
deras tillverkning. Bolaget <sp>L'alliance</sp> i Paris har
konstruerat en maskin, som består af 40 kombinerade
apparater, hvilkas axel med sina 164 induktionsrullar
kringvrides 373 gånger i minuten af en ångmaskin om
två hästkrafter. Hvarje spiral går vid hvart omlopp
förbi 16 magneter, och således uppkomma vid hvarje
kringsvängning öfver 10 000 elektriska strömmar,
af hvilka, den ena hälften har
en motsatt riktning mot den
andra. Fig. 368 föreställer en mindre apparat med
endast 24 magneter (hvar magnet bestående af flera
skifvor), som äro fästa grensle tre och tre på hvar
sin slå. Emellan hvart par af dessa magneter rör
sig en på drifaxeln sittande messingsskifva med
sina induktionsrullar.

För att låta magneterna verka i samma riktning äro
dessa så stälda, att de midt emot hvarandra
belägna poler, som rullarna samtidigt passera,
äro motsatta. De på hästskomagneterna tecknade
bokstäfverna <i>N</i> och <i>S</i> (norr och söder) antyda detta. En
annan ganska kompendiös maskin förfärdigas i England
af <sp>Holmes</sp>, som utför sina apparater hufvudsakligen
till frambringande af ljus. Men med all sin
förträfflighet äro de temligen dyra: en apparat med
48 magneter -- hvardera bestående af sex skifvor --
och 160 spiraler kostar inemot 15 000 rdr; dylika
ljuskällor nyttjas derför endast i fyrtorn.

Fig. 367. Stormvändare i Clarks rotationsapparat.

<b>Elektromagnetiska motorer.</b> Liksom man i
rotationsapparaterna förvandlar mekanisk kraft i
elektricitet och derifrån i ljus och värme, lika så
ser man i den stora styrka, hvarmed jernmassor dragas
och fasthållas af elektromagneter, elektriciteten
förvandlad till mekaniskt arbete. Det är ej svårt att
framställa elektromagneter, hvilka i dragningskraft
hundrafaldt öfverträffa de vanliga stålmagneterna
och med lätthet kunna fasthålla tusentals centner.
Tanken att tillgodogöra denna oerhörda kraft för
drifvande af maskiner uppkom derför ganska snart,
och man har på flerfaldiga sätt sökt sätta honom i
verket, dock alltid utan någon annan vinst än den,
som en liten beqvämt skött och lätt underhållen
kraftkälla, hvilken i hvarje ögonblick kan försättas
i eller ur verksamhet och deremellan ej förorsakar
några väsentliga underhållskostnader, kan bereda. Men
der dessa fördelar ej uppväga det på detta sätt
ojemförligt kostsammare frambringandet af kraft,
och detta är i de flesta fall händelsen, äro de
elektromagnetiska motorerna ej att förorda. Detta
oaktadt lefver dock iden ännu i friskt minne hos den
stora allmänheten och upplifvas då och då genom
tidningsartiklar, så att vi ej böra underlåta att
något närmare granska honom.

Fig. 368. Rotationsapparat för elektrisk belysning.

Redan år 1834 försökte <sp>Dal Negro</sp> begagna
elektromagnetismen till drifkraft, och året derpå
utgaf <sp>Jacobi</sp> en beskrifning öfver en för samma ändamål
konstruerad maskin. Tänka vi oss en hästskoformig
stålmagnet så anordnad, att hans poler ligga uppåt
i samma horisontalplan och deröfver, helt nära,
en kring sin axel rörlig elektromagnet, med samma
afstånd emellan polerna som hos den förre, söker
enligt den magnetiska attraktionens vanliga verkan
stålmagnetens nordpol draga till sig och fasthålla
elektromagnetens sydpol.
Förändras nu, i det ögonblick de oliknämniga polerna
stå midt emot hvarandra, strömmens riktning ombytas
elektromagnetens poler: hvad som förut var sydpol
blir nordpol, och hvad som var nordpol blir sydpol.

Men derigenom komma liknämniga poler öfver hvarandra,
hvilka bortstöta hvarandra, elektromagneten gör ett
halft omlopp för att nå de andra attraherande polerna,
men i det ögonblick, han hunnit dit, förändras
strömmen åter, och så vidare, så att elektromagneten
aldrig kommer i hvila. På detta sätt uppstår en
roterande rörelse, som, allt efter magneternas styrka,
kan utveckla en temligen betydlig effekt och, emedan
elektromagneternas tunga massa förmår magasinera
mycken lefvande kraft, kan begagnas till att drifva
mindre maskiner. I sjelfva verket hafva också många
försök gjorts att lägga denna princip till grund för
elektromagnetiska motorer, men ett stort hinder reser
sig deremot.

Fig. 369. Pages elektromagnetiska motor.

Bär magneten en tyngd om 110 skålpund, när han står
i beröring dermed, är hans dragningskraft på ett
afstånd af 0,03 linie endast 45 skålpund och på 0,08
linies afstånd 25 skålpund, på 0,16 linies afstånd
20 skålpund o. s. v. allt mindre och mindre. Men nu
är det i följd af utvidgning genom värmet ej möjligt
att låta de rörliga delarna komma närmare hvarandra
än 0,16 linie, och man ser häraf, hvilken betydlig
mängd elektricitet ej kommer till någon nyttig
användning. Men dessutom försvinner ej magnetismen
ur större jernmassor så fullständigt, om de bestå
af mjukt jern, att ej äfven härigenom väsentliga
kraftförluster uppstå. Den senare omständigheten
har nu visserligen ej någon tillämpning på det slags
maskiner, i hvilka två på ändarna af en stång fästa
jerncylindrar indragas uti en trådspiral, när en
elektrisk ström genomlöper denna och gör honom i
viss mån magnetisk. En sådan af <sp>Page</sp> konstruerad
maskin framställes i fig. 369. Han består af två
elektromagneter <i>B</i> och <i>B'</i> som utgöras af cylindrar af
mjukt jern, kring hvilka spiraler äro lindade. Två
andra mjuka jerncylindrar <i>F</i> och <i>F'</i>,
hvilka äro förenade så 
väl sins emellan som med vefstaken <i>T</i>, kunna vexelvis
ingå i elektromagneterna <i>B</i> och <i>B'</i>.
När en ström löper genom spiralen <i>B</i>, är 
ledningen emellan den andra spiralen
<i>B'</i> och det galvaniska batteriet afbruten. <i>B</i> blir
magnetisk och insuger jerncylindern <i>F</i>, så att ramen <i>CC'</i>,
vid hvilken han är fäst, går nedåt. När denna
kommit i sin lägsta ställning, upphör strömmen i <i>B</i>
och öfvergår ögonblickligen till <i>B'</i>, som härigenom
blir magnetisk och i sin ordning drager in cylindern
<i>F'</i> hvarvid ramen åter höjes, tills strömmen å nyo
inkommer i <i>B</i> och den förut nämda rörelsen börjar
på nytt. Då hvarje gång blott den ena spiralen
genomströmmas af elektricitet och den andra således
ej kan utöfva någon dragningskraft på dit hörande
jerncylinder, finnes intet vidare hinder för maskinens
verksamhet än friktionen och lasten. Maskinen kan
nu begagnas på åtskilligt sätt. Hans fram- och
återgående rörelse kan användas omedelbart till
drifvande af mindre pumpverk. I vår teckning är ramen
förenad med en vefstake <i>T</i>, som kan öfverföra kraften
till roterande arbetsmaskiner. Men magnetismens
förminskning genom afståndet, som äfven här eger
rum, står hindrande i vägen för ett fullständigt
tillgodogörande af den dessutom ganska dyra kraften
från ett galvaniskt batteri. Vill man åter framkalla
strömmen genom mekanisk kraft medelst de billigare
induktionsapparaterna, har hvar och en rätt att fråga,
hvarför man ej genast använder den till buds stående
drifkraften för det afsedda ändamålet.

Den bästa effekt, som man öfver hufvud taget i
detta hänseende torde kunna vinna, har Stöhrer med
sina elektromagnetiska motorer åstadkommit. I dem
frambringas rörelsen äfven medelst en cylindrisk
elektromagnet med konstanta poler, som rör sig omkring
sin axel mellan en med trådlindningar omspunnen
ram. Allt efter som strömmen genomgår dessa ledningar
i den ena eller andra riktningen, attraheras eller
repelleras magnetens poler, och han hålles i roterande
rörelse, så länge ledningen är sluten, derigenom att
maskinen sjelf medelst en enkel inrättning två gånger
under hvarje omlopp ombesörjer denna strömvexling.

Men någon stor effekt förmår ej heller denna maskin
åstadkomma. Deremot arbetar han med stor hastighet,
och Stöhrer har användt denna hans egenskap särdeles
lämpligt till koppartråds öfverspinning med silke och
sålunda genom sin uppfinning skaffat sig ett behändigt
arbetsbiträde. Efter den erfarenhet man gjort, hvilken
sannolikt ej heller genom fortgående förbättringar i
det mekaniska utförandet kan undergå någon fördelaktig
förändring, ty de bero nödvändigt på de galvaniska
strömmarnas natur och verkningssätt, kan man ej
längre förespå de elektromagnetiska motorerna någon
stor framtid, och den lätt hänförda mängdens jublande
bifallsrop, när 1839 Jacobi jemte tolf andra personer
färdades på Neva i en af hans elektromagnetiska motor
drifven båt, skola, sedan de mer och mer tystnat,
knappast åter vid liknande tillfällen låta höra sig.
Telegrafin.

Efter den ecaterska väggmålningen på statsbangården
i München.

<b>Uppfinningen af telegrafen.</b>

De gamlas telegrafi. - Roparlinier. - Optiska
telegrafer. - Fackel- och flaggsignaler. - Chappes
telegraf. - Historia och inrättning. - Den optiska
telegrafen i Sverige. - Edelcrantz' system. -
Akustisk telegrafi. - Den sparreska lufttelegrafen. -
Hydraulisk telegrafi. - Den elektriska telegrafin. -
Winkler. - Lemond och Boeckmann. - Sömmerings
galvaniska telegraf. - Schilling von Cannstadt. -
Gauss och Weber. - Cookes förtjenst om telegrafin. -
Wheatstone. - Nål- och dubbelnålstelegrafen. -
Steinheils skriftelegraf. - Visartelegrafen,
uppfunnen af Davy och förbättrad af Wheatstone. -
Steinheils upptäckt af jordledningen. - De kemiska
telegraferna. - Morse. - Historia och system. - På
en telegrafbyrå. - Ledningen. - Underhafskablar. -
Nedläggningen af den atlantiska kabeln. - Elektriska
ur.

Behofvet att så hastigt som möjligt hefordra
vigtiga underrättelser till aflägsna orter måste
redan i ett tidigt skede af folkens utveckling
göra sig känbart. Så snart menniskorna trädt i mera
omfattande stam- och statsförhållanden till hvarandra,
förekommo ej sällan fall, då man ville varna vänner
för anfall och andra faror eller kalla dem till
skyndsam undsättning. Att utforska de första spåren
af telegrafin, egentligen konsten att korrespondera
på långa afstånd (af [grek: tele], fjerran, och 
[grek: grapein], skrifva), 
torde derför äfven vara mycket svårt, om ej omöjligt.

De först använda medlen ha för öfrigt hos alla folk
varit af så ursprunglig art, att de sannolikt öfver
allt varit de samma. <sp>Utstälda poster</sp> 
tillropade hvarandra underrättelser eller meddelade sig
genom på långt håll synliga signaler: <sp>eldar, flaggor,
rökpelare</sp> o. s. v.

Om den persiske konungen Darios Hystaspes berättas,
att han på vissa höjder låtit utställa poster, som
befordrade underrättelser till hufvudstaden från de
mest aflägsna provinserna i hans rike.

Dessa "konungens öron", såsom de kallades, tillropade
hvarandra de meddelanden, som skulle göras, och
spridde dem på en enda dag till ett afstånd af 30
dagsresor.

I sorgspelet "Agamemnon" af Eskylos omnämnes,
huru eröfrarens gemål, ännu samma natt Troja
intogs, genom signaleldar erhöll underrättelse om
händelsen, oaktadt afståndet utgjorde ej mindre än
50 mil. Telegrafposternas stationer voro vid detta
tillfälle följande: berget Ida i Troas, Hermeos på
Lemnos, Atos, Makistos på Eubea, Mesapios i Beotien,
Kiteron, Egiblanktos i Megaris och Arakneos i Argolis.

Perseus skall, såsom Herodotos berättar, haft verkliga
telegraflinier, på hvilka alla vigtiga underrättelser
medelst fackelsignaler befordrades, och Hannibal
skall i Spanien och Afrika inrättat fasta torn till
stationsplatser.

Genom enkla eldar, såsom de af alla folk från greker och
romare ända till kineser och Nordamerikas urinvånare
användes och ännu användas hos Skotlands, Schweiz'
m. fl. bergfolk, kunna naturligtvis endast mycket 
korta meddelanden gifvas. De så kallade <sp>vårdkasarna</sp> i
Sverige utgöra minnen från sådana signalsystem.

Fig. 371. Fackeltelegraf.

Fackelsignaler åter, hvilkas ålder äfven är mycket
hög, tillåta redan ett meddelande af olikartade samt
helt och hållet oförutsedda händelser. Det påstås,
att <sp>Kleoxenes</sp> och <sp>Demokritos</sp> 
(450 f. Kr.) skola ha uppstält bokstafssystem. I synnerhet omtalas en
apparat med schackbrädlik inrättning, i hvilken
alfabetets 25 bokstäfver voro ordnade i fem
horisontala och fem vertikala rader, så att hvarje
bokstaf kunde betecknas genom angifvande af två tal
antingen medelst facklor eller flaggor. Äfven angaf
man bokstäfver med 1-8 facklor eller fanor i tre
särskilda grupper, den venstra, mellersta och högra,
motsvarande de åtta första, mellersta och sista
bokstäfverna i alfabetet (fig. 371).
Slutligen användes för telegrafering trästycken,
som omvexlande upp- och nedhissades på höga stänger.

Oaktadt alla dessa olika telegraferingssätt voro
behäftade med stora olägenheter, återkom man
dock ständigt till likartade system, och <sp>Kesslers</sp>
uppfinning (1617), som bestod deruti, att ett lysande
föremål stäldes i en horisontalt liggande tunna
och ordningsnumret af den bokstaf i alfabetet, som
skulle telegraferas, angafs genom det antal gånger,
tunnans lock öppnades, står ännu helt och hållet på
samma punkt som de gamla romerska inrättningarna.

Att flagg- och lyktsignaler ännu i dag äro brukliga
om skeppsbord, är naturligt.

Ett framåtskridande egde först rum i början af
sjuttonde århundradet, då den engelske <sp>markisen
af Worcester</sp> (1633) gaf förslag till en optisk
teckentelegraf, som <sp>Amontons</sp>, en fransman, (1663)
utbildade. År 1684 uppträdde engelsmannen <sp>Hook</sp>
med en uppfinning att medelst rörliga linialer
telegrafera geometriska figurer, hvilkas betydelse
var på förhand bestämd, och 1765 bygde engelsmannen
<sp>Edgeworth</sp> en dylik telegraf för eget behof mellan
London och Newmarket.

Samma år visade professor <sp>Bergsträsser</sp> i Hanau i sin
"syntematografik", huru man utan synnerlig kostnad
kunde dag eller natt utdela order till alla cheferna
i ett läger af 200 000 man och meddela hvar och
en jemnt så mycket, som han borde lära känna. Han
föreslog inrättandet af en sådan <sp>signalpost</sp>, såsom han
kallade den, mellan Leipzig och Hamburg. Sommaren 1786
gjorde man äfven ett försök härmed mellan Hanau och
den fyra mil derifrån belägna så kallade guldgrufvan
vid foten af Feldberg, ett försök, som lemnade ett
ganska godt resultat. Saken blef dock ej synnerligt
uppmärksammad och derför snart glömd; men då hon
återkom till Tyskland som en fransk uppfinning,
skänkte man henne en uppmärksamhet, som hon redan
från första början förtjent.

Fig 372. Chappes telegraf.

<b>Chappes telegraf.</b> Det påstås, att ingeniören <sp>Claude
Chappe</sp> uppfunnit sin telegraf för att från Angers
kunna korrespondera med sina bröder, som befunno
sig vid en läroanstalt en fjerdingsväg utanför
staden. Denna berättelse är möjligen till en viss
grad sann, dock fick Chappe egentligen sin ide att
med tillhjelp af en mekanisk inrättning möjliggöra
ett hastigt tankeutbyte, då han 1790 efter en längre
bortovaro sammanträffade med sina bröder hemma hos
modern i Brulon. Han anstälde en mängd försök, som af
grannarna utskrattades och hånades, men dock slutligen
uppmärksammades af nationalkonventet. Sedan systemet
genom brödernas fortsatta försök med 
tillhjelp af konsul <sp>Delauny</sp> och urmakaren <sp>Breguet</sp>
blifvit ytterligare utbildadt, anbefalde konventet,
hufvudsakligen på Rommes bedrifvande, i juli 1793
upprättandet af en telegrafförbindelse mellan Paris
och Lille, en sträcka af 20 mil med 22 stationer. Den
första depeschen innehöll underrättelse om Condés
återintagande (29 aug. 1794), hvarpå konventet
svarade, att denna plats hädanefter skulle kallas
Nord-Libre, hvilket namn dock med revolutionen sjelf
åter försvann. Från depeschens afgång till svarets
ankomst förflöt tre fjerdedels timme.

På berg, kullar, torn o. d. uppfördes små, med två
fönster försedda bygnader med ett sådant läge, att man
hade fri utsigt till nästa station. På taket stod en
lodrät pelare eller stång, som gick ned i huset och
räckte ända till golfvet och vid hvars öfre ända å
en axel var anbragt en 10-17 fot lång och 7 till 10
tum bred stark ram, hvilken kunde antaga alla möjliga
ställningar i vertikalt plan. Vid hvardera ändan af
denna s. k. <sp>regulatorsram</sp> befinner sig en dylik ram af
7 fots längd och 10 tums bredd, kallad indikator eller
vinge, hvilken åter i förhållande till regulatorn
kan i dennes rörelseplan intaga hvilken ställning
som helst. De särskilda afdelningarna äro medelst
motvigter så afpassade, att de låta vrida sig af en
helt ringa kraft. För att ej göra vinden för stort
motstånd äro ytorna genombrutna som jalusier. Allt
är svartmåladt.

Så länge maskinen är i hvila, ligga indikatorerna
hopslagna midt öfver regulatorn, så att de ej kunna
ses. Men vill man åstadkomma telegrafiska tecken,
bringas regulatorn och vingarna i olika lägen
till hvarandra. Redan med regulatorn ensam kan
man åstadkomma fyra lägen, det lodräta, vågräta,
sneda från höger till venster och från venster till
höger. Men ännu många flera lägen kunna vingarna
intaga allt efter den vinkel, som den ena eller båda
tillsammans bilda mot regulatorn. Man har dock för
signalering endast valt de sju lättast igenkänliga
ställningarna, nämligen två vinkelräta, två i 45
graders vinkel uppåt och två i lika stor vinkel
nedåt samt en i regulatorns förlängning. Dessa sju
ställningar hos den ena vingen, kombinerade med sju
ställningar hos den andra, gifva 49 olika signaler,
och då dessa kunna åstadkommas vid hvar och en af
regulatorns fyra ställningar, gifver den chappeska
telegrafen 196 figurer, som äro mycket lätta att
skilja från hvarandra. Af dessa har man nu valt 70,
de lättast igenkänliga, med hvilka man ej blott
kan angifva bokstäfverna och siffrorna, utan äfven
skiljetecknen.

Apparaten skötes lätt och säkert af en enda person
medelst snören, som gå öfver rullar genom regulatorn
och pelaren. Telegrafisten, som befinner sig i ett
rum omedelbart under apparaten, hvarifrån ledsnörena
sträcka sig till en liten telegrafmodell af metall,
utför å denna de signaler, som skola gifvas, hvarvid
dessa omedelbart och med största noggranhet upprepas
på den stora. På hvarje telegrafstation finnas två
goda kikare fastsatta i väggen och så inriktade, att
man har båda grannstationerna tydligt i synfältet för
att genast noga kunna uppfatta hvar enda rörelse af
deras armar.
Telegraflinierna utbredde sig mycket hastigt öfver
hela landet och sammanlöpte alla i Paris. Afståndet
mellan stationerna var på slättbygden oftast 3 till 4
mil, i bergstrakterna något mindre, så att man alltid
noga kunde se från en station till en följande, och
hvarje rörelse, som utgick från Paris, upprepades
mekaniskt af den ena stationen efter den andra.

På detta sätt var det möjligt att någorlunda hastigt
meddela en underrättelse. Så erhöll man i Paris
en depesch från Lille (20 mil) på två minuter,
från Calais (23 mil) på 4 minuter 5 sekunder, från
Strassburg (40 mil) på 5 minuter 52 sekunder, från
Toulon på 13 minuter 50 sekunder, från Bayonne på 14
minuter, från Brest (50 mil) på 6 minuter 50 sekunder
o. s. v. Andra länder följde snart exemplet, sålunda
Sverige 1794, England 1796, Danmark 1802, Preussen
1833, Österrike (Wien-Linz) 1835, Ryssland (Varsjav
-Petersburg) 1836. Till och med Ostindien och Turkiet
hade sina telegrafledningar. Den vigtigaste tyska
telegraflinien, mellan Berlin och Köln, inrättades
af regeringen för statsbehof; hvarje signal behöfde
10 minuter för att komma fram.

Så utbredd och beundrad denna inrättning än var, hade
hon dock det stora felet att blott kunna begagnas
om dagen och vid klart väder. Inträdde regn eller
dimma, om också blott mellan två af de talrika
stationerna, upphörde strax all telegrafering, och
ännu för tretio år sedan fick man i tidningarna se,
huru depescherna voro afbrutna oftast just der,
de lofvade att bli som mest intressanta. Midt under
det vingarna arbeta som fortast och ifrigast, blifva
de plötsligt, liksom gripna af stelkramp, stående
orörliga midt i en signal; efter en lång stund
spritta de ändtligen åter till, men endast för att
åter tvärstanna. Under tiden består depeschen endast
af idel punkter; ändtligen komma åter några ord
utan allt sammanhang, så åter punkter och slutligen
det vanliga tillägget: "uppkommen tjocka hindrat
signaleringens fortsättning".

Det torde här vara på sin plats att i ett sammanhang
berätta den optiska telegrafens historia särskildt
i Sverige, ehuru vi härigenom gå något längre fram i
tiden än det öfriga af vår berättelse 
<foonote>Hufvudsakligast efter <sp>Nyströms Lärobok i 
telegrafi</sp>.</footnote>. 
Sverige var det land, som först följde fransmännens föredöme i
afseende på inrättandet af optiska telegrafer. Redan
år 1794 hade presidenten <sp>Edelcrantz</sp> fullkomligt
oberoende af den franska telegrafen, ja, utan att
ens derom ha någon annan kännedom, än att dertill
användes rörliga armar, konstruerat sin telegraf,
som den 30 oktober och 1 november samma år försöktes
mellan Stockholm och Drottningholm samt ett par år
senare antogs i England, först med några misslyckade
förändringar, men sedermera fullkomligt sådan han var
konstruerad af Edelcrantz, hvilken af sällskapet för
konster, åkerbruk och handel i London hedrades med
sällskapets prismedalj för nyttiga uppfinningar.

Edelcrantz' telegraf skilde sig från Chappes
hufvudsakligen derigenom, att i stället för de
tre rörliga armarna användes tre fasta, på en mast
uppsatta horisontala armar, på hvar och en af hvilka
voro medelst gångjern 

anbragta tre fyrkantiga luckor, hvilka kunde läggas
horisontalt eller ställas vertikalt. Endast i den
senare ställningen voro luckorna synliga till nästa
station. Hvarje lucka på den öfversta armen betydde 1,
på den mellersta 2 och på den nedersta 4.

De nio luckorna voro för öfrigt så ordnade, att
de äfven bildade tre vertikala rader. Den första
vertikalraden utmärkte enheter, den andra tiotal och
den tredje hundratal. Man kunde med luckorna utmärka
hvilket tresiffrigt tal som helst från 0 till 777,
hvaruti ingen större siffra än 7 ingår. Detta tillgick
sålunda:

För att utmärka, att första siffran till
höger i talet, d. v. s. enhetssiffran, är
1, uppfälles den öfversta luckan i den första
vertikalraden. Enhetssiffran 2 angifves genom att
uppfälla mellersta luckan i första vertikalraden, och
enhetssiffran 4 genom att uppfälla den nedersta luckan
i första vertikalraden. Enhetssiffran 3 angifves
derigenom, att de öfversta och mellersta (1 + 2)
luckorna uti meranämda rad äro uppfälda, enhetssiffran
5 genom öfversta och nedersta (1 + 4) luckornas
uppfällande i första vertikalraden. På enahanda
sätt angifvas tiotals- och hundratalssiffrorna
1-7. Då någon eller några siffror i talet äro 0,
tillkännagifves detta derigenom, att ingen lucka är
synlig i den motsvarande raden eller de motsvarande
raderna. De tal, man kan signalera, äro således
1-7, 10-17, 20-27 o. s. v. 100-107, 110-117,
120-127 o. s. v. 200-207, 210-217 o. s. v. 700-707
o. s. v. 770-777. På detta sätt erhållas 511 eller,
om 0 medräknas, 512 olika siffertal.

Talet 367 utmärkes t. ex. sålunda:

 1-1
 222
 -44
----
=367.

Talet 201 signaleras sålunda:

 --1
 2--
 ---
----
=201. 

Talet 25:
 --1
 -2-
 --4
----
=025.

Antalet af dessa tal fördubblas med tillhjelp af
en tionde lucka, som är anbragt utanför fyrkanten
af de förenämda nio, midt öfver deras mellersta
vertikalrad. Denna lucka, äfvensom en elfte, befintlig
äfvenledes utom fyrkanten, vid sidan af den mellersta
horisontalraden, tjenar dessutom till att underlätta
radernas särskiljande från hvarandra vid signalens
afläsande. Med hvart och ett af de 1 024 siffertalen
utmärkes en af de mera allmänt förekommande stafvelser
eller ord, som i signalboken upptagas. I svårare
fall, d. v. s. då
ovanliga ord skola återgifvas, kan man äfven
signalera hvarje bokstaf särskildt.

Afsättas 20 af dessa tal för att utmärka sidor uti
en signaltabell, återstå 1 004 för att dermed uttrycka
bokstäfver, stafvelser, ord eller meningar på hvarje
sida. Sålunda kan man, genom att begagna två signaler,
deraf den första till utmärkande af sidans nummer
och den andra till utmärkande af bokstafvens (eller
stafvelsens m. m.) nummer på denna sida, angifva
20 080 olika uttryck, som i tabellen äro upptagna.

Kort efter det första telegraferingsförsöket mellan
Stockholm och Drottningholm anlades telegraflinier
till Karlberg samt till Fredriksborgs och Vaxholms
fästningar; två år derefter öfver Furusund och
Kapelskär till Grisselhamn och öfver Ålands haf till
Ekerö. Derefter anlades telegrafer mellan Göteborg
och Marstrand, mellan Malmö och Helsingborg samt
mellan Karlskrona och skansarna derutanför.

Under kriget 1808-1809 anlades ytterligare telegrafer
i Stockholms skärgård, nämligen till Gefle, Landsort
och Sandhamn. Efter krigets slut fingo telegraferna
likväl förfalla. Personalen afskedades, och de af
telegrafisterna, som lefde ännu 1836, då samma slags
telegrafer å nyo iordningstäldes, visste berätta,
att man efter krigets slut ej hade några vigtiga
meddelanden att fortskaffa. Inrättningen hade för
öfrigt att kämpa med stora ofullkomligheter. Dels
var missgynnande väderlek för det mesta rådande,
dels skola ordning och öfning saknats hos en del
af personalen, som hufvudsakligen var uttagen ur
landtvärnet.

År 1836 befalde konung Karl XIV Johan, att de
edelcrantzska telegraferna skulle åter uppbyggas. Till
general Akrell lemnades detta uppdrag, och han å sin
sida uppsökte en af 1809 års telegrafmän, ryttmästaren
Venus, som lemnade ritning på den edelcrantzska
telegrafen, samt d. v. kaptenen I. F. v. Heland,
åt hvilken närmaste öfverinseendet uppdrogs. Samma
år blefvo i Stockholms skärgård 10 telegrafer
uppsatta och bemannade, så att korrespondens kunde
ega rum mellan Stockholm och Dalarö, Sandhamn och
Vaxholm. Äfven i Göteborgs och Karlskrona skärgårdar
anlades samtidigt telegrafer. Vaxholmslinien
utsträcktes året derpå till Furusund och Dalarölinien
1838 till Landsort. Några år derefter utsågos
stationspunkter till Grisselhamn och ännu senare
mellan Stockholm och Göteborg, men företaget stannade
vid en utprickning på kartan. Afstånden mellan
stationerna vexlade från 1 till 1 1/2 mil. För att
få begrepp om tidsåtgången må nämnas, att en tid af
7 minuter erfordrades för att sända en kort depesch
från Furusund till Stockholm. Hastigheten var således
ganska stor, då man tager i betraktande, att mellan
nämda punkter funnos fem mellanstationer.

Jemte den optiska telegrafen vilja vi helt kort
beskrifva några andra, som under olika tider blifvit
föreslagna och till en del äfven utförda.

Iakttagelsen, att ljudet under sin fortplantning genom
rör mycket litet försvagas, föranledde den ofta nämde
napolitanen <sp>Porta</sp> att år 1579 framställa ett förslag
om anläggande af språkrörsledningar i stället för de i 
forntiden begagnade roparlinierna. Dessa akustiska
telegrafer hafva emellertid, oaktadt flera, bland
andra cisterciensmunken <sp>Gauthey</sp>, å nyo framkommit
med samma förslag, aldrig funnit någon vidsträcktare
användning, hvaremot man, till åstadkommande af
förbindelse mellan de särskilda lokalerna i större
etablissement, fabriker o. d., med fördel begagnar
sig af dem. De från <sp>Doull</sp>, <sp>Sudre</sp> m. fl. utgångna
förslagen att sammansätta ett bokstafssystem af
åtskilliga toner (<sp>musikaliska telegrafen</sp>) omnämna
vi blott för fullständighetens skull. Lika liten
användning ha de <sp>pneumatiska telegraferna</sp> erhållit. I
dessa tryckes luft genom ett rör och framkommer
vid andra ändan under vatten i form af luftblåsor
(<sp>Rowley</sp> 1838).

I sammanhang härmed må nämnas, att den svenske
ingeniören grefve <sp>P. A. Sparre</sp> 1866 erhöll patent i
Sverige på ett af honom uppfunnet signaleringssystem,
kalladt <sp>lufttelegraf</sp>, som redan förut var af honom
patenteradt i Frankrike och der kändt under namn
af <sp>sonnerie télégraphique, système Sparre</sp>. För
denna sinnrika konstruktion erhöll Sparre vid
verldsutställningen i Paris 1867 silfvermedalj.

Apparaten består af ett fint metallrör, som vid sin
ena ända är tillslutet af en liten kautsjukula eller
balong samt vid den andra af en cylinderformig kropp,
hvars botten utgöres af en tunn elastisk skifva af
kautsju. Då nu kautsjubalongen sammantryckes och
verkar som en liten blåsbelg, utskjutes den elastiska
skifvan i rörets andra ända. Denna skifvans utvidgning
användes som motor för en mekanisk inrättning, som
sätter en klocka i rörelse. Rörets inre diameter
behöfver ej vara mer än en linie, om också ledningen
skulle vara 2 000 till 3 000 fot lång. Detta nu
beskrifna telegrafsystem är i många afseenden
ganska användbart och täflar för närvarande med den
elektriska telegrafen i sådana fall, då det endast är
fråga om enkla signaler och korta afstånd, t. ex. vid
fabriker, i boningshus och i synnerhet om skeppsbord.

Med begagnande af lufttryck i gröfre rör har
man lyckats framdrifva enkom dertill gjorda
läderpatroner eller kapslar, i hvilka bref och paket
kunna inläggas. Då sjelfva depeschen och ej blott
dess innehåll härvid befordras, kunna dock dessa
inrättningar snarare hänföras till post- än till
telegrafbefordring. Ofta och i synnerhet vid kortare
rörledningar framdrifves patronen derigenom, att en
person sammantrycker en vanlig blåsbelg, som står
i förbindelse med röret. Vid större rördimensioner
och längre afstånd komprimeras luften med tillhjelp
af en ångmaskin, och som rörledningen ofta är
dubbel, kan luften äfven förtunnas på andra sidan
om patronen. I Berlin föreslogs 1865 af <sp>Siemens</sp>
och <sp>Halske</sp> en pneumatisk rörpaketpost mellan den
elektriska telegrafstationen och börsen, ett afstånd
af 2 835 fot. Denna inrättning, som äfven utfördes,
består af två utmed hvarandra löpande rörledningar,
sammanfogade af 15 fot långa jernrör af cirka 3 tums
diameter. Rörledningarna, som i båda ändarna stå i
förbindelse med hvarandra, äro omkring 3 fot nedgräfda
i jorden och bilda till och med kurvor af ända till 24
fots radie. Sedan den cylinder, i hvilken depescherna
blifvit nedlagda, instuckits i röret och detta
blifvit tillslutet, sättes medelst en ångmaskin en
pump i verksamhet, hvilken komprimerar luften i det
ena röret och förtunnar henne i det andra. Härigenom
kommer cylindern eller kapseln i hastig rörelse. I
följd af den ringa tid, kapseln behöfver för att
genomlöpa röret, kunna flera hundra depescher
befordras i timmen. En sådan dyrbar anläggning kan
endast komma i fråga, der en större mängd depescher
skall afsändas. Nyss nämda inrättning i Berlin skall,
enligt officiel uppgift, ha kostat öfver 130000
rdr. Långt förut hade <sp>Electric-telegraph-company</sp>
i London inrättat en s. k. pneumatisk rörpost. I
Paris åstadkommes luftkompressionen, som framdrifver
kapseln, medelst vattentryck.

Den <sp>hydrauliska telegrafen</sp> består af ett U-formigt
rör, fyldt med vatten. De vertikala skänglarna, som
befinna sig å de båda ändstationerna, äro likformigt
indelade. Nedtryckes nu den ena vattenspegeln medelst
en kolf, stiger den andra i proportion nästan i samma
ögonblick, och man kan alltså genom flöten antyda
hvilken bokstaf som helst. De gamla (<sp>Eneas Taktikos</sp>
i 4:e århundradet f. Kr.) läto vatten afrinna ur två
lika behållare, som voro uppstälda en vid hvardera
stationen och försedda med hvar sin staf, till dess
vattenspegeln uppnådde det åsyftade tecknet, då på
en ljussignal tillströmmandet afbröts (fig. 373). Då
i slutet af förra och början af detta århundrade
telegrafin fick en allt större betydelse, framsöktes
de gamla förslagen, och äfven män sådana som <sp>Bramah</sp>
(1796), <sp>Wallance</sp> (1824), <sp>Jobard</sp> (1827) och <sp>Jowett</sp> (1847) syselsatte sig med deras förbättrande. 
Dermed har dock ingenting vunnits, ty å ena
sidan uppfylde Chappes telegraf på ett utmärkt sätt
alla då varande fordringar, och å andra sidan kunde,
då han genom vårt nu varande telegrafsystem blef
öfverflödig, så ofullkomliga apparater på sin höjd
endast väcka ett historiskt intresse.

Fig. 373. Hydraulisk telegraf.

<b>Den elektriska telegrafin</b> är också i sjelfva verket
det mest fulländade, som i telegraferingskonst
gerna låter tänka sig. Inom utvecklingen af den
nu varande telegrafin urskilja vi tre perioder,
som utmärka sig derigenom, att efter hvart annat
friktionselektriciteten, galvanismen och slutligen
elektromagnetismen begagnats till motorer för den
telegrafiska apparaten.

Elektricitetens stora fortplantningshastighet måste
redan tidigt föra tanken på hennes användning för
telegrafering. Redan för mer än hundra år sedan (1746)
se vi professor <sp>Winkler</sp> i Leipzig leda elektricitet
genom långa trådar under Pleisse. I England väcktes
förslag om elektriska telegrafer år 1750, men kom
ej till utförande. Man skall ha i behåll ett bref,
dateradt Renfrew
den 1 februari 1753 och undertecknadt <sp>E. M.</sp>, hvars
författare föreslår att leda 24 trådar från en station
till en annan, med hvilken man vill vexla samtal, att
lägga en liten med en bokstaf tecknad flädermergskula
vid hvarje tråd och under vägen isolera trådarna
med hållare af glas eller harts. Laddades nu vid den
ena stationen en tråd med elektricitet, skulle dess
motsvarande ända å den andra stationen attrahera sin
underliggande flädermergskula, och på detta sätt vore
det möjligt att hastigt telegrafera ord och satser. I
stället för flädermergskulor skulle man äfven genom
en enkel inrättning kunna sätta små klockor i rörelse.

<sp>Lessage</sp> i Genève konstruerade 1774 en
sådan telegraf. På hvarje tråd satte han två
flädermergskulor, hvilka, då tråden laddades,
repellerade hvarandra och sålunda antydde bokstafven.

Vid denna tid eller strax derefter syselsatte
sig flera fysiker med samma uppgift och väckte
många förslag. Af särskildt intresse synes det
af <sp>Lemond</sp> (1787) vara, hvilken i stället för de
24 trådarna blott anbragte en eller två och genom
antalet repulsioner af kulorna angaf bokstafvens
ordningsnummer. Samtidigt hade professor <sp>Boeckmann</sp>
ett likartadt förslag. De särskilda bokstäfverna
angåfvos af honom genom en eller flera gnistor,
grupperade inom vissa tidsintervaller. I Spanien
hade <sp>Bétancourt</sp> 1787 inrättat en telegraf mellan
Madrid och Aranjuez, hvilken bestod af laddflaskor,
som urladdades genom metalltrådar. Efter honom väcktes
dylika förslag äfven af <sp>Salva</sp> (1796), <sp>Cavallo</sp> 
(1797) m. fl. I Lemonds försök ligger redan den princip,
som sedermera åter dykte upp i nåltelegrafen samt
i Morses apparat. Märkvärdigt nog, finna vi äfven
den ide, som ligger till grund för den länge och i
England ännu i dag använda visartelegrafen, redan
1816 angifven af engelsmannen <sp>Ronalds</sp>, hvilken på
båda ändstationerna lät uppställa fullkomligt lika
urverk och medelst dessa satte i rotation skifvor,
som voro på fullkomligt lika sätt betecknade med
bokstäfver. Skifvorna rörde sig bakom en skärm,
försedd med en öppning, genom hvilken observatorn
blott kunde se en bokstaf i sönder. Då den rätta
framkom, afbröts rörelsen för ett ögonblick medelst
elektricitet.

Vi se dock försöken med friktionselektriciteten
öfvergifvas, sedan en mycket lämpligare kraftform
upptäckts i galvanismen.

<b>Den galvaniska telegrafens</b> historia kan, såsom nu
tydligt är ådagalagdt, spåras till 1808, och äran
af att med klar insigt i frågan först ha beträdt
vägen tillkommer den tyske fysiologen <sp>Sömmering</sp> i
München. Det första uppslaget gaf det förhärjande
krig, som i århundradets början från Frankrike
utbredde sig öfver Europa. Denna folkens blodiga
samfärdsel utsådde ett frö, som för civilisationen
skulle blifva ett af de mest fruktbringande. Men
märkvärdigt är, att just den franska nationen,
hvars storartade resning gaf första impulsen
till de långvariga skakningarna, skulle sist och
ofullständigast tillgodogöra sig den nya uppfinningens
följder. Ännu 1846 satte sig deputerade kammaren emot
anläggandet af en elektrisk telegraf emellan Paris
och Lille, och endast <sp>Aragos</sp> kraftiga uppträdande
kan man tillskrifva, att småningom åtminstone försök
gjordes, hvilka slutligen förmådde undantränga den
omtyckta chappeska uppfinningen och ersätta henne med
något ojemförligt bättre och fullkomligare. Först 1851
blef den elektriska telegrafen i Frankrike upplåten
för allmänheten, och under de första två månaderna
befordrade han ej mer än 500 depescher från Paris. Men
vi återgå till vår historiska betraktelse.

Man kunde omöjligt göra sig blind för, att Napoleons
snabba och i följd deraf så utomordentligt lyckliga
företag hufvudsakligast understöddes, ja, ofta till
och med endast blefvo möjliga genom den hastighet,
hvarmed herskaren kunde meddela sin vilja till alla
delar af sin här. General Macks olyckliga instängande
i Ulm var ett exempel, som Baiern hade för nära under
ögonen, att det skulle kunnat förbises. Då nu dessutom
österrikarnas alldeles oförutsedda infall den 9 april
1809, hvilket tvang konungen att den 11 fly från
München, genom den optiska telegrafen så hastigt
meddelades Napoleon, att redan den 22 april denna
stad, som sex dagar förut intagits af österrikarna,
undsattes af fransmännen och konung Maximilian kunde
sexton dagar efter sin flykt åter intåga i sin
hufvudstad, riktade baierske ministern <sp>Montgelas</sp>
hela sin uppmärksamhet på telegrafin och hennes
stora betydelse. Sin önskan att af akademin erhålla
förslag till telegrafinrättningar delgaf han den 5
juli 1809 Sömmering, som var medlem af nyss nämda
vetenskapliga samfund, och med hvilken liflighet och
grundlighet vetenskapsmannen omfattade uppmaningen,
visar hans dagbok, i hvilken redan under den 8 juli,
således blott tre dagar
derefter, står att läsa: ".... ej kunnat få någon rast
eller ro, förr än jag medelst gasutveckling löst telegraffrågan."

Sömmering utgick genast från iden att för
telegrafering använda den genom Voltas stapel
utvecklade elektriska strömmen; i synnerhet föreföll
honom stapelns förmåga att sönderdela vatten
särdeles fruktbringande. Det gälde nu att undersöka,
huru långt den kemiska verkningen läte fortplanta
sig. Den 9 juli lyckades, såsom hans dagbok meddelar,
gasutvecklingen på ett afstånd af 40 fot, den 19
sönderdelade hon vatten på 175 och den 8 augusti på
1 055 fots afstånd, och tre dagar derefter kunde han
säga: "telegrafen lyckas".

Den af Sömmering använda stapeln var sammansatt af
silfver (brabantska thaler) och zink och bestod af 15
par; som fuktig ledare emellan hvart par användes
filt, fuktad med saltvatten. Den fullständigt
utarbetade planen mottog akademin den 26 augusti 1809.

Afbildningen (fig. 374) visar, huru den sömmeringska
telegrafen var inrättad. Hon är hemtad ur en liten
skrift, hvari sonen till den förtjenstfulle forskaren
inför efterverlden häfdat sin faders länge förbisedda
anspråk.

Såsom figuren visar, består den första elektriska
telegrafen af följande delar: 1) Voltas stapel <i>A</i>;
2) alfabetet <i>B1</i>, hvars 24 bokstäfver motsvaras af
särskilda trådar, som kunna sättas i ledande förening
med stapeln derigenom, att man insticker poltrådarnas
ändar i de genomborrade stiften, hvilka i <i>B2</i>
äro framstälda i något större skala och vid <i>B3</i> äro
tecknade, såsom de visa sig uppifrån; 3) kabeln <i>E</i>,
innehållande 24 från hvarandra isolerade trådar;
4) ett med apparaten <i>B</i> fullkomligt lika sammansatt
alfabet <i>C1</i>, afsedt att stå på mottagningsstationen,
hvarest de åter åtskilda bokstafstrådarna genomlöpa
bottnen af en glasbehållare, som är fyld med vatten;
i <i>C3</i> synes detta i plan; slutligen 5) väckaren <i>D</i>,
hvars hufvuddel består af en på en häfstång sittande
sked, hvilken i <i>C2</i> synes i större skala.

Fig. 374. Den första galvaniska telegrafen af Sömmering.

Ville nu Sömmering telegrafera med denna apparat,
gaf han först signal med väckaren, i det han instack
de båda poltrådarna i stiften till bokstäfverna
<i>B</i> och <i>C</i>. Strömmen gick t. ex. i tråden <i>B</i> genom kabeln
<i>E</i> och på den andra stationen genom vätskan från
<i>B</i> till <i>C</i> samt vidare genom kabeltråden <i>C</i> tillbaka
till stapelns andra pol. I följd af strömmens verkan
sönderdelades vattnet i behållaren <i>C</i>, och såsom <i>C2</i>
visar, utvecklades vid trådändarna <i>B</i> och <i>C</i> gasblåsor,
hvilka samlade sig under skeden och slutligen lyfte
henne i höjden, så att hon intog ett sådant läge,
som angifves af den punkterade linien. Vid detta läge
halkar en å tråden påträdd blykula i följd af sin egen
tyngd af och nedfaller i en tratt, hvilken leder henne
till en i förbindelse med en utlösning för väckarens
klocka stående skål. Denna väckare uppfans af 
Sömmering den 24 augusti 1810, sedan flera försök att
åstadkomma en önskad verkan misslyckats.

Är således allt klart för mottagande af en depesch,
börjar afsändaren flytta de båda poltrådarna på
sådant sätt, att de i ordningsföljd beröra samtliga
bokstäfver, som förekomma i depeschen och sålunda
genom den gasutveckling, som dervid uppstår, göra dem
bemärkta på den andra stationen. Skall t. ex. ordet
"monark" telegraferas, förenas den ena tråden med <i>M</i>
och den andra med <i>O</i>. Sedan föreningen varat någon
stund, flyttas trådarna till bokstäfverna <i>N</i> och
<i>A</i> o. s. v.

Då gasutvecklingen är mycket lifligare vid
den negativa polen än vid den positiva, har
man deruti ett lätt medel att urskilja de båda
bokstäfvernas ordningsföljd; man behöfver nämligen
blott öfverenskomma att läsa den bokstaf först,
vid hvilken de flesta gasblåsorna uppstiga.

Strax sedan uppfinningen var gjord, framlade
Sömmering for akademin i München sin telegraf och
kort derefter (d. 5 dec. 1809) genom öfverinspektorn
för den franska arméns medicinalväsen <sp>Larrey</sp> för
institutet i Paris. Här nedsattes nu visserligen
till uppfinningens pröfvande en komite, bland hvars
ledamöter glänste namnen <sp>Monge</sp>, <sp>Biot</sp>, <sp>Carnot</sp> o. a.;
men i den öfvertygelse, att man i den chappeska
telegrafen redan egde något oöfverträffligt, gick
man stolt förbi hela saken, och Napoleon sjelf,
hvilken dock först bort inse nyttan af ett sådant
samfärdsmedel, kallade uppfinningen ett tyskt
svärmeri. Äfven i Tyskland höjde sig röster, som
ansågo det sömmeringska förslaget opraktiskt,
och samma motstånd, som nya uppfinningar ofta,
synnerligen i eget land, pläga röna, kom äfven
Sömmering till del. Som exempel härpå kan anföras
den åsigt, som en lärare i fysik vid kadettskolan i
Sachsen, Prætorius, uttalade. Han säger: "Enligt min
åsigt kan strömledning åstadkommas på högst 1 000 fots
afstånd. Men hr Sömmering vill på detta sätt leda en
ström 22 827 parisfot och sålunda fortskaffa depescher
en hel tysk mil eller ännu längre!"

I afseende på det tekniska utförandet yttrar
Prætorius, sedan han anmärkt, att den af 35 trådar
bestående kabeln ej kunde sammansättas af flera
stycken: "Nu frågar jag hr Sömmering, på hvilken
repslagarbana han vill låta slå sitt 35-trådiga
milslånga tåg?" Hvad skulle Prætorius nu säga om de
atlantiska kablarna?

Äfven det 3 fot djupa diket för kabelns nedläggande
anser han nära outförbart och beräknar, att den nya
telegrafen skulle kosta åtta gånger så mycket som den
optiska. "Och med denna åttadubbla kostnad", så slutar
Prsetorius, "skulle man dessutom ej ha vunnit någon
annan fördel, än att man kunde telegrafera under
ett regnväder eller nattetid." Mången Prætorius
lefver ännu.

Ehuru sålunda lemnad i sticket af s. k. praktiskt folk
-- ty äfven i Baiern rörde sig ingen för den galvaniska
telegrafens utförande i stort -- fortsatte Sömmering
det oaktadt sina försök och utförde verkligen en
telegraf, sådan som omständigheterna medgåfvo. Han
telegraferade den 4 februari 1812
med en trådlängd af 4 225 fot, den 15 mars med
en af 10 570 fot med lika lycklig utgång, och så
länge Sömmering var i München (till 1820), hade
många besökande tillfälle att bevitna den nu redan
temligen gamla uppfinningens verkningar. Sömmering,
hvilken ett allmännare bruk mera låg om hjertat än
pekuniär vinst, var beredvillig att åt andra lemna
modell på sin telegraf, och sålunda kom äfven genom
det ryska sändebudet grefve Potocki en sådan till
Wien, der kejsaren, synnerligt tillfredsstäld af
resultatet, ville åvägabringa en telegrafförbindelse
mellan hufvudstaden och Laxenburg. En annan modell
medtog den bekante luftseglaren Robertson till Paris,
en tredje kom till Genève.

Men ingenstädes rörde sig någon
företagsamhetsanda. Ett omedelbart behof fordrade
ännu ej en så hastig förbindelse, och den första
egentliga anledningen, kriget, fans ej mer. Den
lärda verlden åter, som genom Larreys berättelse
i läkarsällskapets bulletiner fått kännedom om
galvanismens lysande användning, ansåg, såsom så ofta
är fallet, sitt intresse fullständigt tillfredsstäldt
endast genom frågans lösning. <sp>Alexander von Humboldt</sp>,
<sp>Schweigger</sp> och <sp>Gauss</sp> äro nästan de enda, om hvilka
vi känna, att de ha egnat den sömmeringska apparaten
någon verklig uppmärksamhet. I England skref dr
Thomas Thomson ännu 1816 i den af honom utgifna
<sp>Annals of philosophy</sp> utan att der på minsta sätt
omnämna Sömmering: "Professor dr Redmann Coxe i
Philadelphia har uttalat den åsigt, att galvanismen
borde kunna användas till telegrafering; utförandet
af denna vidunderliga spekulation torde dock ännu
en rund tid låta vänta på sig." Detta är så mycket
märkvärdigare, som flera engelsmän, lika väl som
andra, redan då hade sett den sömmeringska telegrafen
i München. Till England hade ej kommit någon modell,
och i följd af någon omständighet blef äfven den, som
Sömmering på hans egen begäran beredvilligt öfversände
legationssekreteraren Lyonel Hervey, återskickad.

Den likgiltighet, som Sömmering öfver allt mötte,
är så mycket oförklarligare, som kostnaden för
hans telegraf på långt när ej var så betydlig som
för den optiska, på hvars inrättande man då öfver
allt arbetade. Schweigger hade till och med genom
trådantalets förminskning från 24 till 2 nedsatt
kostnaden för ledningen i medeltal till 270 riksdaler
på milen, medan den optiska telegrafen mellan Berlin
och Köln kostade åttadubbelt.

Riktigheten af en ide är ej ensam tillräcklig att
tillförsäkra honom ett allmänt erkännande. Mängden
vill blifva drifven och knuffad framåt, och häruti
ligger orsaken, hvarför i uppfinningarnas historia
den ofta mera synes, som med outtröttlig energi
endast kämpat för att genomdrifva det tänkta, än den,
som frambragt sjelfva tanken. Vi se Sömmering helt
och hållet uppfyld af sin uppfinnings betydelse och
öfvertygad, att han, såsom han skrifver till Humphrey
Davy, skulle upplefva den dag, då en telegrafkabel
nedlades genom Kanalen. Denna öfvertygelse, som
många torde ha delat, kunde dock ej af sig sjelf
förverkligas.

Händelsen ville emellertid, att ett ryskt statsråd,
baron <sp>Schilling von Cannstadt</sp>, tillhörande
beskickningen i München, blef så intagen af
den sömmeringska telegrafen, att han snart sagdt
betraktade dess utförande i stort
som sitt lefnadsmål. Sömmering och Schilling blefvo
förtroliga vänner; ty värr, blef dock den senare redan
i juli 1812 af de politiska förhållandena återkallad
till Petersburg, och det gemensamma sträfvandet led
genom nu inträffande verldshändelser ett störande
afbrott. Det oaktadt var Schilling ej overksam. Då
den elektriska strömmens inverkan på en magnetnål
upptäcktes af <sp>Örsted</sp> i Kjöbenhavn, sökte han strax
för telegrafin tillgodogöra detta den elektriska
strömmens sätt att verka, och härmed begynner den
elektriska telegrafens tredje period.

<b>Den elektromagnetiska telegrafen.</b> Örsted
tillkommer äran att (år 1819) ha upptäckt den
elektriska strömmens inverkan på en magnetnål, och
derefter utgingo från <sp>Schilling</sp>, <sp>Ampère</sp> och <sp>Ritchie</sp>
m. fl. åtskilliga förslag att använda magnetnålens
afvikning för erhållande af telegraftecken. Ampère
upptäckte, att en vanlig jernbit blir magnetisk, så
snart en elektrisk ström ledes omkring honom. Alla
använde ett stort antal trådar, men Schilling
inskränkte 1832 trådantalet till två, och derigenom
erhöll problemet att på ett praktiskt sätt åstadkomma
en elektrisk telegraf sin första lösning. År 1820 hade
Schweigger funnit, att strömmens verkan på nålen ökas,
om han får gå omkring nålen flera gånger i stället
för blott en eller en half gång. På grund häraf
konstruerade han sin multiplikator, som sedermera
fick namn af galvanometer. <sp>Fechner</sp> i Leipzig,
<sp>Davy</sp> och <sp>Alexander</sp> i England utförde likaledes
telegrafer efter åtskilliga system, men som alla
blifvit obemärkta. <sp>Gauss</sp> och <sp>Weber</sp> spände 1833 två
koppartrådar mellan observatoriet och det fysikaliska
kabinettet i Göttingen, och 1835 införskref professor
<sp>Gustaf Svanberg</sp> i Upsala erforderliga apparater
enligt Gauss' system, i afsigt att åvägabringa
en telegraf ledning mellan observatorierna i
Stockholm och Upsala. Tillgångar saknades likväl att
förverkliga denna ide, och det var således endast en
penningfråga, som beröfvade Svanberg äran att för
telegrafering på längre afstånd först ha begagnat
telegrafapparat i Sverige. Gauss och Weber hade med
magnetnålens afvikningar kombinerat ett chiffersystem
och tillskickade hvarandra depescher. Oaktadt sin
ändamålsenliga inrättning, ledde dock deras telegraf
ej till något resultat.

Vid studiet af vetenskapernas historia är det i högsta
grad intressant att se, huru gammal ofta mången ide
blifvit, huru tidigt han kan uppdyka och erkännas,
men det oaktadt läggas å sido och glömmas, emedan
förhållandena ännu ej erbjuda passande jordmån, i
hvilken det lilla fröet kan gro, och ingen finnes,
som känner behof af och längtar efter dess frukt.

Hvem finner ej en märkvärdig öfverensstämmelse
mellan den nyss omtalade apparaten och den
ide, hvilken framställes i <sp>Daniel Schwenters</sp>
"Matematisch-philosophischen erquickstunden", som
utkom i Nürnberg 1636. På sidan 346 läses:

"Huru två personer kunna på afstånd göra sig förstådda
medelst en magnetnål: Om Claudius vore i Paris och
Johannes i Rom och den ene ville underrätta den andre
om något, måste hvar och en hafva en magnetvisare eller
liten tunga och bestryka den så kraftigt med en
magnet, att de åstadkomme rörelse på hvarandra mellan
Paris och Rom" o. s. v.; samma ide återfinnes för
öfrigt i Kirchers "De arte magnetica".

Ligger ej vår telegrafs väsen fullständigt angifvet
i denna beskrifning? Visserligen, men det är dock
en skilnad mellan en fantasibild, som händelsevis
uppstår i hjernan, och den medvetna utvecklingen
af en tanke, som tager både förmåga och vilja i
beräkning och, om han finner afståndet mellan dem
allt för stort, söker efter medel och utvägar att
närma dem till hvarandra. Sinnrik är denna tidiga
ide utan tvifvel, men fruktbärande har han under sin
tvåhundraåriga tillvaro ej visat sig. Ja, af dem,
som vi hafva att tacka för den elektromagnetiska
telegrafens uppfinning, har sannolikt ingen tagit
närmare kännedom derom.

Allra minst var detta förhållandet med Schilling,
som emellertid dragit sig tillbaka till sina gods
och der syselsatte sig med den elektromagnetiska
telegrafens fullkomnande. Tiden, när han uppfunnit
sin apparat, är ej med visshet känd. Offentligt
uppträdde han första gången dermed den 23 september
1835 på det tyska naturforskar- och läkarmötet, och
det var genom ordföranden i afdelningen för fysik och
kemi vid detta möte, professorn i fysik Muncke från
Heidelberg, som den schillingska elektromagnetiska
telegrafen blef närmare känd, då Muncke sedermera
på sina föreläsningar inför ett stort auditorium
anstälde försök dermed.

Principen för sin apparat hemtade Schilling från den
schweiggerska multiplikatorn. Genom utslag af fem
magnetnålar telegraferades tal, hvilkas betydelse
angafs af ett sifferlexikon. Muncke telegraferade med
en sådan apparat, hvars tråd genomlöpte flera salar.

En af dessa föreläsningar bivistades af en
engelsman, <sp>William Fothergill Cooke</sp>, som enligt eget
erkännande ej hade den ringaste ide om fysikaliska
experiment. Genom en landsman gjord uppmärksam på
den nya uppfinningens märkvärdiga verkningar och
öfverraskad af det förvånande resultatet, lät han, då
tanken på ekonomisk vinst genast uppstod hos honom,
förfärdiga en modell af den schillingska telegrafen
och begaf sig dermed till London. Detta inträffade
1836, intill hvilken tid engelsmännen ej hört
synnerligt mycket om den elektriska telegrafen eller
åtminstone ej lagt synnerligt märke till hvad de derom
hört. Cooke tog saken från hennes rätta sida. Han
vände sig först till <sp>Faraday</sp> och, sedan han blifvit af
honom afvisad, till den berömde fysikern <sp>Wheatstone</sp>,
förelade honom den "mönckeska telegrafen", såsom han
af obekantskap med uttalet af namnet Muncke kallade
honom, och föreslog, att de skulle gemensamt verka för
den elektriska telegrafens införande i England (27
februari 1837). Wheatstone och Cooke träffade äfven
en öfverenskommelse och togo i maj 1837 tillsammans
patent på en <sp>förbättring</sp> (improvement) af den
elektriska telegrafen. Det första större försöket
gjordes den 25 juli, då man telegraferade medelst
en flera engelska mil lång tråd, som till en del var
spänd flera hvarf fram och tillbaka i en stor bygnad,
till en del utefter Birminghamjernvägen från Euston
square till Camden town.
Försöket lyckades på ett utmärkt sätt, och
den elektriska telegrafen blef nu det allmänna
samtalsämnet för dagen. Deras telegraf användes
vid Great-Westernbanan på en sträcka af 6 svenska
mil. England var således det första land, som använde
den elektriska telegrafen på längre afstånd. Cooke
och Wheatstone voro i allas mun, men ingen tänkte på
den egentlige uppfinnaren, som just dog vid denna tid
(den 6 augusti), sannolikt utan att ha någon aning
om följderna af sin uppfinning. Hade Schilling fått
lefva längre, skulle telegrafväsendets utveckling
på kontinenten säkerligen gått betydligt hastigare,
än som nu skedde. Särskildt blef utförandet af en
ledning, hvarmedelst han öfver Finska viken ville
sätta Kronstadt i telegrafisk förbindelse med
Peterhof, i följd af hans död uppskjutet till en
obestämd framtid.

Om engelsmännen ansågo Wheatstone och Cooke för
telegrafens uppfinnare, bör detta kanske mera
tillskrifvas en förlåtlig nationalfåfänga än ett
af Wheatstone sjelf gjordt anspråk. Tvärtom betecknar
den utmärkte vetenskapsmannen i den beskrifning,
som bifogades patentansökningen, uttryckligen sitt
verk blott som en förbättring.

Den schillingska telegrafen hade fem horisontalt
svängande magnetnålar, af hvilka hvar och en uppbar en
liten lodrätt stående, på båda sidorna olika betecknad
pappersskifva. I hvila vände denna skifva sin skarpa
kant mot betraktaren och blef först synlig, när nålen i följd af strömmen
afvek åt någondera sidan. Med de sålunda åstadkomna
tio tecknen kunde man sammansätta ett stort antal
kombinationer, hvar och en med sin särskilda
betydelse.

Fig. 375. Wheatstones och Cookes nåltelegraf.

Wheatstone gaf nålarna en <sp>vertikal</sp> ställning och
ordnade dem bredvid hvarandra så, att strömmen medelst
en klaviatur alltid fördes till två af dem och dessa
konvergerade emot hvarandra uppåt eller nedåt, allt
efter omständigheterna. Denna nåltelegraf, på många
sätt förbättrad, användes ännu mycket i England. Men
då deras femnålstelegrafer ännu voro för obeqväma,
upptogo Wheatstone och Cooke det gauss-weberska
systemet med en enda nål, så att hvarje bokstaf,
som skulle telegraferas, betecknades genom antalet
af nålens ryckningar.

Fig. 375 visar oss det yttre af den till England
öfverförda telegrafen. Den synliga visaren står i
förbindelse med nålen inuti fodralet, hvilken genom
en vertikalt stående multiplikator bringas att
gifva utslag. För att ej allenast kunna mottaga,
utan äfven gifva tecken är handtaget (nyckeln)
satt i förbindelse med batteriet eller med magneten
å en induktionsapparat, och genom dess vridning åt
ena eller andra sidan åstadkommes en ström, som på
samma sätt vrider magnetnålen på den andra stationen,
eller, med andra ord, handtagets och nålens rörelser
följas åt. Chiffersystemet är tecknadt på framsidan
af fodralet, och man ser deraf, att en afvikning till
venster betyder "gif akt!" en till höger <i>m</i>, två till
venster <i>a</i>, tre till venster <i>b</i>, fyra till venster <i>c</i>,
två till höger <i>n</i>, tre till höger <i>o</i>, fyra till höger
<i>p</i> en till venster och en strax derpå åt höger <i>d</i>,
två till venster och en till höger <i>e</i>, först en till
höger och så en till venster <i>r</i> o. s. v.

Efter framställningen af denna enkla apparat förenade
patentinnehafvarna två nålar och skapade den så
kallade <sp>dubbelnålstelegrafen</sp>, som i grunden ej
innehåller något nytt, men erbjuder den fördelen,
att man med tre afvikningar kan gifva lika många
tecken som förut med fyra. Fig. 376 åskådliggör
inrättningen af det chiffersystem, som härvid
följes. Man låter stället, der den åsyftade bokstafven
står, betecknas af utslagets riktning, men deremot
dess återupprepande angifva bokstafven. Ett enkelt
utslag af den venstra nålen åt venster betyder alltså
+, tecknet för gif akt! eller för afslutningen af
ett ord, ett dubbelt till venster betyder <i>a</i>, ett
trefaldigt till venster <i>b</i>, deremot ett trefaldigt
utslag till venster af den högra nålen <i>k</i> o. s. v. De
öfre tecknen åstadkommas med endera nålen, de undre
med båda tillsammans. Största olägenheten är, att
han fordrar två linietrådar.

Fig. 376. Wheatstones och Cookes dubbelnålstelegraf.

Telegraferingen med nålar efter Gauss' och Webers
system hade två olägenheter: för det första kunde
hon endast utföras af personer, som lärt sig det
derför uppfunna alfabetet, så att de kunde fort läsa
och skrifva det samma; för det andra var man, då
telegrafen ej gaf något varaktigt tecken, i afseende
på säkerhet och noggranhet beroende af den mottagande
tjenstemannens uppmärksamhet. Hufvudsakligen för
att afhjelpa sistnämda olägenhet uttänkte professor
<sp>Steinheil</sp> i München, som från början mycket syselsatt
sig med telegrafi, en <sp>skriftelegraf</sp>. Ännu innan
Wheatstone och Cooke utfört sitt första större försök,
hade Steinheil sin nya apparat färdig (i medlet af
juli 1837). Han hade anlagt ledningen från sitt hem
vid Lerchenstrasse till vetenskapsakademins hus och
derifrån till observatoriet i Bogenhausen. Trådarna
gingo ofvan jord, dels på stolpar, dels öfver
hustaken. Magnetnålarna voro i ändarna försedda med
små färgpenslar eller koppar, från hvilka färgen
utsipprade, och tryckte vid sitt utslag dermed mot
en pappersremsa, hvilken medelst ett urverk rörde
sig framåt med likformig hastighet. Dessutom hade
Steinheil anbragt akustiska signaler, i det han
lät nålarna slå emot klockor af olika tonhöjd,
så att ögat och örat kunde ömsesidigt kontrollera
hvarandra. Liksom på den gauss-weberska telegrafen,
frambragtes äfven här den elektriska strömmen genom
en rotationsapparat.

<b>Visartelegrafen.</b> Emellertid hade Wheatstone fått den
lyckliga iden att låta den elektriska kraften verka på
ankaret i ett urverk, som drogs af lod eller fjäder
och genom strömmens slutande och afbrytande kunde
sättas i gång eller bringas att stanna. Dermed var
<sp>visartelegrafen</sp> uppfunnen. På en sådan visartelegraf
efter Wheatstones ide hade Davy den 4 januari 1839
tagit patent; men han befans allt för invecklad och
ersattes året derpå af en ändamålsenligare, af Wheatstone sjelf utförd
konstruktion. På denna apparat vände sig visaren
öfver en med bokstäfver och siffror försedd tafla
och hopstafvade sålunda bokstaf för bokstaf det
önskade meddelandet, i det han bragtes att stanna
öfver det åsyftade tecknet. Derför kallas också
dessa i England ännu brukliga apparater allmänt
wheatstoneska visartelegrafer.

Fig. 377. Skematisk afbildning af Wheatstones visartelegraf.

Då denna apparat tjenat till utgångspunkt för en
hel klass af telegrafer, torde några ord om dess
inrättning här vara på sin plats.

Medan på nåltelegrafen hufvudsaken var en magnetnål,
som påverkades af den elektriska strömmen, är det
väsentliga här ett stycke mjukt jern, som genom
strömmens inverkan förvandlas till en magnet. Genom
att omvexlande sluta och öppna den elektriska kedjan,
i hvilken elektromagnetens trådlindning är insatt,
blir ett framför henne befintligt jern, <sp>ankaret</sp>,
än attraheradt, än
åter lössläpt, sålunda en dubbel rörelse åstadkommen,
som på åtskilligt sätt kan användas till frambringande
af tecken.

I vår första afbildning (fig. 377) är <i>A</i> afsändnings-,
<i>B</i> mottagningsorten, utan afseende på om de
båda ändstationerna ligga 5 eller 500 mil från
hvarandra. Deremellan kan, såsom <i>C</i> antyder,
en eller flera stationer ligga. Telegraftråden
är betecknad med 5 och ledes på stolpar från
station till station. Apparaterna äro lika på alla
stationer. <i>A</i> ger en bild af det yttre, <i>B</i> en sådan af
den inre inrättningen. Det galvaniska batteriet, som
naturligtvis äfven kan ersättas genom en magnetisk
rotationsapparat, befinner sig i nedre delen af
skåpet.

Fig. 378. Taflorna på den wheatstoneska
visartelegrafens mottagnings- och afsändningsapparater.

Hufvuddelarna af den egentliga telegrafapparaten äro
i den andra afbildningen (fig. 378) framstälda i
något större skala. <i>A</i> är der den å pulpeten synliga
taflan, som i sin periferi innehåller 22 bokstäfver
(x och y fattas; v och w utmärkas med samma tecken)
och 10 siffertecken, mellan hvilka öfverst
och underst små stjernor äro insatta. Denna
tafla tillhör mottagningsapparaten och taflan <i>C</i>
afsändningsapparaten. <i>C</i> (i <i>B</i> tecknad i plan) är
placerad på pulpetskifvan och kan röras med handen,
medan visaren på mottagningsapparaten endast kan
flyttas från den andra stationen genom kedjans
öppnande och slutande.

Visaren sitter nämligen vid en genom skifvans
medelpunkt gående rörlig axel, hvilken, i likhet
med urens visaraxel, invändigt har ett steghjul,
hvaruti ett ankare (såsom i fig. 378) på båda sidor
ingriper. Ankarets tänder äro så stälda, att alltid
den ena ingriper i hjulet och under ankarets fram- och
återgående flyttar hjulet en kugge i sönder framåt.

Hvar gång nu en ström går fram genom tråden,
inträffar, att hästskojernet <i>4</i> blir magnetiskt,
ankaret attraheradt och det genom en tyngd spända
lilla hjulet <i>3</i> rycker en kugge framåt. Öppnas kedjan
åter, trycker fjädern <i>2</i> ankarets högra skängel från
det nu ej längre magnetiska hästskojernet,
hvarvid hjulet framskjutes ytterligare en
kugge. Hvarje ström åstadkommer ett framryckande af
två kuggar, och då hjulet har dubbelt så många kuggar
som de på mottagningsapparatens skifva anbragta
tecknen (i detta fall 68), förflyttar sig den med
hjulet <i>3</i> förbundna visaren på mottagningsstationen
hvar gång en bokstaf framåt.

Tjenstemannen i <i>A</i> (fig. 377) har sin
afsändningsapparat till höger om sig ofvanpå pulpeten,
och i följd af den fullkomliga likheten mellan verkens
mekanism skall alldeles samma bokstaf, som han berör
med sin vef, angifvas på mottagningsapparatens skifva
i <i>B</i>.

Afsändningsapparatens inrättning se vi i fig. 378,
der man finner denna vigtiga del af apparaten
tecknad så väl i plan (<i>B</i>) som i genomskärning
(<i>C</i>). I den senare föreställer <i>7</i> en kopparskifva,
hvars omkrets har 34 tänder, så att den ström,
som går genom den derpå släpande ledaren <i>5</i>, blir 34
gånger afbruten. Mellanrummen mellan tänderna äro
utfylda med trä, horn, elfenben eller något dylikt
ej ledande ämne. Strömmen sjelf går från batteriet
genom tråden <i>8</i> till kopparskifvan och blir således,
då tråden träffar en metalltand, förd vidare till
elektromagneten <i>4</i>. Sedan han genomlöpt dennes
omvindningar, fortsätter han genom tråden <i>6</i> till
jordplåten och går, fortplantad genom jorden
och upptagen af den andra stationens jordplatta <i>9</i>,
tillbaka till batteriet. Hvarje framryckande af vefven
<i>10</i> och på samma gång af skifvan en tand motsvaras
således af visarens framskridande en bokstaf å
mottagningsapparatens skifva. För att efter behag
kunna telegrafera åt det ena eller andra hållet från
en mellanstation begagnas s. k. <sp>strömomkastare</sp>.

Fig. 379. Visartelegrafens apparat, sedd bakifrån.

För öfrigt äro apparaterna försedda med väckare och
andra hjelpmedel, på hvilkas närmare beskrifning
vi dock ej kunna inlåta oss. Lika litet anse
vi det tillhöra vår uppgift att redogöra för de
mångahanda förbättringar eller förändringar, som,
för att tillfredsställa olika fordringar, blifvit
utförda och här och der kommit till användning. I
fig. 379-381 gifva vi emellertid några afbildningar,
utvisande den konstruktion, som dessa apparater genom
<sp>Breguet</sp> erhållit. Fig. 380 förklarar sig sjelf. På
fig. 379 är <i>EE</i> 

elektromagneten, hvilken genom sin periodiska magnetisering
attraherar det på axeln <i>OO'</i> rörliga jernstycket <i>A</i>,
som, då strömmen i elektromagnetens lindningar upphör,
åter lössläppes. Ankaret <i>A:s<</i> rörelser öfverföras genom
häfstången <i>L</i> till steghjulet, som är så inrättadt,
att det vid hvarje rörelse af ankaret
vrider sig en kugge. Steghjulet får sin rörelse af
ett urverk, som ej kan synas på ritningen. På andra
sidan sitter vid en axel visaren.

Fig. 380. Visartelegrafen, sedd framifrån.

Den apparat, hvarmed tecknen gifvas, <sp>manipulatorn</sp>,
är framstäld i fig. 381. Dess hufvuddel är häfstången
<i>AB</i>, som är rörlig omkring punkten <i>O</i> och vid ändan
<i>B</i> står i ledande förbindelse med telegraftråden <i>L</i>,
hvilken slutar i nyckeln <i>N</i>. Midt emot den andra armen
<i>A</i> står en metallisk ledning <i>P'</i>, som genom tråden <i>P</i> är
förbunden med batteriet. Ligger ändan af häfstången
<i>A</i> an mot häfstången <i>P'</i>, är, då den andra ändan <i>B</i>
fortfarande står i ledande förening med telegraftråden
<i>L</i>, kedjan sluten och strömmen har fri gång genom
linien. Men så snart <i>A</i> åter lösgöres från <i>P'</i>,
afbrytes strömmen, och detta inträffar hvarje gång,
då ändan <i>B</i>, hvilken af ett stift föres i en vågformigt
slingrande ränna, som å sin sida står i förening med
vefven <i>M</i>, kommit midt i fördjupningen mellan ett par
vågor eller intar just det läge, som figuren utvisar.

Fig. 381. Manipulatorn.

Sådana fördjupningar har rännan lika många, som taflan
innehåller bokstäfver eller andra tecken, och det är
sålunda tydligt, att strömmens omvexlande slutning
och afbrytning skall angifva samma bokstäfver å den andra
stationens mottagningstafla, som här angifvas medelst
manipulatorn. Ett långsamt arbete med visartelegrafen
fordrar ingen synnerlig öfning, hvarför sådana
apparater också vid telegraferingen på jernvägarna
erbjuda vissa fördelar; men för att vinna 
färdighet erfordras lika stor öfning som för inlärande
af telegrafering på morseapparater och flera nyare
inrättningar. Emellertid är tiden, som åtgår för
afsändning af ett telegram, jemförelsevis stor, då
visaren blott kan röras i en riktning och, för att nå
en i alfabetet bakom liggande bokstaf, måste föras
rundt omkring hela taflan. Skall t. ex. ordet <sp>amor</sp>
telegraferas, är det visserligen nog att öfverfara
mottagningstaflan en enda gång; telegrafisten stannar
först på <i>A</i>, låter derefter visaren, medan han af
bryter strömmen 11 gånger, framrycka till <i>M</i> och
hvilar här åter ett ögonblick, går derefter till <i>O</i> och
slutligen till <i>R</i>. Men omvändt, om ordet <sp>Roma</sp> skall
telegraferas, måste han först signalera ordet <i>R</i>, derpå
genomlöpa hela omkretsen till <i>O</i>, derefter åter i det
närmaste fullborda ett helt omlopp för att komma till
<i>M</i> och slutligen, efter att 4 gånger ha fört visaren
omkring hela taflan, stanna vid <i>A</i>. Denna besvärliga
omväg har mycket bidragit att förskaffa morseska
telegrafen det gynsamma mottagande, han funnit.

<b>Steinheils uppfinning.</b> År
1838 fann <sp>Steinheil</sp>, att blott den ena ledningstråden
vore behöflig och att jorden mycket väl kunde
användas i stället för den andra. Trådkostnaden,
minskades härigenom till hälften, hvilket åter
hade till följd, att telegrafliniernas antal
kunde betydligt ökas, då den dubbla ledningen
och den ansenliga kostnad, hon medförde, hittills
utgjort ett stort hinder för den nya uppfinningens
allmännare utbredning. Steinheil sökte först
använda jernvägsskenorna i stället för den ena
ledningstråden, och det var just vid de försök,
han för detta ändamål anstälde på jernvägen mellan
Nürnberg och Fürth, som han fann, att ej heller
de vore för ändamålet behöfliga, utan att jorden
ensam vore fullt tillräcklig att tjenstgöra som
återledande tråd. Jord är visserligen mycket
sämre ledare för elektricitet än metall, men å
andra sidan är jordmassan så stor, att metallens
ledningsförmåga derigenom icke allenast ersättes,
utan äfven öfverträffas. För att dock den elektriska
strömmen lätt må kunna öfvergå från den smala tråden
till jorden, låter man tråden afslutas med en stor
kopparplåt, som nedgräfves, helst i fuktig mark.

Fig. 382. <sp>Samuel Morse</sp>.
<b>Morses elektromagnetiska telegraf.</b> Det har blifvit
påstådt, att <sp>Morse</sp> redan 1832 under en resa från
Europa till Amerika om bord på skeppet Sully
uppfunnit den elektromagnetiska telegrafen. Morse,
en infödd amerikan och född i Charleston den 29
april 1791, hade varit i Europa för att utbilda sig
till målare och egde då föga insigt i fysik. En af
passagerarna, en dr Jackson från Boston, hvilken
stundom underhöll sällskapet om bord med experiment
med en elektromagnet och en Voltas stapel, hade
möjligen hos Morse väckt tanken på en elektromagnetisk
telegrafi, och 1837, då underrättelsen om Steinheils
telegrafiska inrättning i München nådde Amerika,
hade de försök, hvilka han sedan flera år tillbaka
anstält tillsammans med professorn i kemi dr <sp>Gall</sp> och
på hvilka han, då den amerikanska regeringen ville
inrätta optiska telegraflinier, skaffat sig patent,
länge varit kända. År 1835 förevisade Morse sin
första telegrafapparat i New-York. Elektromagneten
i denna apparat hade en vigt af 186 skålpund, och
härutaf kan man göra sig ett begrepp om inrättningens
otymplighet. Den stora vigten härrörde hufvudsakligen
deraf, att Morse använde så grof lindningstråd. Hvar
och en af elektromagnetens skänglar höll 18 tum i
diameter och 3 1/2 tum i höjd. Det första telegrammet,
som afsändes, bestod af fem ord, och för att
åstadkomma dem måste man afgifva 143 tecken. I detta
sitt ofullkomliga tillstånd vann Morses telegraf föga
sympati hos amerikanerna, hvilket bäst bevisas deraf,
att Morse 1839 åter började med måleri och senare med
daguerrotypi. Då slutligen den elektriska telegrafens
användbarhet var pröfvad i England, lyckades Morse i
mars 1843 af regeringen erhålla ett anslag af 30 000
dollar för anläggande af en telegraflinie mellan
Washington och Baltimore. År 1844 blef denna telegraflinie 
fullbordad och den första depeschen gick igenom
tråden den 27 maj. Men de då använda apparaterna
voro ännu högst bristfälliga, och först sedan Morse
åter varit i Europa och 1845 medfört en modell från
Frankrike, efter hvilken han ändrade sina apparater,
kunde hans system utbilda sig och erhålla praktisk
betydelse.

Morses system har visserligen ej någon ny, originel
tanke att tacka för sin allmänna utbredning, utan
snarare det egendomliga i sättet för tecknens
gifvande, som sker derigenom, att ett stift, som
af ankaret föres fram och tillbaka, derunder längre
eller kortare tid tryckes mot en rörlig pappersremsa,
i hvilken det åstadkommer längre eller kortare märken
(fördjupningar). Nu brukliga morseapparater ha föga
likhet med den af Morse konstruerade, och till och
med de fördjupade märkena i pappersremsan ha blifvit
ersatta af färgade tecken.

Morses telegraf antogs allmänt, och systemet blef allt
mer utveckladt. Patentet, som tillförsäkrade honom
eganderätten, gjorde honom till en rik och berömd
man. Om vi göra ett besök på en telegrafbyrå och
låta visa oss de instrument, som nu der användas och
hvilka alla kallas Morses, samt fråga, hvem som gjort
den eller den förbättringen, blifva vi knapt mera
erinrade om Morse sjelf, ty vi höra oupphörligt andra
namn, såsom <sp>Siemens</sp> och <sp>Halske</sp>, <sp>Digney frères</sp> och,
särskildt i Sverige, <sp>Öller</sp>, <sp>Nyström</sp> m. fl. Genom
oupphörliga förbättringar och skarpsinniga
uppfinningar hafva apparaterna bragts till sin
nu varande fulländning. Att lemna en beskrifning
på de mest framstående af dessa uppfinningar är
här icke möjligt, emedan en sådan fordrar tekniska
förklaringar, som skulle föra oss allt för långt. Vi
måste nöja oss med att i några allmänna drag teckna
det sätt, hvarpå en sådan telegraf apparat verkar,
och skola försöka att med ledning af fig. 383 och
384 gifva en sådan teckning.

Fig. 383. På en telegrafbyrå. Telegrammets afsändande.

Anordningarna i det stora hela behöfva inga särskilda
förklaringar. Vi se i fig. 383 batteriet, som
alstrar strömmen, medan tråden antyder den riktning, han 
från den ena polen tager. Han går först
och främst till nyckeln, hvarmed den telegraferande
öppnar och sluter ledningen samt sålunda gifver
sina tecken. Från nyckeln går han omkring en
magnetnål (galvanometer), af hvars rörelse synes,
om en ström verkligen finnes i ledningen; derefter
genomlöper han en egendomlig inrättning, <sp>åskledaren</sp>,
som har till ändamål att skydda den telegraferande
och apparaterna för verkningarna af atmosferisk
elektricitet (åska). Åskledaren står nämligen
med sin ena afdelning i direkt förbindelse med
jorden. Härifrån går strömmen genom den mer eller
mindre långa ledningen <i>H</i> till mottagningsstationen
(fig. 384). Här går han från ledningen <i>H</i> först till
åskledaren, derefter till galvanometern och nyckeln,
som nu ej står i förbindelse med batteriet, vidare
till elektromagneterna och slutligen
genom tråden <i>Z</i> ned i jorden, genom hvilken han
fortplantar sig till nyss nämda andra jordplåt
(fig. 383) och sålunda sluter kedjan. De egentliga
telegraferande verktygen i apparaten äro således
<sp>tangenten</sp> eller <sp>nyckeln</sp> och 
<sp>skrifmaskinen</sp>. Båda äro särskildt afbildade på nästa sida.

Fig. 384. På en telegrafbyrå. Telegrammets mottagande.

Nyckeln (fig. 385) består af en häfstång af metall,
som är rörlig omkring en horisontal axel. På
den främre, liksom på den bakre armen finnas
små metallnabbar, helst af platina; dessa kallas
vanligen <sp>kontakter</sp>, oafsedt om de äro i kontakt
med eller beröra någon annan punkt, och kunna efter
omständigheterna tryckas mot lika beskaffade, under
dem befintliga kontakter. Kalla vi häfstångens främre
nabb <i>1</i>, dess bakre <i>3</i> och de derunder liggande
<i>2</i> och <i>4</i>, så hvilar <i>3</i> på <i>4</i>, då nyckeln ej nedtryckes,
utan häfstången intager den i figuren angifna
ställningen. Kontakten <i>2</i>, <sp>städet</sp>, står i förbindelse
med batteriets ledningstråd. Ledningstråden från
den andra stationen står i förbindelse med nyckelns
häfstång, medan kontakten <i>4</i>, <sp>klacken</sp>, förbindes med
skrifmaskinens elektromagneter.

I fig. 383 måste man således tänka sig ännu en tråd
från nyckeln till elektromagneten och i fig. 384 en
föreningstråd från nyckeln till batteriet, om telegram
ej blott skola afsändas, utan äfven mottagas. Dessa
trådar äro för enkelhetens skull i våra teckningar
utelemnade. Då en depesch ankommer, genomlöper den
elektriska strömmen nyckelns häfstång till kontakterna
<i>3</i> och <i>4</i>, från
<i>4</i> till skrifmaskinen, allt under det kontakterna <i>1</i>
och <i>2</i> äro åtskilda. Afsändes deremot ett tecken,
äro <i>3</i> och <i>4</i> åtskilda, och så länge häfstången tryckes
mot städet, går strömmen ut på linien.

Fig. 385. Tangent eller nyckel.

Man kan således efter behag framkalla strömmar af
längre eller kortare varaktighet, och detta är af stor
vigt. Så länge strömmen genomlöper skrifmaskinens
lindningar <i>MM'</i> (fig. 386) på mottagningsstationen,
förblifva de deri befintliga jernen magnetiska
och attrahera det deröfver hängande jernstycket
<i>B</i>. Under samma tid tryckes äfven det å den andra
armen <i>A</i> befintliga stiftet <i>O</i> mot pappersremsan, som
genom valsarna <i>V</i> och <i>W</i> afvecklas i pilens riktning
från rullen <i>R</i>, och åstadkommer på detta sätt med sin
spets kortare eller längre fördjupningar, punkter
eller streck. När magnetismen försvinner, drager
fjädern <i>f</i> spetsen tillbaka och upplyfter på samma
gång jernplattan <i>B</i> från elektromagneten. Valsarnas
rörelser åstadkommas genom ett urverk, som drifves af
en vigt <i>G</i> eller en fjäder. Storleken af den rörelse,
som skrifmaskinens häfstång beskrifver omkring axeln
<i>C</i>, bestämmes af två små ställskrufvar <i>m</i> och <i>n</i>. För
att stiftet må kunna åstadkomma tydligare märken i
papperet, är valsen midt för stiftet refflad.

Morse har ett för ändamålet mycket lämpligt alfabet,
bildadt genom kombination af punkter och streck,
hvilket jemte hans apparater är antaget i nästan alla
länder. Vana telegraftjenstemän kunna till och med
endast af ljudet, som skrifapparaten gör, uppfatta,
hvad som telegraferas. För öfrigt har man uppfunnit
särskilda apparater, genom hvilka ljudet kan ännu
lättare uppfattas. Som exempel kan nämnas <sp>Öllers restelegraf</sp>,
som icke en gång är konstruerad för pappersremsa,
utan endast afser att begagnas som en ljudande
teckengifvare.

Fig. 386. Morses skrifmaskin.

Inrättningar, som skydda mot åska, voro till sin
ide kända långt före den elektriska telegrafen. I
afseende på den atmosferiska elektriciteten förhåller
sig nämligen telegrafen med sin jordledning alldeles
som en jättelik åskledare; trådarna ladda sig stundom
till den grad med elektricitet, att en afbrytning af
ledningen till jorden, som under arbetet med nyckeln
fortfarande eger rum, kan för tjenstemannen blifva
i högsta grad farlig. Man har derför anbragt
en särskild afledning för luftelektriciteten, i det
man vid tråden applicerat ett instrument, bestående af
två refflade plåtar eller mot hvarandra stående, men
ej hvarandra berörande spetsar. Den ena plåten (eller
spetsen) sättes i direkt förbindelse med jorden.

Oaktadt plåtarnas eller spetsarnas ringa afstånd från
hvarandra, har den galvaniska strömmen ej nog spänning
att kunna öfverhoppa mellanrummet och nedströmma
i jorden, utan fortlöper hellre i ledningstråden;
luftelektriciteten deremot, som hopar sig i tråden,
springer lätt öfver mellan spetsarna och urladdar
sig i jorden, antingen nyckeln arbetar eller ej.

A   . -         I   . .         R   . - .
Ae  . - . -     J   . - - -     S   . . .
B   - . . .     K   - . -       T   -
C   - . - .     L   . - . .     U   . . -
D   - . .       M   - -         Ue  . . - -
E   .           N   - .         V   . . . -
E'  . . - . .   O   - - -       W   . - -
F   . . - .     Oe  - - - .     X   - . . -
G   - - .       P   . - - .     Y   - . - -
H   . . . .     Q   - - . -     Z   - - . .


Fig. 387. Morses alfabet.

<b>Trycktelegrafen.</b> Önskvärdheten af en qvarstående
synlig skrift ledde redan tidigt tanken på
konstruerandet af en apparat, som kunde återgifva
telegrammet i en för hvem som helst begriplig skrift,
och ej blott i chiffer, hvars lösning fordrar
en särskild kännedom om systemet. Få vi taga det
af Morse 1847 gjorda meddelandet efter orden, har
redan våren 1837 amerikanen <sp>Vail</sp> konstruerat en
apparat, hvilken med typer tryckte de telegram,
som af den galvaniska strömmen öfverfördes till
mottagningsstationen. 1841 utstälde Wheatstone en
trycktelegraf i polytekniska samfundet i London,
och 1847 Morse en annan dylik. Sedan dess har
antalet af sådana apparater betydligt ökats, och
helt säkert har hvar och en, som syselsatt sig
med telegrafapparaternas förbättrande, sökt uppnå
detta ideal för telegrafiskt meddelande. Att det
oaktadt så lång tid förgick, innan någon af de många
trycktelegraferna kom i allmänt bruk, får man söka
i deras invecklade inrättning, hvilken åter var en
naturlig följd af de stora anspråk, man gjorde på en
sådan, men i synnerhet deruti, att Morses apparat i
afseende på hastigheten uppnått en sådan fulländning,
att trycktelegrafen i jemförelse dermed ej erbjöd
några praktiska företräden.

Först den af amerikanske professorn <sp>Hughes</sp>
konstruerade apparaten uppfyller dessa
anspråk fullständigt, ja, medgifver en långt
hastigare telegrafering än till och med de bästa
morseapparater. Då hans behandling dessutom är mycket
lätt inlärd, skulle han redan ha slagit alla andra apparater
ur brädet, om ej hans mekanism äfven vore så fin och
ömtålig, att reparationer derå blott kunna utföras af
särdeles skickliga instrumentmakare, och sådana stå
ej öfver allt till buds. Hughes' trycktelegraf är i
sanning ett mekaniskt under, vitnande om den högsta
genialitet, och förtjenar äfven derför att tagas i
närmare betraktande.

Innan vi öfvergå till sjelfva apparatens beskrifvande,
vilja vi i korthet antyda vilkoren för möjligheten
att konstruera en trycktelegraf.

Vi kunna lätt tänka oss ett på en kringgående axel
fäst hjul, i hvars omkrets de särskilda bokstäfverna
äro skurna i relief. Dessa bokstäfver matas med
tryckfärg af en dermed indränkt filtrulle, verkande
ungefär som färgtrissan på en digneyapparat. Midt
under typhjulet ligger en pappersremsa. Det erfordras
nu endast, att denna remsa tryckes mot hjulet just
i det ögonblick bokstafven, som skall telegraferas,
befinner sig midt för antryckningsstället. Remsan
måste vidare framflyttas något, innan hon tryckes mot
nästa bokstaf, som skall telegraferas, så att de båda
bokstäfverna komma på lagom afstånd från hvarandra
på remsan.

Om man på afsändningsstationen kunde veta, hvilket
ögonblick på mottagningsstationen den bokstaf, som
skall aftryckas, befunne sig midt för pappersremsan,
skulle man kunna passa på och just då utsända
en ström för att trycka remsan mot hjulet. Detta
skulle man kunna få veta, om man stälde så till,
att typhjulen på begge stationerna följdes åt, det
vill säga, att å båda apparaterna samma bokstaf
i samma ögonblick passerade antryckningspunkten
eller det ställe, der aftrycket skall ske. Sjelfva
typhjulets rörelse kan man tänka sig böra i rätta
ögonblicket vid afsändningsstationen åvägabringa
den kontakt, d. v. s. slutning af strömmen, som
vid mottagningsstationen åstadkommer pappersremsans
tryckning mot typhjulet. Är nu hjulens ställning lika
vid begge stationerna, sker antryckningen just mot den
bokstaf, som motsvaras af afsändningsstationen bokstaf
eller den dermed i samband stående kontakten. Hvarje
bokstaf har således sitt kontaktstäd, som motsvarar
städet i en nyckel och således står i förening med
batteriet. Alla dessa städ måste vara rörliga, så att
det ena efter det andra kan framflyttas för att nås
af linietråden eller rättare den del af apparaten,
som står i förbindelse med linietråden, och derigenom
i rätta ögonblicket göra tjenst som kontakt.

Denna framflyttning, som först eger rum, då bokstafven
i fråga kommer midt för antryckningspunkten, kan man
för enkelhets skull tänka sig på förhand förberedd
eller möjliggjord genom en annan mekanisk åtgärd,
som tillåter denna och ingen annan bokstaf att
först blifva föremål för hela operationen. I fråga
varande mekaniska åtgärd framkallas derigenom, att
den ena tangenten efter den andra å en klaviatur,
som står i förbindelse med kontakterna, nedtryckes
bokstaf för bokstaf, utan att man dervid behöfver
göra afseende på tiden mellan hvarje tryckning, ty
kontakten uppstår i alla fall hvarken förr eller
senare, än de bokstäfver, som äro i fråga, komma midt
för antryckningspunkten å båda typhjulen.
<b>Hughes' apparat.</b> Den elektriska strömmen utsändes
på linien af en släde, hvilken, i likhet med en
karusellkälke och med en hastighet af två hvarf i
sekunden, löper på en rund skifva. Hans rotation
sammanhänger medelst hjulvexel på det noggrannaste
med typhjulets, så att när ett visst bokstafstecken
på den runda skifvan passeras af den ledande punkten
af släden, är samtidigt samma bokstaf på typhjulet
midt öfver pappersremsan, hvarför denna endast
behöfver ögonblickligt tryckas emot det förra, för
att bokstafven skall framträda på papperet.

Bokstäfverna på omnämda runda skifva representeras
af små metallstift, hvilka upptryckas till kontakt
med den förbiilande släden genom en klaviatur,
hvars tangenter motsvara bokstäfver och siffror
eller skiljetecken. Ett stifts beröring med släden
åstadkommer strömmens utsändande genom apparatens
elektromagneter och vidare ut på linien till den andra
stationen. Ankarets häraf förorsakade rörelse utlöser
en mekanism, som verkställer papperets antryckning
mot den afsedda typen, dess frammatning m. m.

Har nu den lika konstruerade apparaten å
mottagningsstationen fullkomligt samtidig gång,
aftryckes äfven der på lika sätt samma bokstaf,
Urverken i de båda apparaterna, den afsändande
och den mottagande, måste följaktligen före
telegraferingens början medelst regulatorer justeras
till möjligast lika rotationshastighet. Medelst
en tryckknapp utlösas derefter typhjulen från de i
gång varande verken och stannas i samma ställning
å begge stationerna. Telegraferingen börjas alltid
först med den tangent, som motsvarar bokstafven
vid antryckningspunkten af det stillastående
typhjulet, då det genom den elektriska strömmen
påverkade ankaret ögonblickligt sammankopplar
typhjulen med urverken. Då sålunda typhjulen, som
stillastående hade lika ställning, sättas i gång i
samma ögonblick och i sin rörelse ha lika hastighet,
inses, att alltid liknämnigt skrifttecken i hvarje
tidsmoment å begge stationerna kommer att svänga
öfver pappersremsan. Nedtrycker den afsändande
tjenstemannen t. ex. tangenten <i>M</i> å klaviaturen,
höjes derigenom stiftet <i>M</i> i den runda skifvan; den
kringsvängande släden kommer i kontakt med stiftet
i samma ögonblick, som bokstafven <i>M</i> å typhjulen på
begge stationerna befinner sig midt för papperet;
denna kontakt åstadkommer strömmens ledning genom
elektromagneter och linie, ankarets rörelse, papperets
upptryckning och frammatning å begge stationerna --
allt på den korta tiden af 1/4 sekund ifrån stiftets
beröring med släden. Släppes derpå tangenten <i>M</i>,
nedfaller motsvarande stift under den runda skifvans
yta, så att det ej vidare kan beröra släden, och
t. ex; bokstafven <i>U</i> kan hinna aftelegraferas inom
samma omlopp af typhjulen, om expeditören tillräckligt
hastigt nedtrycker motsvarande tangent.

Men äfven om släden skulle behöfva göra ett helt
omlopp, innan han träffade stiftet för bokstafven <i>U</i>,
måste dock alltid på två omlopp, d. ä. på en sekund,
två bokstäfver kunna aftelegraferas. Apparaten har den
stora fördelen framför andra snabbskriftstelegrafer,
att tjenstemannen kunna omedelbart telegrafiskt
samtala med hvarandra.
Af det ofvan anförda inses, att den hugheska
apparaten i öfvade expeditörers händer ej så lätt kan
öfverträffas af andra; hans obestridliga företräden
hafva också tillskyndat honom en användning, som dag
för dag blir allt allmännare.

<b>Olsens tryckapparat.</b> I afsigt att vinna ännu större
hastighet i telegrafering och göra telegramsändningen
helt och hållet oberoende af expeditörens större
eller mindre färdighet, har en norrman, mekanikern
<sp>C. H. G. Olsen</sp> i Kristiania, konstruerat en
tryckapparat, hvarmed man uppnår mycket större
hastighet, utan att tjenstemannen behöfver lida af
ett sådant ansträngande arbete, som från behandlingen
af den hugheska klaviaturen är oskiljaktigt. Han har
nämligen afskilt klaviaturen från apparaten, linien
och batteriet. Olsens trycktelegraf består således af
två, af hvarandra oberoende maskiner: sättapparaten
och skrifapparaten, som genom en med papper öfverklädd
gängad messingsvals stå i samband med hvarandra.

<sp>Sättapparaten</sp> utgöres af en klaviatur, der hvarje
tangent betecknar en bokstaf. Vid nedtryckandet af en
tangent utlöses ett urverk, den omnämda pappersklädda
valsen kommer i rotation och stannar, då den punkt
af hans periferi, som motsvarar den nedtryckta
tangenten, kommer midt för ett huggstift, hvilket,
just som valsen stannar, hugger ett nålfint hål i
papperet. För att detta stift ej skall skadas mot
valsen, är denna försedd med en gänga, som gör 300
hvarf omkring valsen. Då tillika huggstiftet under
sättapparatens begagnande framföres i pappersvalsens
längdriktning medelst en ledskruf, hvilken har samma
stigning som den under papperet å valsen befintliga,
inträffar, att huggstiftet, en gång riktigt instäldt,
alltid slår ned i fördjupningen mellan två gängor.

Tänker man sig nu valsens cylindriska yta upplinierad
och lika indelad af 28 med axeln parallela linier,
och motsvarar den första linien bokstafven <i>a</i>,
motsvarar följande linie bokstafven <i>b</i> o. s. v. En
axel, försedd med 28 griparmar i olika ställningar,
en för hvarje bokstaf, är medelst kuggvexel förenad
till samtidig rotation med pappersvalsen. Skall
nu ordet "af" sättas, nedtryckes tangenten <i>a</i>, och
urverket kommer i rörelse. Af tangentens bakre ända
upptryckes ett stift, mot hvilket griparmen <i>a</i> och hela
urverket stoppas i samma ögonblick, den mot bokstafven
<i>a</i> svarande delningslinien å pappersvalsen står midt
under huggstiftet, hvilket då på denna punkt sticker
hål i papperet. Återfår så tangenten sin frihet,
nedfaller väl det griparmen återhållande stiftet, men
ett spärr, som samtidigt ingriper i ett tandadt hjul,
hindrar apparaten att löpa vidare. Nedtryckes sedan
tangenten <i>f</i>, roterar valsen 5/28 af ett hvarf (emedan
griparmen <i>a</i> står i 64 2/7 graders vinkel mot griparmen
<i>f</i>), och på den sjette tänkta linien å valsen stämplas
likaledes ett hål. På samma gänghvarf kunna flera
bokstäfver sättas, men vill man sätta samma bokstaf
två gånger å rad, måste pappersvalsen rotera ett helt
hvarf. Det andra bokstafshålet kommer visserligen då
på samma bokstafslinie, men dock i nästa gäng-hvarf. I
hvarje gänghvarf kan man sålunda sätta hvilken bokstaf
som helst,
men endast en gång samma bokstaf. På hela valsen
kunna derför sättas högst 300 stycken <i>a</i>, 300 stycken
<i>b</i> o. s. v. Den sålunda med små hål öfversållade valsen
öfverflyttas derefter i

<sp>Skrifapparaten</sp>, der han kommer i samtidig rotering
med typhjulet. Under apparatens gång glider på
pappersvalsen en liten telegrafnyckel, hvilken medelst
en ledskruf framflyttas i likhet med huggstiftet på
sättapparaten, så att han alltid kommer att följa
mellanrummen mellan gängorna eller med andra ord
den skruflinie, i hvilken hålen äro stämplade. Den
lilla nyckeln består, liksom en vanlig sådan, af
en tvåarmad häfstång. Den ena armen, motsvarande
handtaget, liknar en krökt nål och glider under
telegraferingen mot pappersvalsen samt nedfaller i
de af sättapparaten stämplade hålen. Nyckelns andra
ända rör sig mellan två skenor, af hvilka den öfre
innehåller batteriets ena pol och den undre batteriets
andra pol jemte jordledning.

Då äfven på denna nyckel telegraflinien står
i förbindelse med häfstången, inträffar, att,
för hvarje gång nyckeln nedfaller i ett hål, hans
andra ända berör batteriskenan och strömmen går
ut på linien, efter att likväl först ha passerat
trådlindningarna till en polariserad <sp>relais</sp>, hvars
ankare, i likhet med Hughes', utlöser tryckverket så,
att skriften framträder äfven å egen apparat. I följd
af valsens och typhjulets samtidiga gång är alltid
t. ex. hålet <i>a</i> på valsen midt för tangenten i samma
ögonblick, som bokstafven <i>a</i> på typhjulet står midt
öfver pappersremsan, d. v. s. vid antryckningspunkten;
nyckelns nedfallande i hålet <i>a</i> har således till följd
aftryckandet af bokstafven <i>a</i>.

Sjelfva aftelegraferingen går således helt och hållet
maskinmässigt, oberoende af telegraftjenstemannens
färdighet. Då telegramsändningen här endast består i
skötande af en maskin, kan hon ej bli så tröttande
som på Hughes' apparat, der tjenstemannen, för att
bibehålla samtidigheten, måste manipulera klaviaturen
utan uppehåll, på samma gång han måste vara uppmärksam
på texten, som skall aftelegraferas; icke en enda
minuts hvila medgifves, utan att det störande inverkar
på samtidigheten, som efter hvarje uppehåll måste
återställas. På olsenska apparaten deremot kan man
under sättningen göra hur stort uppehåll som helst
mellan hvarje bokstaf, emedan valsen mellan hvarje
tangents nedtryckande är i hvila, och vid afsändningen
återställes samtidigheten af sig sjelf.

Apparaten har två drifkrafter: ett lod, som drager
pappersvals, regulator och typhjul, samt en fjäder,
som drifver tryckverket. Det ständigt gående verket
har således intet men af tryckverkets momentana
rörelse, såsom förhållandet blir, då blott en
drifkraft användes. Den del, som korrigerar verkens
samtidiga gång, är äfven ändamålsenligare än å andra
dylika apparater.

Telegraferingshastigheten är i ofördelaktigaste
fall 25 procent större än å Hughes' apparat, men då
ordningsföljden hos bokstäfverna är gynsam, afsänder
apparaten dessa med många gånger större hastighet,
än som med Hughes' är möjlig. Bokstäfverna a, d, g, j,
m, p, s, v, x, t. ex. telegraferas på Olsens apparat
på 2/5 sekund, men fordra på Hughes' 4 1/2 sekunder
eller 11 1/4 gånger längre tid.
<b>Casellis pantelegraf</b>, liksom de s. k. <sp>kemiska</sp>
telegraferna i allmänhet, grundar sig på
elektricitetens förmåga att sönderdela vätskor, i
synnerhet saltlösningar. Indränkes ett papper med en
saltlösning, så beskaffad, att sönderdelningsalstrens
färg blir olik det af lösningen fuktade papperets,
och befinner sig papperet, hvilket i följd af sin
fuktighet är ledande, i beröring med två på ömse
sidor om det samma anbragta (metalliska) ledare,
och låter man en elektrisk ström passera från den
ena ledaren genom papperet till den andra, blir
papperet färgadt, der strömmen passerar. Utgöres den
ena ledaren af en metallspets, uppkommer en färgad
prick i papperet; rör sig deremot spetsen framåt,
medan strömmen går igenom, uppstår naturligtvis ett
streck. Genom prickar eller streck eller bådadera i
förening bildas tillräckligt tydliga bokstäfver eller
huru som helst formade figurer.

Låtom oss antaga, att två stift, som befinna sig
på hvar sin telegrafstation, röra sig samtidigt
och likformigt fram och tillbaka öfver hvar sitt
plan. Planet på afsändningsstationen kunna vi tills
vidare antaga vara ett tort och således oledande
papper, det på mottagningsstationen deremot på
förut antydda sätt prepareradt. Om nu på det torra
papperet finnas bokstäfver af ett ledande ämne,
som äro i ständig förening med en ledare på motsatt
sida mot stiftet och komma i förbindelse med detta,
när det under sin rörelse fram och tillbaka passerar
öfver dem, kan detta stift utsända en elektrisk
ström i en ledning, hvar gång det passerar öfver
bokstäfverna. Denna ström ger på mottagningsstationen
en prick eller ett streck på det ställe af det
fuktade papperet, der stiftet befinner sig, när
strömmen går igenom ledningskedjan. Inrättas nu
de båda stiftens samtidiga och likformiga rörelse
öfver papperen så, att, om stiften t. ex. bestode
af blyerts, båda papperen blefve fullinierade med
tätt invid hvarandra löpande parallela streck, komme
nästan hvarje punkt af de ledande bokstäfverna i
beröring med det strömutsändande stiftet och blefve
sålunda återgifven af en till läget motsvarande
färgutfällning å det preparerade papperet på
mottagningsstationen. Konturerna af teckningen å
papperet på afsändningsstationen kunna således mer
eller mindre sammanhängande återgifvas å papperet
på mottagningsstationen.

Emellertid använder Caselli å afsändningsstationen,
i stället för oledande papper med ledande stift,
ledande papper (tennfolium), på hvilket skrifves
med tjockt flytande, oledande bläck; batteriet är
ständigt stäldt utåt linien, men verkar ej på denna,
när stiftet är i beröring med det ledande papperet,
då det inom stationen får en kedja med mindre
motstånd att verka uti. Hufvudsakliga uppgiften
består i att åstadkomma en lika gång hos de båda
stiften. De dragas af hvar sin pendel, hvars kulor
till en del bestå af jern, som, hvar gång pendeln
är nära att fullborda ett halfslag, attraheras af en
elektromagnet. Elektromagneten sättes då i verksamhet
af pendeln sjelf, hvilken vid nämda tidpunkt berör
en fjäderkontakt, hvarigenom en särskild elektrisk
ström ledes igenom elektromagneter lindningar. Pendeln
skulle i följd af denna attraktion kunna qvarblifva i
sitt yttersta sidoläge, om ej sistnämda ström afbrötes
medelst en kortare kronometerpendel, hvilken under sina 
svängningar skiftevis berör och aflägsnar sig från
en mikrometerskruf med tillhörande kontaktfjäder
och i sistnämda fall afbryter ledningen för den
lokala strömmen. Medelst mikrometerskrufven kan
tidpunkten för afbrottet i den lokala strömmen
och följaktligen i elektromagnetens verkan på den
stora pendeln, således denna senare pendels gång,
ytterst noggrant regleras. Af skriftens beskaffenhet
på mottagningsstationen finner man lätt, om denna
stations pendel går för långsamt eller för fort, och
i förhållande derefter kan regleringen verkställas.

Fig. 388 föreställer en originalteckning å
afsändningsstationens ledande
plan och fig. 389 den bild deraf, som Casellis
telegraf frambragt på mottagningsstationen.

Fig. 388.

Fig. 389.

<b>Elektriska batterier och ledningar.</b>
Jemte redan beskrifna
apparater måste vi äfven skänka vår uppmärksamhet åt
batterier och ledningar.

De elektriska batterierna bestå af två olika metaller
och en fuktig ledare, således af samma hufvuddelar som
det första elektriska batteriet, Voltas stapel. Den
fuktiga ledaren har endast blifvit utbytt mot någon
vätska, hvaruti metallerna nedsättas. De använda
metallerna kallas elektromotorer och anbringas i en
viss ordningsföljd. Det skulle bli för vidlyftigt
att här närmare beskrifva stapelns teori, äfvensom de många olika
staplar, som användas. Den mängd olika konstruktioner,
som i olika länder äro i bruk, bevisar bäst, att ännu
mycket återstår att önska.

Vid stora telegrafanläggningar begagnas för trådens
uppbärande stolpar af 20-26 fots längd, utomlands
och i synnerhet vid jernvägar mycket lägre, till och
med endast 10 fot långa. Den gröfre ändan nedsattes
i jorden till minst 1/6 af stolpens hela längd. I
Amerika fäster man ofta tråden vid lefvande träd; i
anseende till trädets svajande hit och dit måste man
dock anbringa upphängningen på ett särskildt sätt,
så att tråden ej skadas af svängningarna. Isoleringen
åstadkommes antingen genom klockformiga isolatorer
af porslin, helst äkta, eller genom klockor af
gjutet jern, inuti försedda med isolatorer af äkta
porslin. Fig. 390 och 391 visa formen på ett par af
de många 

isolatorer, som användas för en telegraflinie. Isolatorn
eller, såsom man vanligen säger, hatten, som inuti
är försedd med gängor, fastskrufvas på den med
våta blånor väl omlindade krokändan. Kroken åter
inskrufvas i stolpen. Linietråden fastgöres på ett
eller annat sätt vid hattens öfre del. Då man förr
använde koppartråd som ledning, har man sedermera i
allmänhet börjat använda den billigare jerntråden. Man
ersätter blott jernets mindre ledningsförmåga
genom att göra tråden så mycket tjockare. Tråden
öfverdrages med zink, förzinkas, för att skydda
jernet mot rost. Till kortare ledningar användes tråd,
hvars diameter är 1,27 linie, till längre af 1,46 och
till de s. k. internationela linierna af 1,68 linies
diameter. Jerntråden, som ej lider så mycket af den
galvaniska strömmens inverkan, eger äfven en större
varaktighet mot yttre åverkan och är för tjufvar ej
så begärlig som den dyrbara koppartråden.

Ett afbrott på linien uppsöker man, om det ej
kan upptäckas med blotta ögat, derigenom, att en
galvanometer insättes i ledningen någonstädes ute på
linien. Härigenom får man veta, på hvilken sida om
galvanometern felet ligger. Delar man nu ytterligare
den felaktiga delen af linien, kan man slutligen
upptäcka stället, der afbrottet eger rum. På senare
tiden har man gjort försök att omedelbart från
stationen bestämma afbrottets läge, och dessa försök
ha äfven under vissa omständigheter lemnat ganska
tillfredsställande resultat. Om ett par trådar skulle
beröra hvarandra i någon punkt, eller "vara i kontakt"
och i följd häraf blott kunna göra tjenst som en, kan
läget af kontaktsstället med temligen stor noggranhet
beräknas vid sjelfva telegrafstationen. Äfven läget
af större afledningar kan till en viss grad beräknas.

Fig. 390. Isolatorsform.

Steinheils upptäckt att använda jorden i stället
för den ena ledningstråden har minskat motståndet
till hälften, då jordens motstånd är så godt som
intet. Man måste dock söka bringa motståndet vid
öfvergången från linien till jorden till det minsta
möjliga. Genom denna upptäckt har trådens tjocklek
äfven kunnat minskas.

Då ledningarna äro mycket långa, försvagas emellertid
strömmen till en sådan grad, att han ej mera förmår
sätta skrifapparaten i rörelse. Wheatstone använde
derför en s. k. <sp>öfverdragare</sp> eller <sp>relais</sp>, hvilken
gör till och med den svagaste ström tjenstbar. Denna
utomordentligt nyttiga apparat grundar sig derpå,
att den från den ena stationen utgående strömmen,
som genom afledningar å linien blifvit försvagad,
ej omedelbart träffar den 
andra stationens skrifapparat, utan, gående omkring ett
par elektromagneter, verkar på ett lättrörligt ankare
och såmedelst åstadkommer ett motsvarande öppnande
och slutande af ett annat galvaniskt batteri, hvilket
åter står i förbindelse med skrifapparaten och sätter
denna i rörelse med tillräcklig styrka, så att han
kan afgifva de erforderliga tecknen. Denna metod
att medelst en öfverdragare upptaga en försvagad
ström och från ett nytt batteri vidare fortskaffa de
elektriska tecknen användes ofta å mellanstationer,
då liniens längd försvårar eller omöjliggör direkt
telegrafering mellan två andra. Antingen det är en
skrifmaskin eller en relais, som sålunda kan upptaga
och sättas i rörelse af en försvagad ström och på
samma gång utsända en annan elektrisk ström från eget
batteri, kallas han öfverdragningsapparat. En sådan
verkar alldeles på samma sätt som en vanlig tangent
med sin häfstång och sitt städ, ehuru hans rörelse
i stället för med handen åstadkommes af den från en
annan station kommande elektriska strömmen.

Fig. 391. Isolatorsform.

<b>Dubbeltelegrafering</b> består deruti, att man på en och
samma tråd samtidigt telegraferar två underrättelser
i motsatt riktning.

Den förste, hos hvilken en sådan ide uppstod, var
direktorn vid elektriska telegrafen i Österrike dr <sp>Gintl</sp>. 
Han misslyckades emellertid helt och hållet,
ty den metod, han använde, var i flera hänseenden
opraktisk.

De första praktiska förslag i denna riktning utgingo
från professor <sp>Edlund</sp> i Stockholm (mars 1854) och
nära samtidigt från hannoverske telegrafingeniören
<sp>Frischen</sp>.

Principen för den af dem använda
telegraferingsmetoden är den samma, som redan 1848
användes af professor Edlund för uppmätning af de
faradayska extra strömmarna.

En dubbelskrifningsapparat måste vara så inrättad, att
icke blott den från den andra stationen kommande, utan
äfven den till samma station gående strömmen passerar
skrifapparatens elektromagneter. Frågan gäller att
kunna ställa så till, att den utgående strömmen
ej inverkar på egna elektromagneter, hvarigenom
tecken skulle uppstå å skrifmaskinen och förvirra
eller rent af omöjliggöra all dechiffrering af de
tecken, som komma från den andra stationen. Detta
tillgår sålunda, att den egna strömmen, innan han
hinner elektromagneten, delar sig i två trådar,
af hvilka den ena går omkring elektromagneten
ut på linien och den andra (biledningen) äfven
omkring elektromagneten, fastän i motsatt riktning,
direkt tillbaka till batteriets andra pol. Med den
förra delen af strömmen telegraferar man således
till den andra stationen, medan den senare genom
en enkel inrättning afpassas så, att hans verkan
fullständigt upphäfver den andra strömdelens verkan
på skrifmaskinen, d. v. s. strömdelarna "kompensera"
hvarandra. Möjligheten af denna kompensering, som
utgör det vigtigaste, men tillika det svåraste,
är för det praktiska behofvet fullständig
å de apparater, som i augusti 1854 började användas
mellan Stockholm och Upsala.

Frischen deremot kunde i sin apparat endast använda
lika många lindningshvarf i biledningen som i
linieledningen, hvarför kompenseringen uteslutande
försiggick genom förändring af motståndets förhållande
i de båda omvindningarna, och af denna orsak kunde
kompenseringen ej blifva fullständig.

Dubbelskrifningen öfvergafs dock snart, och orsaken
kan man visserligen till en del söka i den dåliga
isolering, linierna då ännu hade, men i synnerhet i
bristen på reglementariska föreskrifter för sjelfva
expeditionssättet, i följd hvaraf tjenstemännen råkade
i ständig förlägenhet och det ena missförståndet
följde på det andra.

Sedan den tiden hafva flera syselsatt sig med
utarbetande af dubbelskrifningsapparater, och den
edlundska principen kommer sannolikt att förr eller
senare tillgodogöras för elektriska telegrafens behof.

<b>Underjords- och undervattenskablar.</b> De första försöken
att nedlägga undervattensledningar gjordes ganska
tidigt. Såsom vi förut nämt, ledde professor <sp>Winkler</sp> i
Leipzig redan 1746 friktionselektricitet genom långa
trådar under Pleisse. Emellertid kan man ej jemföra
de förhållanden, hvarunder dessa ofullständiga försök
gjordes, med dem, som ega rum vid nedläggandet af
en kabel, som har en längd af tusentals mil och
nedsänkes på ett djup af mer än 17 000 fot. Härvid
förekomma försvårande omständigheter af alla slag,
som hvarje minut förnyas, och af hvilka en enda
kan vara tillräcklig att i hafvets djup ohjelpligt
begrafva årslånga arbeten och mödor.

För Winkler och hans tid hade saken ett rent
vetenskapligt intresse. Deremot var vid de försök,
som chefen för det britiska telegrafväsendet i
Ostindien, sir <sp>William O'Shanghessy</sp>, anstälde i Hugly
vid Kalkutta, äfvensom vid de undervattensledningar,
Morse 1842 utförde i Amerika, det praktiska gagnet
hufvudsaken. Det första verkligen utförda företag
i denna väg torde dock vara den undervattenstråd,
som öfverste <sp>Colt</sp> 1846 nedlade från New-York genom
Eastriver till Brooklyn. I Europa hade visserligen
tanken derpå flera gånger uppstått, och särskildt
hade den ofta nämde fysikern <sp>Wheatstone</sp> 1840 till
parlamentet ingifvit ett förslag att förena Dover
med Calais medelst en sådan undervattenstråd; men
man hade ännu ej lärt sig inse behofvet deraf. Utom
det ringa förtroende, som man ur ekonomisk synpunkt
hyste till ett företag af denna art, funnos ock ännu
många tekniska ofullkomligheter, som först måste
undanrödjas, innan öfvertygelsen om sakens praktiska
utförbarhet kunde vinna allmännare insteg. Vid
undervattenssprängningar och undervattensminor hade
man användt kautsju som isoleringsämne för tråden,
men vid framställandet af större kabellängder för
telegrafledningar lemnade denna isoleringsmetod ännu
mycket öfrigt att önska, ty kautsju förändras så
småningom under vatten och förlorar sin isolerande
förmåga. Men just vid denna tid kom guttaperkan
i större massa i handeln, och man fann snart, att
detta ämne hade väsentliga fördelar framför kautsju,
så väl genom den lätthet,
hvarmed det låter bearbeta sig, som i synnerhet
genom sin egendomlighet att i vatten icke allenast
icke förstöras, utan till och med i följd af det
tryck, vattenmassan utöfvar på kabeln, antaga
en större täthet och fasthet. Guttaperkan blef
nu en aldrig felande beståndsdel vid isolering af
undervattenstrådar. Redan 1849 telegraferade <sp>Walker</sp>
genom en öfver 1 1/3 mil lång, i hafvet nedsänkt
ledning, och <sp>Brett</sp>, som af den franska regeringen
erhållit 10 års patent på undervattensledningar
mellan Frankrike och England, nedlade den 28
augusti 1850 den 4 mil långa tråden mellan Calais
och Dover. Den omkring en linie tjocka och med
en guttaperkahylsa omgifna tråden blef lyckligen
afrullad från ångfartyget <sp>Goliath</sp>, och då fartyget
hade en hastighet af 3-4 knop, var arbetet fram på
aftonen fullbordadt. För att qvarhålla kabeln på
hafsbottnen fästes på vid pass hvar trehundrade
fot blysänken af omkring 20 skålpunds vigt. Alla
svårigheter blefvo lyckligt besegrade, men glädjen
varade ej länge, ty kabeln, sönderskuren, såsom man
sade, af nyfikna franska fiskare, vägrade inom några
dagar att göra tjenst.

Detta afskräckte likväl ej den plötsligt vaknade
företagsamhetslusten. Man förfärdigade en mycket
tjockare kabel af fyra koppartrådar af en vanlig
klocksträngs tjocklek, hvilka hvar för sig voro
omgifna af en dubbel guttaperkabeklädnad; alla fyra
sammanlindades med hampa, dränkt i tjära och talg,
till en enda tross af öfver 10 liniers tjocklek. Det
hela omspans slutligen med tio förzinkade jerntrådar
af 3 1/4 liniers tjocklek, så att hela kabeln erhöll
en ganska stor diameter. Nedläggningen skedde den
25-27 september 1851.

Sedan dess har ett stort antal telegrafkablar blifvit
nedlagdt genom floder, sjöar och haf. 1852 förenades
England med Irland genom en kabel från Holyhead
till Hoarth vid Dublin, hvars isoleringsförmåga,
då man efter två år, sedan han af ett ankare blifvit
skadad, åter upptog honom, visade sig fullkomligt
bibehållen. Året derpå förenades England och Belgien
(Dover-Ostende), sedermera England och Holland,
Danmark och kontinenten m. fl. med dylika kablar.

Vid samma tid hade Brett erhållit koncession på
nedläggandet af en kabel från Spezzia öfver Corsica
och Sardinien till Algier, en linie, som var af
största vigt för Englands förbindelse med sina östra
kolonier, ty en gång förd öfver Medelhafvet, skulle
ledningen vid Afrikas och Asiens kuster ej mer haft
några synnerliga svårigheter att bekämpa. Men de
ogynsamma djupförhållandena, som fordrade, att kabeln
skulle nedläggas öfver afgrunder af 10 000 fot, gjorde,
att företaget oaktadt de största ansträngningar
strandade. Kabelns hastiga utlöpande från de ännu
ofullkomliga utläggningsapparaterna skadade honom,
och ehuru visserligen Corsica, efter besegrande af
mångahanda svårigheter, slutligen lyckligt uppnåddes,
måste dock tråden kapas, då den afrikanska kusten kom
i sigte, och hela företaget uppgifvas. I följd af
bottnens stora ojemnheter hade nämligen en mycket
större kabellängd förbrukats, än man beräknat;
dessutom hade man måst upp vinda och mot ett
annat utbyta ett stycke, som blifvit skadadt;
med ett ord, kabeln var slut, innan man kommit
fram till målet. Visserligen var den efterskrifna
förstärkningskabeln redan
på väg, men medan fartyget formligen var förankradt
vid kabeln på ett djup af 3 000 fot, uppväxte en storm;
i följd af de ryckningar, som härigenom uppstodo,
förlorade kabeln plötsligt sin ledningsförmåga och
måste åter kapas, då någon upphalning under sådana
förhållanden ej var att tänka på.

Dessa arbeten hade upptagit nära två år; 1857 försökte
man å nyo, men med lika liten framgång. Andra
kabelnedläggningar, äfven i Medelhafvet, lyckades
bättre, så t. ex. förbindelsen mellan Italien och
Sicilien 1855, mellan Sardinien, Malta och Korfu
1858, undervattenskabeln genom Persiska viken för
indiska linien genom Turkiet, den franska ledningen
från Marseille till Algier o. s. v. Och på samma sätt
som i söder utspann sig äfven i norden telegrafnätet
allt tätare. Den gynsamma utgången på dessa företag
framkallade den storartade tanken, att sammanbinda
gamla och nya verlden medelst den elektriska tråden.

Amerikanerna berömma sig af att ha varit de första,
som fallit på denna ide. Sporrad af den framgång,
nedläggningen af kabeln mellan Dover och Calais
haft, ville den amerikanske ingeniören <sp>Gisborne</sp>,
medelst en ledning genom Nya Braunschweig och
Nya Skotland till ön Cap Breton, derifrån genom
Aspy bay öfver Newfoundland och genom Trinity bay
och Atlantiska oceanen, sätta det amerikanska
telegrafnätet i förbindelse med den gamla
verldens. Till anknytningspunkt var här Valentia i
Irland utsedt. Emellertid dröjde det länge, innan han
lyckades samla de nödiga medlen, och först genom den
namnkunnige entreprenören <sp>Cyrus Fields</sp> mellankomst
bragtes saken i det skick, att man kunde gripa sig an
med förberedelser till sjelfva arbetet. Efter otaliga
mödor, ansträngningar och motgångar skred man sommarn
1857 till utförandet. Afståndet mellan ändpunkterna
utgjorde 250 svenska mil, men för säkerhets skull
inlastade man 370 mil kabel. Företaget misslyckades
dock; kabeln sprang nämligen, när man kommit 180
mil vesterut från Irland.

Sommarn derpå gjordes ett nytt försök. Kabeln
(fig. 392 och 393) bestod denna gång af en enda,
af sju fina koppartrådar sammansnodd ledningstråd
<i>d</i> (fig. 392). Närmast omgafs denna tråd af tre
koncentriska guttaperkalager <i>c</i> och hade deröfver
en hampbetäckning <i>b</i>, som i sin tur omslöts och
sammanhölls af aderton strängar af sammansnodd
jerntråd <i>a</i>. Kabeln synes i jemförelse med andra,
t. ex. den, som nedlades mellan Sardinien och
afrikanska kusten (fig. 394), temligen svag, men
oceankabeln är mycket mindre utsatt för förstöring än
en ledning, som nedlägges närmare kusten, der vattnet
är grundare. Derför blefvo äfven invid kusterna
starkare kablar sammansplitsade med hufvudkabeln.

Meningen var att nedläggningen skulle ske på det sätt,
att två skepp, <sp>Agamemnon</sp> och <sp>Niagara</sp>, åtföljda af
två andra fartyg och lastade med hvar sin hälft af
kabeln, skulle begifva sig till den midt emellan de
båda ändstationerna belägna punkten för att derifrån
börja nedläggningen. Kabeln låg i lastrummet hoprullad
i en jättelik ring och utlöpte i följd af sin egen
tyngd och skeppets rörelse med en hastighet af 5-6
knop i timmen.
Fig. 392. Fig. 393. Fig. 394. Underhafskablar.

En hufvuduppgift var att ej genom en olämplig rörelse
hos fartyget utsätta kabeln för ännu större spänning
än den, som förorsakades af hans egen tyngd. Man
fick derför hvarken gå för fort eller för långsamt,
ty en slitning af kabeln hade naturligtvis varit
det samma som hela företagets misslyckande. För
att få den i djupet utlöpande kabelns hastighet
att öfverensstämma med fartygets erfordras dels en
<sp>dynamometer</sp>, som anger kabelns spänning, hvaraf man
kan sluta till den hastighet, hvarmed utlöpandet sker,
dels en bromsinrättning. Huru denna inrättning var
beskaffad vid den atlantiska kabelnedläggningen,
visar fig. 395. <i>C' C''</i> är telegrafkabeln, som på sin
väg till afloppsrullen går under rullen <i>G</i>. Denna
rulle trycker genom den tunga kolfven <i>K</i>, som kan
föras upp och ned i cylindern <i>U</i>, på kabeln, och allt
efter den hastighet, hvarmed denna nedlöper i djupet
och hans spänning växer, kan vigten <i>K</i> verka mer eller
mindre kraftigt. Den på kolfstången anbragta visaren
ställer sig mer eller mindre djupt, och på samma gång
blir vinkeln, som kabeln <i>C' C''</i> bildar vid rullen,
spetsigare eller trubbigare. Härigenom erhålles
en fingervisning, hvarefter skeppets hastighet kan
regleras.

Detta åstadkommes genom vridning af hjulet <i>T</i>, hvars
rörelse genom ett öfver <i>P</i> löpande tåg öfverflyttas
till maskinen. Endast genom att dag och natt egna den
aflöpande kabeln den mest spända uppmärksamhet och i
rätta ögonblicket beslutsamt tillgripa de rätta medlen
kunna vid ett sådant företag olyckor förekommas.

Fig. 395. Dynamometer och bromsinrättning.

Upprepade gånger var faran nära. En gång gick en
hvalfisk rakt under skeppets akter, en annan gång
upptäcktes ett skadadt ställe för sent och ingen
trodde på möjligheten att kunna medhinna reparationen,
innan den oskadade delen utlupit. En annan gång
styrde en amerikansk ångare rakt på kabeln och skulle
ofelbart slitit af honom, om ej <sp>Agamemnon</sp> i tid ändrat
kurs. Begge skeppen stodo oupphörligt i telegrafisk
förbindelse med hvarandra. Hvilken oro blef det ej,
då en gång signalerna genom något fel i batteriet
uteblefvo! Man sväfvade oupphörligt i ångest att få
höra det förfärliga ordet: "afsliten!" och se årslånga
mödor och stora summor onyttigt bortkastade. Den 3
augusti hade man utlagt 134 mil, och den 5 augusti
kl. 6 f. m. kastade <sp>Agamemnon</sp> ankar i Valentia bay;
kort derpå förkunnade den första depeschen, att äfven
<sp>Niagara</sp> lyckligt landat vid Newfoundland.

Denna gång hade saken således aflupit lyckligt. Hela
afståndet mellan Trinity bay på Newfoundland och
Valentia i Irland utgör 250 mil och omkring 320
mil kabel hade utlupit. Kostnaden för anläggningen
hade uppgått till inemot 22 000 000 rdr. Drottning
Victorias lyckönskningstelegram till presidenten
Buchanan i Förenta staterna erfordrade 16 timmar,
ty kabeln förhöll sig i vatten som en leidenflaska,
hvilken först måste laddas, innan hon kan göra tjenst.

Ty värr blef dock jublet öfver företagets lyckade
utgång kort, ty det visade sig snart, att kabeln
var otjenstbar. Signalerna blefvo snart otydliga,
derefter allt svagare och upphörde slutligen helt
och hållet. Orsaken till denna envisa tystnad sökte
man på mycket olika ställen, men hvar hon än låg,
var hon ej lätt att finna. Gratulationsutbytet den
5 augusti 1858 mellan de båda statsöfverhufvudena
blef på detta sätt den dyrbaraste korrespondens,
som någonsin blifvit förd på jorden. Inalles hade
till den 1 september, då kabeln upphörde att göra
tjenst, ej mer än 129 depescher från Europa och 271
från Amerika blifvit befordrade genom den samma.

Fig. 396. Nedläggning af den atlantiska kabeln.
Oaktadt den misslyckade utgången dröjde det ej
länge, innan stämmor läto höra sig, som yrkade på
ett upprepande af försöket. Aktieteckning sattes på
nytt i gång, och i början af 1864 syntes företaget
så pass betryggadt, att man kunde taga i tu med
tillverkning af en ny kabel. Med ledning af den vunna
erfarenheten sammansattes han nu något annorlunda
än förut. Utförandet öfvertogs af den engelska firman
Glass & Elliot; jerntrådarna dertill levererades från
Webster & Horsfalls fabrik i Birmingham, en temligen
betydlig leverans, ty, såsom fig. 397 visar, bestod
hafskabeln af en sjudubbel ledningstråd af koppar, som
isolerades genom en fyrdubbel guttaperkabeklädnad och
genom en särskildt preparerad hampbetäckning skyddades
från skadliga yttre inverkningar. Det hela omgafs
spiralformigt af tio fina jerntråds-linor. Hafskabeln
hade en diameter af något öfver en tum; för
sträckningen närmast kusten, der man hade att frukta
en afnötning i följd af strömmar och vågsvall,
erhöll han en ytterligare armering af tolf jernlinor,
hvar och en bestående af tre galvaniserade, 1/4 tum
tjocka jerntrådar, och sålunda en diameter af 2 3/8
tum. Begge kablarna tillsammans vägde nära 100 000
centner. Efter verkstäld undersökning inlastades han
på <sp>Great Eastern</sp>, som den 23
juli 1865 anträdde sin färd från irländska
kusten vesterut. Det såg ut, som samma motgångar,
hvilka redan förut gjort planen om intet, skulle
förnyas. Sedan man lyckligt öfvervunnit de första små
motgångarna, måste man slutligen kapa tråden. Alla
ansträngningar att upplyfta den nedsänkta kabeln
(antagligen inemot 1 000 engelska mil) voro fruktlösa,
och <sp>Great Eastern</sp> återvände i slutet af augusti
till Irland.

Fig. 397. Oceandelen af 1865 års atlantiska kabel.

Man hade lärt mycket, men hade åter fått betala dyra
lärpenningar. Icke desto mindre samlades på kort
tid ett kapital af 10 800 000 rdr. En ny landkabel
af helt annan konstruktion tillverkades, nya
upphalningsmaskiner bygdes, och innan ett år
tilländalupit, ångade <sp>Great Eastern</sp> den 14 juli 1866
för andra gången ut från Valentia, och fjorton dagar
derefter, den 27 juli, fördes den andra ändan af den
atlantiska kabeln i land vid Newfoundland. Föreningen
fullbordades ännu samma afton, och tillkännagivandet
häraf var innehållet af det första telegram,
som denna gång skickades från vestra till östra
halfklotet. Arbetet hade lyckats. Det andra
telegrammet i ordningen var från drottning Victoria
till presidenten Johnson. Presidentens svar,
innehållande 78 ord, aftelegraferades på 10 minuter.
Det första handelstelegram, som London genom den
atlantiska kabeln mottog från Amerika, innehöll kursen
för den 28 juli: "guld 50, London 164 1/2, bonds 7 1/4,
bomull 36 c. stilla". Detta telegram flyttade med
ens den gamla verlden tolf dagar närmare den nya,
ty de sist ankomna underrättelserna med ångbåt hade
den 16 juli afgått från New-York. Efter kriget mellan
Preussen och Österrike telegraferades vid riksdagens
öppnande det preussiska trontalet till Amerika, det
första telegrammet af större omfång. Det kostade
omkring 16 000 rdr. Två dagar, sedan det hållits i
Berlin, kunde man läsa det i alla nordamerikanska
tidningar. Den bekante millionären <sp>Peabody</sp> hade
betalat det.

Den lyckliga utgången framkallade åter en önskan att
upptaga den kabel, som året förut gått förlorad och,
om han ännu befunnes brukbar, hvilket ej gerna kunde
betviflas, hopsplitsa honom samt nedlägga en andra
ledning till Newfoundland. Företaget sattes genast
i verket. <sp>Great Eastern</sp> med sin upphalningsmaskin
användes äfven denna gång. Först måste man uppsöka
ett ställe, der kabeln ej låg på för stort djup, för
att fatta honom med draggen, utan att han sletes af
genom sin egen tyngd. Så snart man funnit ett sådant,
sattes lyftmaskinen i gång. Draggen hade redan
fattat kabeln flera gånger och denna till och med
varit synlig, men åter gått till bottnen, och först
den 1 september lyckades man ånyo fatta honom så,
att han kunde halas upp öfver hafsytan. Spänningen
växte med hvar minut. Midt i natten dykte han upp,
och en timme derefter hade man svar på den genast
till Valentia afsända depeschen. Ändan hopsplitsades
med det medförda förrådet, och Great Eastern fortsatte
den 2 september sin kurs. Den 8 september voro de båda
verldsdelarna ytterligare förenade med en ny ledning.

Fig. 398. Kustdelen af 1865 års atlantiska kabel.

Prof anstäldes nu för att utröna, om kabeln lidit
något men af sin årslånga hvila på hafsbottnen. Dessa
utföllo så, att han i afseende på isolationsförmågan
snarare syntes ha vunnit derpå och visade sig bättre
än 1866 års kabel.

Båda kablarna gå nästan parallelt med och på några
få mils afstånd från hvarandra. 1866 års kabel ligger
något sydligare.

Vi ha med afsigt något utförligt uppehållit oss
vid den atlantiska kabelns nedläggning, emedan
hon till sina följder är en bland de vigtigaste
tilldragelserna i menniskans historia. Vi kunna ej
med samma utförlighet beröra alla dylika företag,
hvilka så småningom omspunnit jorden med ett nät,
hvilket, liksom ett kulturens nervsystem, utbreder
sig öfver allt, dit europeisk odling i
någon mån banat sig väg. Denna underbara skapelse har
företrädesvis en nationalekonomisk betydelse och blir
sålunda föremål for närmare betraktelser äfven inom
de delar af Uppfinningarnas bok, som syselsätta sig
med verldshandeln.

Den atlantiska kabeln är i afseende på
ledningsförmåga, isolering och dylikt mycket olik
en landledning.

Afståndet mellan stationerna å en landtelegraf är
jemförelsevis kort; i synnerhet har den kropp, som
omger landledningen, luften, ett helt annat inflytande
på de elektriska förhållandena än vattnet, som omger
en undervattenstråd.

Fig. 399. Kabelstufning i rummet på ett fartyg.

Så ofta en ström slutes eller afbrytes i en kabel,
uppstå genom induktion i den omgifvande vattenmassan
strömmar, hvilka å sin sida framkalla dylika i
kabeln och göra det nödvändigt att efter hvarje
utskickad ström låta en svagare följa i motsatt
riktning, hvilken upphäfver induktionsströmmen. De
hufvudsakligaste hindren för undervattenstelegrafering
bestå deruti, att kabeln förhåller sig som en
leidenflaska; ledningstråden motsvarar nämligen den
inre beläggningen, guttaperkabetäckningen glaset
och vattnet den yttre beläggningen. Denna flaska är
visserligen något lång, ty hon räcker från den ena
kontinenten till den andra, och betraktar man saken
från denna synpunkt, förvånas man ej mera öfver,
att vid telegraferingen en viss laddning måste
försiggå, innan någon verkan kan utöfvas vid
kabelns andra ända. Denna omständighet gör sig vid
långa submarina ledningar i så hög grad gällande,
att t. ex. på en linie mellan Frankrike och
Australien åtgår en tid af ungefär tio minuter, innan
ledningstråden blifvit laddad och den kontinuerliga
strömmen framträdt, d. v. s. innan ett telegrafiskt
tecken kunnat göras.

Vi ha redan vid beskrifningen af leidenflaskan
sett, huru den elektriska spänningen i de båda
beläggningarna, alltså här hos tråden och vattnet,
om hon blir för stark, kan genomborra det hinder,
som söker sätta sig emot föreningen af de elektriska
fluida. Inträder vid en underhafskabel ett sådant
fall, att guttaperkabetäckningen i följd af den
elektriska spänningen genomborras, är isoleringen
förstörd, och man har i de flesta fall mycket svårt
att upptäcka det felaktiga stället. Innan man af
dylika exempel erhållit tillräcklig erfarenhet, har
mången kabel sålunda blifvit obrukbar. Man trodde
sig böra använda starka batterier för att öfvervinna
det motstånd, som förorsakades af ledningens längd,
medan man dock just derigenom framkallade en mycket
farlig tension mellan den elektricitet, som fans i
tråden, och den, som blef bunden i vattnet.

För att ej göra den elektriska spänningen allt för
stor bör man använda mycket svaga batterier. En
svag ström, i synnerhet då han under vägen förlorar
en del af sin styrka, kan vid den andra ändan blott
frambringa svaga verkningar; derför kunna ej heller de
vanliga apparaterna, som begagnas vid luftledningen,
användas vid underhafsledningar, som ha en större
längd.

Inträda vi på en vanlig telegrafbyrå, kan örat ej
allenast genom nyckelns rörelse uppfatta, hvad som
afsändes, utan äfven genom skrifmaskinens, hvad som
ankommer. De mest aflägsna orter tala hörbart med
hvarandra. Så är ej fallet med en af den atlantiska
kabelns stationer. På de förra gå och komma budskap
i alla riktningar, på den senare förhimmes blott en
stämma: rösten från jordens andra halfklot.

Midt uti ett stort mörkt rum sitter en person
med blicken genom en tub oaflåtligt fäst på en
graderad elfenbensskala, der en fin ljusstrimma synes
oupphörligt flytta sig. Denna ljusstrimma återkastas
från en liten spegel i mottagningsapparaten och
kommer ursprungligen från en starkt lysande lampa,
som är anbragt bakom en skärm, hvarpå nyss nämda skala
sitter. Under skalan finnes nämligen i skärmen en smal
öppning, hvarigenom ljuset från den för öfrigt väl
inneslutna lampan framsläppes. Innan denna ljusstråle
når spegeln, går han dock först igenom en framför
honom anbragt konvergerande lins, hvars brännpunkt
infaller nära spegelytan. Mottagningsapparaten
är uppstäld på några fots afstånd framför den
hvita skalan, och ljusbilden synes derför på den
samma flytta sig ganska mycket, oaktadt spegelns
vridning är så ytterst liten, att hon ej kan direkt
observeras. Denna för ögat omärkliga rörelse hos
en nästan fjäderlätt kropp är den enda verkan,
som den från afsändningsstationen genom kabeln
utskickade svaga galvaniska strömmen vid framkomsten
till mottagningsstationen utöfvar på dess apparat,
och ändock är denna apparat med den yttersta omsorg
konstruerad och i högsta grad känslig.
Genom sin ställning på fasta stenpelare och andra
försigtighetsmått är han dessutom fullkomligt
skyddad mot inverkan af alla yttre inflytelser,
hvilket är af högsta vigt för att kunna med säkerhet
observera de från jordens andra sida kommande tecknen,
hvaraf hvart och ett endast är som den svagaste,
hastigt försvinnande fläkt. Konstruktionen af denna
mottagningsapparat är till principen den samma som den
förut beskrifna, af Wheatstone och Cooke i England
patenterade nåltelegrafen med en magnetnål. Sådan
han för detta ändamål begagnas, är han konstruerad
af engelsmannen <sp>Thomson</sp> och kallas <sp>reflexgalvanometer</sp>.

Den midt i multiplikatorn sittande magnetnålen är
här upphängd på en fin kokongtråd, och midt på nålen
är fäst den förut omtalade spegeln, hvilken således
följer nålens rörelser, när den genom multiplikatorns
trådlindning gående galvaniska strömmen förorsakar
nålens afvikning från sin med den magnetiska
meridianen parallela ställning. Magnetnålen är här
mycket liten och ytterst lätt; det samma är äfven
förhållandet med spegeln. Då nålen ej påverkas af
någon ström, infaller den från spegeln reflekterade
ljusstrimman på skalans midtpunkt, men då spegeln det
minsta vrides, flyttar sig denna strimma på skalan
rätt betydligt, dels i följd af det stora afståndet,
och dels emedan den reflekterade bilden beskrifver en
dubbelt så stor vinkel som spegeln. Denna ljusstrimmas
olika ställningar utgöra telegraftecknen, och dessa
kunna på flera olika sätt sammansättas, bland annat
genom nålens utslag än åt den ena, än åt den andra
sidan, såsom på de nyss nämda nåltelegraferna. Detta
fordrar likväl strömmar i olika riktning; men vid
den atlantiska kabeln begagnas ej denna metod,
utan för hvarje tecken afviker magnetnålen åt samma
sida, och för att kunna af tecknen sammansätta
bokstäfver utsändas från afsändningsstationen olika
starka strömmar, hvarigenom spegeln återkastar
ljusstrimman än på 15 och än på 20 grader, alltid
till höger om nollpunkten på skalan. På detta sätt
bildas bokstäfver, lika med dem, som begagnas vid
telegrafering med morseapparater; det lägre utslaget
på skalan motsvarar nämligen ett streck och det högre
en punkt.

Äfven afsändningsapparaten eller den strömmen
slutande nyckeln är här af helt olika beskaffenhet
med de vid landlinier begagnade. <sp>Varley</sp> och 
<sp>Thomson</sp> ha konstruerat en dertill passande manipulator,
som är så inrättad, att den laddning, som kabeln
vid en enkel ströms genomgående antager, upphäfves
och tydliga tecken sålunda utan uppehåll framkomma
till bestämmelseorten.

Då från batteriet i kabeln utsändes en positiv
ström, måste man, för att hindra dess bindning
i kabeln och upphäfva laddningen, omedelbart
derpå skicka en annan ström i motsatt riktning
eller negativ. Derigenom erhålles visserligen
den önskade verkan på magnetnålen, men då denna
skall återgå till sitt normala läge, har hon så
stor benägenhet att oscillera, att det dröjer för
länge, innan hon stannar, så att nästa tecken kan
gifvas. För att motverka denna oscillation ger derför
afsändningsapparaten ännu tre i motsatt riktning mot
hvarandra gående strömmar af kortare varaktighet,
och hvarje enstaka tecken består således af fem mycket
hastigt på hvarandra följande 
strömmar i motsatt riktning mot hvarandra, nämligen två
positiva och tre negativa, som alla måste ha olika,
men noga bestämd varaktighet, för att tecknen skola
blifva tydliga. Detta åstadkommes medelst ett enda
handgrepp på den nämda apparaten.

<b>Elektriska ur och väckare.</b> Tanken att telegrafera tid
måste snart uppstå, sedan den elektriska telegrafen
kommit öfver sitt första utvecklingsskede. De båda
framstående forskarna <sp>Steinheil</sp> och 
<sp>Wheatstone</sp> voro de första, som försökte konstruera 
galvaniska ur, Steinheil redan 1839 och Wheatstone året derpå. Sedan
dess ha nästan alla uppfinnare på den praktiska
telegrafins område, äfvensom urmakare, astronomer
och fysiker, syselsatt sig med de galvaniska urens
fullkomnande. I synnerhet ha de af <sp>Bain, Stöhrer</sp>
och <sp>Scholle, Siemens</sp> och <sp>Halske</sp> m. fl. utförda
konstruktionerna utmärkt sig genom ändamålsenliga förbättringar.

De elektriska urens inrättning grundar sig derpå, att
ett normalur, som drifves på vanligt sätt, medelst
ledningstrådar står i förbindelse med en längre
bort befintlig urtafla med visare. Der normaluret
befinner sig, står äfven batteriet, som åstadkommer
den galvaniska strömmen. På hvar och en af de öfriga
stationerna finnes en elektromagnet, som påverkas
af den från batteriet kommande strömmen. Han drager
då, såsom på den wheatstoneska visartelegrafen,
ett jernankare till sig och lemnar derigenom för
hvarje gång en kugge af ett steghjul fri. Allt efter
det sätt, hvarpå kedjan slutes vid hufvudstationen,
antingen det sker hvar sekund eller hvar minut eller
någon annan tidsintervall, har steghjulet erhållit
sin kuggindelning, som åter låter visaren på samma
sätt framrycka öfver urtaflan. Öfverflyttningen från
minuter till timmar o. s. v. sker på vanligt sätt
genom utvexling. Wheatstone har slutligen användt
den elektriska strömmens ögonblickliga verkan till
utförande af ett mycket intressant <sp>kronoskop</sp>, som gör
två ofantligt hastigt på hvarandra följande tidsmoment
mät- och synbara. Detta instrument användes bland
annat för att uppmäta tiden från det ögonblick,
en kanonkula börjar sin rörelse, till det, då hon
lemnar mynningen, samt hastigheten af hennes lopp
på större eller mindre afstånd från kanonen. Den
hastighet, hvarmed nervretningarna öfverföras till
hjernan, och den tid, viljan behöfver för att medelst
nerverna sätta musklerna i rörelse, kunna äfven med
kronoskopet uppmätas.

Det väsentliga i denna apparat består af en kring sin
axel roterande skifva, hvars hastighet regleras af ett
urverk. Midt för den med stearin öfverdragna yttersta
ringen på skifvan befinner sig ett skarpt stift, som
står i förbindelse med elektromagneten på sådant sätt,
att det vid den elektriska strömmens uppkomst kastas
framåt och så länge repar i den blanka stearinytan,
som strömmen fortfar och ankaret ligger nere. Skifvan
sjelf är försedd med en ytterst fin gradering,
hvaraf vid en tiofaldig omvridning i sekunden en grad
behöfver en tid af 1/3600 sekund för att passera förbi
spetsen på stiftet. Gör denna således ett streck öfver
9 grader, är den tid, hvarunder strömmen var sluten,
9/3600 eller 1/400 sekund. Man kan med noggranhet
afläsa 1/10 grad, som
motsvarar 1/36000 sekund. Det sätt, hvarpå de båda
momenten, hvilkas tidsskilnad skall mätas, verka till
att sluta och öppna det galvaniska batteriet, måste
för hvarje särskildt fall uttänkas. Kanonkulan skulle
man t. ex. kunna anbringa mellan de båda utifrån in
i kanonloppet införda poltrådarna, så att, då kulan
ligger stilla, strömmen slutes af henne, medan hon
genom sönderslitande af en fin, tvärs öfver mynningen
spänd tråd skulle kunna afbryta en annan ström.

<b>Den elektriska telegrafen i Sverige.</b> Sverige var ej
bland de första länder, som tillgodogjorde sig den nya
uppfinningen. Visserligen förevisade liniechefen vid
optiska telegrafen <sp>von Heland</sp> vid en bjudning hemma
hos sig redan den 19 december 1845 en af honom sjelf
tillsammans med då varande löjtnanten <sp>A. L. Fahnehjelm</sp>
konstruerad telegrafapparat, hvilken sedermera
undergick många förändringar. Men att denna apparat,
som utfördes snart sagdt utan att konstruktörerna
tillgodogjorde sig den erfarenhet, som blifvit samlad
i andra länder, ej kunde blifva af någon praktisk
betydelse, är ej att undra på. Deraf förringas dock
ej värdet af deras bemödande. De sökte väcka chefen
för optiska telegrafverket general Akrells intresse
för saken, och slutligen blef 1850 en morseapparat
på statens bekostnad införskrifven, således fem år,
sedan Morse sjelf hemtat en modell från Europa för
att begagna sig af redan då gjorda förbättringar.

I allmänhet visade sig föga intresse för den nya
uppfinningen eller någon tro på hennes stora betydelse
för handel och industri. Den, som slutligen med allvar
tog saken om hand och i följd af sin samhällsställning
kunde göra sin vilja fruktbringande, var då varande
finansministern baron <sp>Palmstierna</sp>. I januari 1853 tog
han den införskrifna morseapparaten i skärskådande,
och närmaste följden blef, att regeringen i en
skrifvelse, daterad den 1 februari 1853, anslog medel
för anläggning af en af general Akrell föreslagen
telegraflinie mellan Stockholm och Upsala.

Förberedelser för arbetet vidtogos genast, och på
våren restes vid Märsta gästgifvargård den första
telegrafstolpen, till icke ringa förvåning för den
församlade menigheten. General <sp>Akrell</sp>, som erhöll
uppdraget att vara chef för den nya telegrafen,
öfverlemnade åt von Heland omsorgen om nyss nämda
linies byggande, medan Fahnehjelm och <sp>A. H. Öller</sp>
ordnade stationerna i Stockholm och Upsala.

Telegraferingen började den 15 juli, och telegrafen
uppläts till fritt begagnande. Den 1 augusti
tillämpades en låg taxa, som utgjorde 12 skilling
banko för hvarje telegram.

Sedermera hafva telegraflinier blifvit uppsatta
hvarje år, och för närvarande utgör den sammanlagda
trådlängden ej mindre än 1 820 svenska mil.
<b>Kompassen.</b>

Forntidens kunskap om naturliga magneter. - Deras
förekomst. - Dragningskraft och riktningskraft. -
Polerna. - Konstgjorda magneter och deras
åstadkommande. - Uppfinningen af kompassen. -
Hans inrättning. - Jordmagnetismen. - Deklination,
inklination och intensitet. - Jordmagnetismens
variationer och deras bestämmande. - Magnetiska
stationer. - Norrskenet ett magnetiskt oväder.

Det finnes i naturen en mörk, glanslös sten, hvars
egenskaper äro af större värde än de dyrbaraste
diamanters. Han kan hvarken användas till prydnad
eller förarbetas till något annat än på sin höjd en
liten jernpjes; den nytta, han gör, måste derför ligga
i något alldeles särskildt förhållande. Släpar man
en sådan sten genom en låda med jernfilspån, märker
man också snart, att egendomliga krafter måste vara i
verksamhet uti honom, ty en stor mängd filspån häftar
fast vid, stenen och grupperar sig skägglikt på hans
yta, men i större mängd företrädesvis på två motsatta
ställen. Lägga vi stenen på en liten i vatten flytande
båt, skall han, i hvilket väderstreck vi än rikta
kölen, alltid vända sig och visa åt ett bestämdt håll,
så att en viss punkt på honom ständigt pekar mot norr
och en annan åt söder. Och dessa båda märkvärdiga
punkter, som, med anledning af den ställning de
intaga, kallas nordpol och sydpol, äro just de,
vid hvilka jernfilspånen företrädesvis samla sig.
Vi behöfva knapt säga, att denna sten är det under
namn af <sp>magnet</sp> eller <sp>magnetsten</sp> bekanta mineral,
hvars underbara egenskap, liksom en Ariadnes tråd,
visar styrmannen, huru han i natt och dimma skall leta
sig fram på den gränslösa oceanen, och leder honom
med samma säkerhet, som om han befunne sig på en
banad väg.

Magneten är ett slags jernmalm; han består af
jernoxidoxidul, en förening, som endast genom en
obetydlig halt af syre skiljer sig från vanlig
jernrost. Han har sitt namn af den lydiska staden
<sp>Magnesia</sp>, i hvars granskap de jerngrufvor lågo,
från hvilka han erhölls. Han kallades äfven lydisk
sten, heraklessten m. m. och begagnades redan af
forntidens prester för att gifva deras ceremonier en
hemlighetsfull prägel.

<sp>Lucretius</sp> berättar om jernringar, som voro upphängda
i taket till ett tempel och blott genom sin inbördes
dragningskraft häftade vid hvarandra. Man kände
magnetens verkan, och oerfarna tiders rädsla öfverdref
denna verkan på långa afstånd, så att man berättade om
stora magnetberg i oceanen, hvilka redan på långt håll
drogo allt jern till sig och oupphörligt ledde fartyg
ur deras kosa, innan man af någonting annat kunde ana
den farliga klippans närhet. Dylika sagor bibehöllo
sig en lång tid till stor skada för sjöfarten, och
ganska eget är, att just samma kraft, hvilken man då
ansåg så olycksbringande, genom en sedermera upptäckt
annan yttring af henne blef ett medel att lifva modet
till befarande af det okända verldshafvet.

I Europa tyckes man under forntiden endast ha
beundrat magnetens dragningskraft; hade man känt hans
egendomliga riktningskraft, skulle hans användbarhet
som vägvisare på land- och sjöresor legat så nära,
att hon väl knappast skulle kunnat förbises. Deremot
vet man, att kineserna redan mer än 1 000 år före
vår tidräkning hade små magnetiska balanser, som
visade dem vägen genom Tatariets omätliga stepper;
en på balansen anbragt docka pekade alltid med den
utsträckta handen åt söder. I tredje århundradet
e. Kr. begagnade sig kineserna redan af en vid en
silkestråd upphängd magnetnål. I vesterlandet och
sannolikt äfven hos nordens sjöfarande nationer
upphängde man sjelfva stenen i en tråd eller
lade honom på en brädlapp och lät honom flyta på
lugnt vatten. I den gamla franska romanen om rosen,
som skrefs 1180, omnämnes magneten under namn af
<sp>marinette</sp>, hvilket redan antyder på förhållanden till
sjöfarten. Den egentliga uppfinningen af kompassen
tillskrifver man en viss <sp>Flavio Gioja</sp> från
Amalfi, hvilken lefde omkring år 1300, ehuru några
påstå, att <sp>Marco Polo</sp> skall ha lärt bruket deraf
hos kineserna. Emedan magneten vägledde resande,
kallades han hos de nordiska folken <sp>leitstain</sp> eller
<sp>leitarstain</sp>, och det är sannolikt, att han redan
ganska tidigt var känd i Sverige och Norge, ty hans
fyndort är alldeles icke inskränkt till de lydiska
bergverken; man träffar honom i stor mängd i lager
eller klumpar vid Dannemora, Arendal, i Sibirien,
England, Harz, vid Pirna o. s. v., der magnetstenen,
som öfver allt har de anmärkta egenskaperna i lika
hög grad, bearbetas som den bästa malm för vinnande
af jern.
<b>De naturliga magneterna</b> erhålla först sin fulla kraft,
sedan de kommit ur grufvan. Man kan ganska betydligt
förstärka deras verkan, d. v. s. deras dragningskraft,
om man bekläder deras båda polsidor med jernskifvor,
som skjuta ut i två tjockare, hvarandra närbelägna
ändar. Dessa båda ändar, <sp>klackar</sp>, förenas genom ett
jernstycke, <sp>ankaret</sp>, och en på detta sätt <sp>armerad</sp>
magnet förmår ofta bära mer än två hundra gånger
sin förra last. Ehuru som regel gäller, att hvarje
magnet blott har två poler, en nordpol och en sydpol,
och deremellan ett neutralt ställe, inträffa dock
understundom fall, då flera punkter med större
dragningskraft förefinnas, alltså flera poler; men
detta är emellertid sällsynt och alltid en följd af
oregelbundenheter i stenens inre bygnad.

För öfrigt sträcker sig dragningskraften
icke blott till jern, utan i ringare grad
attraheras äfven nickel och kobolt af magneten,
ja, <sp>Faraday</sp> och andra ha visat, att magnetismen
utöfvar ett omisskänligt inflytande på alla
kroppar. Detta uppenbarar sig som en på ett
eget sätt riktad repellerande kraft, som man
kallat <sp>diamagnetism</sp>. Ehuru undersökningarna
rörande detta ämne ännu ej på långt när äro
afslutade, kunna likväl alla de vidunderliga
slutsatser, som man dragit af dylika iakttagelser
på menniskokroppens diamagnetiska förhållande,
och derjemte hela spökeriet med mesmerism, 
animalmagnetism, somnambulism, od, borddans,
slagruta och hvad de allt heta, betecknas som okunniga fantasters
tanklösa hugskott.

Fig. 401. Magnetens armering.

<b>Konstgjorda magneter.</b> De magnetiska egenskaperna
kunna med konst meddelas jern och stål. Ett
medel dertill ega vi i de elektriska strömmarna
(elektromagneter, sid. 392), och <sp>Ampère</sp> har
derifrån härledt en enkel teori för magnetismens
väsen. Enligt honom är magnetismen ingenting annat
än ett särskildt yttrings- och verkningssätt af en i
rörelse varande elektricitet. Antager man, att den
magnetiska kroppen omkretsas af parallela, slutna,
d. v. s. i sig tillbakalöpande elektriska strömmar,
kan man förklara alla magnetiska företeelser genom de
kända försöken rörande elektriska strömmars verkan på
hvarandra. Hålla vi en magnet med nordpolen riktad
emot oss, gå strömmarna nedåt på venstra sidan och
uppåt på den högra; vända vi sydpolen emot
oss, är strömmen riktad åt motsatt håll.

Fig. 402, Fig. 403. Meddelande af magnetism genom fördelning.

Ett jernstycke, som vi bringa i närheten af en stark
magnet, får magnetiska egenskaper. Detta är ett sakförhållande.
Orsaken dertill är, att genom de elektriska strömmarna i
magneten väckas dylika strömmar i det hittills omagnetiska
jernstycket. Eller, om vi utgå från den
förutsättningen, att, liksom i hvarje kropp finnes
en elektrisk blandning, hvilken blott genom
närmandet af en elektrisk kropp sönderdelas i sina
positiva och negativa beståndsdelar, äfven inom jernet
elektriska strömmar kretsa, men i motsatta riktningar
och derför utan verkan utåt, emedan de inom det samma
ömsesidigt upphäfva hvarandra, samt att dessa redan
för handen varande strömmar genom inverkan af den
närmade magnetens bestämdt riktade strömmar tvingas
att gå parallelt, enligt det likartade förhållandet
i fig. 360, så faller af sig sjelft, att midt emot
den ursprungliga magnetens nordpol uppstår en sydpol,
och midt emot sydpolen en nordpol (fig. 403), samt
att nordpol och sydpol draga hvarandra, de liknämniga
polerna deremot stöta hvarandra ifrån sig, emedan
strömmarna i dem hafva en motsatt riktning. Detta
uppväckande af magnetism genom <sp>närmande</sp> kan i viss mån
liknas vid elektricitetens fördelningsverkan. I de
af magneten dragna jernfilspånen ha också strömmar
uppväckts, och det är således ej sjelfva jernet,
som attraheras, utan det är de parallela strömmarnas
verkan på hvarandra, hvilken, yttrande sig som en
ömsesidig dragning, framkallar fenomenet.

Emedan härdadt stål bibehåller den sålunda erhållna
magnetiska egenskapen, skaffade man sig <sp>konstgjorda
magneter</sp> derigenom, att man i ständigt samma riktning
beströk stålstänger med en kraftig magnet, vare sig
konstgjord eller naturlig. Nu mera begagnar man sig
för detta ändamål nästan uteslutande af elektriska
strömmar. Flera sådana magnetiserade stålstänger
förenar man lämpligen till en bundt (ett så kalladt
<sp>magnetiskt magasin</sp>) och brukar böja dem i hästskoform.

Fig. 404. Hästskomagnet. 

Det återstår oss att påpeka ännu en egenhet hos
magneten, som är särdeles egnad att bekräfta Ampères
teori. Om man afbryter en magnetiserad stålstång på
midten, der hennes neutrala punkt ligger, erhålla de
afbrutna styckena vid brottytan motsatta poler. I
det afsöndrade nordpolsstycket uppkommer en ny sydpol 
och i sydpolsstycket en ny nordpol, så att man på 
detta sätt får två särskilda
magneter. Och omvändt, när man lägger en magnets
nordpol intill en annan magnets sydpol, neutraliseras
här den magnetiska kraften, och endast vid de båda
fria ändarna qvarstå de båda polerna.

<b>Kompassen.</b> Denna utan fråga vigtigaste tillämpning
af de magnetiska företeelserna är ingenting annat
än en magnetiserad stålnål, som kan fullkomligt
fritt röra sig omkring sin upphängningspunkt. Den
bestämda riktning, som nålen, åt sig sjelf lemnad,
alltid intager, tjenar till vägledning vid de mest
olika tillfällen. Hon begagnas ej blott af sjöfarande,
utan äfven af ingeniörer vid deras mätningar ofvan
jord, af bergsmän vid dylika under jord, af geologer
till bestämmande af berglagrens riktning och lutning,
af resande på land, astronomer och naturforskare,
och allt efter dessa olika användningssätt är äfven
instrumentet olika inrättadt. Än är nålen upphängd
i en tråd, än svänger hon omkring en lodrät spets
eller uppbäres på annat sätt. Den 
enklaste formen är den, der magnetnålen är i midten
försedd med en antingen af stål eller agat förfärdigad
liten panna, hvilken vrider sig omkring en lodrät
spets. Under nålen finnes en indelad cirkel, efter
hvilken man kan bestämma hvarje afvikelse från
middagslinien.

<sp>Skeppskompassen</sp> är så till vida något olika inrättad,
som den indelade cirkelskifvan af papper, uppklistrad
på marienglas eller glimmer, här är fast förenad med
magnetnålen och vrider sig med henne; afvikelserna
angifvas genom ett utanför skifvan befintligt märke,
som svarar mot fartygets längdlinie. Hos kineserna
är denna omkrets indelad i 24, hos japaneserna i
12 delar; hos tyska bergsmän, från hvilka bruket
öfvergått till ingeniörer, geologer m. fl., har han
två gånger 12 delar, kallade stunder eller <sp>horæ</sp>
(fig. 405). För vetenskapliga bestämningar använder
man i öfrigt den brukliga indelningen af cirkeln i
360 grader. Nålen är i den vanliga kompassen anbragt
i en rund, med glas försedd dosa. För att hålla nålen
stilla, när hon ej begagnas, har man gifvit henne en inrättning, som
upplyfter henne från hennes stöd. Skeppskompassen är
för den häftigt vaggande rörelsens skull försedd med
en s. k. <sp>Cardans upphängning</sp>, d. v. s. två inom
hvarandra lätt rörliga ringar, hvilkas axlar ligga
vinkelrätt emot hvarandra (fig. 406).

Fig. 405. Bergkompass. 

Fig. 406. Skeppskompass med Cardans upphängning.

<b>Jordmagnetismen.</b> Forskar man efter orsaken till
magnetnålens riktning, visar det minsta eftersinnande,
att hon måste härledas från någon yttre verkan. Ty en
inom en kropp verksam kraft må vara aldrig så mäktig,
förmår hon dock hvarken rikta eller röra honom, om
hon ej på ett eller annat sätt kan få en stödjepunkt
utom honom. Och då man nu lätt kan utröna, att ingen
annan kraft förmår afleda en magnet ur hans riktning,
än magnetismen sjelf eller, hvad som är det samma,
elektriska strömmar, ligger det nära till hands att
antaga jordens allmänt utbredda magnetiska beskaffenhet 
som orsak till den magnetiska riktkraft, hvilken man öfver hela 
jorden och ända upp i luftkretsens högsta regioner kan iakttaga.

Jorden förhåller sig som en stor magnet; hon har
två poler, af hvilka den ena måste ligga i nordpolens,
den andra i sydpolens granskap, ty öfver
jordens hela yta sammanfaller ungefär magnetnålens
riktning, den magnetiska meridianen, med
middagslinien. Öfverensstämmelsen är emellertid ej
fullkomlig, ja, de jordmagnetiska förhållandena äro
ej en gång alltid de samma.

Bestämmandet af jordens magnetiska tillstånd
utgör derför fortfarande en af fysikens vigtigaste
uppgifter, ty vi ha här att göra med en allmänt
verksam kraft, hvars inflytande på jordens
förhållanden vi ej en gång ännu förmå fullständigt
öfverskåda. Men synnerligt framträdande fenomen,
sådana som norrskenet, gifva oss en tillräcklig vink
om den stora betydelse, man kan tillägga magnetismens
inflytande. <sp>Humboldt</sp> har i synnerhet förvärfvat sig
odödlig förtjenst om denna del af jordläran. På hans
kraftiga uppmaning har öfver hela jorden utbredts
ett nät af meteorologiska observatorier, der man
efter en gemensam plan på bestämda tider mäter och
antecknar lufttrycket, fuktighetshalten, temperaturen,
vindens riktning o. s. v., men i synnerhet vår
planets magnetiska förhållanden, så att man genom
förening af de särskilda iakttagelserna kan göra
sig en noggrann föreställning om jordens tillstånd
i allmänhet, för så vidt detta är beroende af nyss
nämda fenomen. Och liksom Humboldt riktat den allmänna
uppmärksamheten på detta vigtiga ämne och skaffat det
ett verksamt understöd, hafva andra genom utmärkta
observationsmetoder och granskning af de sålunda
erhållna resultaten på det mest glänsande sätt
riktat den ännu helt unga vetenskapen. I synnerhet
hafva <sp>Gauss</sp> och <sp>Weber</sp> 
genom sina öfver allt använda
snillrika iakttagelsemetoder på det väsentligaste
bidragit att utbilda en af naturlärans vigtigaste
delar. Medelst deras uppfinningar har det blifvit
möjligt att följa den hemlighetsfulla naturkraftens
vexlingar på spåren, äfven om de föregå tusentals
mil ifrån oss.

<b>Deklination, inklination och intensitet.</b> Om vi likna
jorden vid en verklig magnet och kalla den pol,
som ligger i nordpolens närhet, den magnetiska
nordpolen, föreställer egentligen den punkt af
magnetnålen, som riktas åt denna pol, magnetnålens
sydpol. Man kallar honom likväl icke så, utan,
efter det motsvarande väderstrecket, nordpol. Denna
benämning är visserligen oriktig, men då hon ej har
något afseende på magnetismens inre natur och länge
varit bruklig, vilja äfven vi bibehålla henne.

Upphänga vi nu en magnetnål på det sätt, att hon
ej blott i vågrätt, utan äfven i lodrätt plan kan
fritt vrida sig kring upphängningspunkten, märka vi,
huru hon, jemte sin riktning mot nordpolen, äfven
intager en bestämd lutning mot horisonten och, så
ofta man än bringar henne ur detta läge, oupphörligt
åter intager det samma. Vi kunna således antaga,
att jordens magnetiska pol befinner sig i riktningen
af magnetnålens förlängning. Liksom man bestämmer
den horisontala magnetnålens riktning genom den
vinkel, hon gör med den astronomiska meridianen,
den s. k. <sp>deklinationen</sp>, hvilken man, allt efter
den afvikelse, som eger rum åt öster eller vester,
benämner östlig eller vestlig deklination, lika så
bestämmer man i fråga varande lutning, <sp>inklinationen</sp>, 
genom nålens vinkel mot horisonten. Man begagnar dertill ett
särskildt instrument, <sp>inklinatorium</sp>, hvars inrättning
lätt kan fattas af fig. 407. Deklinationen och
inklinationen äro olika för olika orter på jorden,
och man kallar de linier, hvilka sammanbinda
punkter på jordytan, som hafva lika deklination
eller inklination, <sp>magnetiska kurvor</sp>. Föreställa
deklinationskurvorna de magnetiska meridianerna,
beteckna inklinationskurvorna på sätt och vis
parallelcirklarna (fig. 408). Iakttagelsen af
deklinationen eller det förhållandet, att de
magnetiska polerna ej sammanfalla med jordens
poler, finna vi först antecknad i den skeppsjurnal,
som <sp>Columbus</sp> förde på sin första upptäcktsresa
år 1492. Under den 13 september heter det der:
"Vid nattens inbrott visade kompassen en afvikelse
mot nordvest; på morgonen var denna missvisning
något mindre." Men orsaken till företeelsen sökte
den djerfve sjömannen ej i de jordmagnetiska
förhållandena, om hvilkas natur man den tiden
hade mycket ofullständiga begrepp, utan i den
omständigheten, att polstjernan ej noga utvisar
den astronomiska polen, utan gör en kretsrörelse,
som nålarna icke följa. Med denna förklaring,
understödd af den tillfälligheten, att missvisningen
ej åter anmärktes den följande morgonen, lugnade
han skeppsfolket, som med ängslan betraktat det
flera gånger synliga fenomenet. Först på återvägen
från Vestindien insåg Columbus sitt misstag och
upptäckte, att det på Atlantiska oceanen fins en
linie för rättvisning, efter hvars öfverskridande
magnetnålen är underkastad en afvikelse från
sin nordliga riktning. Härvid måste vi på förhand
anmärka, att magnetnålens riktning med tiden undergått
förändringar och att nålen år 1492 visade på samma
ställen annorlunda än nu. Vid de båda polerna stå
magnetnålarna lodrätt, deklinationen försvinner,
helt och hållet. Inklinationen deremot aftager mot
eqvatorn, och det finnes här rundt omkring jorden
ett bälte, der hon är lika med noll, d. v. s. der
magnetnålen, dragen lika starkt från båda polerna,
håller sig i ett fullkomligt horisontalt läge. Detta
bälte kallas den <sp>magnetiska eqvatorn</sp> eller den
<sp>akliniska linien</sp>.

Fig. 407. Inklinatorium.

Men utom deklinationen och inklinationen finnes
ännu en faktor att taga i betraktande, nämligen
jordmagnetismens <sp>intensitet</sp>, den sammanlagda styrkan
af den kraft, hvilken i de båda omnämda fenomenen
yttrar sig som två faktorer. Bland andra metoder
uppmätes intensiteten äfven på ett högst skarpsinnigt
sätt genom svängningstiderna hos större magnetiserade
stålstänger; dessa oscillera hastigare, ju starkare,
och långsammare, ju svagare intensiteten är.
<b>Jordmagnetismens förändringar.</b> Men ingen af dessa
jordmagnetismens faktorer, hvarken deklinationen,
inklinationen eller intensiteten, är ständigt den
samma. De förändras tvärt om nästan oupphörligt, ty de
äro på ett ännu okändt sätt beroende af ljus-, värme-
och elektricitetsförhållandena, och liksom dessa vexla
med jordens fysiska tillstånd, åstadkomma de samtidiga
omskiften i de magnetiska förhållandena. Att iakttaga
dessa variationer och genom jemförelse under längre
tid så vidt möjligt söka utröna lagen för beroendet,
är ändamålet med den stora omsorg och möda, som
vid de talrika magnetiska stationerna i Indien,
på stepperna vid kinesiska gränsen, långt bort på
Söderhafvets öar, i Grönland, vid Goda hoppsudden ej
mindre än i de europeiska universitetens observatorier
oafbrutet egnas åt aktgifvandet på magnetnålens
oscillationer. Den resande naturforskaren räknar
magnetnålen bland sina vigtigaste apparater, och
liksom <sp>Humboldt</sp> på Sydamerikas Cordillerer och i den
enkla rörkojan i de sumpiga urskogarna på
Amazonflodens stränder, ha äfven <sp>Kane</sp> och nu senast
den svenska expeditionen till Spetsbergen under
<sp>Nordenskiöld</sp> högt upp i de arktiska regionerna genom
sina magnetiska observationer gjort jordkunskapen de
största tjenster.

Fig. 408. Magnetiska kurvor.

För enstaka orter hade man redan långt förut märkt
en långsam förändring af deklinationen. Så var hon
t. ex. i Paris år 1580 11° 13' östlig, 1618 deremot
blott 8°, 1663 sammanföll den magnetiska meridianen
med den astronomiska, 100 år senare afvek magnetnålen
8° 10' åt vester, 1780 omkring 19° 55', 1805 ungefär
22° 5', 1814 omkring 22° 34'. Men sedan denna tid
går nålen åter tillbaka; 1852 uppgick den vestliga
deklinationen endast till 20° 25'. Dylika långsamma
förändringar kallas <sp>sekulära variationer</sp>; de sträcka
sig öfver hela jorden, och i denna mening hafva
således äfven de jordmagnetiska kurvorna ingen
varaktighet, utan kartorna deröfver måste tid efter
annan förändras.

Läget af Friedrichsstrasse i Berlin bestämdes noga
efter magnetnålens riktning, då gatan anlades;
kompassen blef härigenom ett moment i tidräkningen.

Men magnetnålen iakttager ej vid sina stora sekulära
svängningar någon stadig gång, utan gör under tiden
ryckningar fram och tillbaka, hvilka sins emellan
röja en viss regelbundenhet, allt efter dygnets
timmar, <sp>de dagliga variationerna</sp>. I våra trakter visar
deklinationsnålen sin största afvikelse åt öster kl. 8
på morgonen, derefter går nordändan temligen hastigt
åt vester, emellan kl. 1 och 2 vänder hon åter, under
dagens och aftonens timmar fortare än under nattens,
tillbaka i sitt förra läge.

Liksom vid deklinationen, har man äfven vid
inklinationen iakttagit en sekulär, en årlig och en
daglig variation, och då deklination och inklination
stå i så stort beroende af hvarandra, kunna vi
förutsätta samma orsaker till båda fenomenen. Men
medan man i de klimatiska förändringarna kan märka
ett vexelförhållande till de kortare perioderna,
är man ännu helt och hållet i okunnighet om orsakerna
till de sekulära omskiftena.

Fig. 409. <sp>Kane</sp>, observerande magnetometern.

<b>Norrskenet.</b> Dessa förhållanden leda oss till ett
fenomen, hvars förklaring i forna tider erbjöd
oöfvervinneliga svårigheter och som i följd af
okunnighet och vidskepelse betraktades med en känsla
af fruktan och skräck. Men kunna vi äfven i våra
dagar ännu ej lemna någon fullständig förklaring
öfver alla vid norrskenet inträdande fenomen, veta
vi likväl genom obestridliga rön, att det står i det
närmaste sammanhang med jordens magnetiska tillstånd
och lämpligast kan anses som ett <sp>magnetiskt oväder</sp>,
hvarunder de störda förhållandena sträfva att åter
sätta sig i jemvigt.

Hos oss visar sig norrskenet ganska ofta, och i ännu
nordligare trakter lyser det nästan alla nätter. På
en år 1838 till det nordliga Norge utsänd expedition
observerade marinlöjtnanten <sp>Lottin</sp> under en tid af
206 dygn ej mindre än 143 norrsken.

"Emellan kl. 4 och 8 på eftermiddagen färgades öfre
delen af det glesa töcken, som der nästan alltid
står i norr. Den ljusa randen antog småningom
formen af en båge, hvars ändar stödde sig på
horisonten. Bågens topp förblef i den magnetiska
meridianens riktning. Snart synas mörka strimmor,
som dela den ljusa bågen, och sålunda bilda sig
strålar, hvilka än långsamt, än hastigt förlängas
eller förkortas. Strålarna skjuta uppåt himmeln och
förlängas stundom ända till den punkt, mot hvilken
inklinationsnålens sydpol pekar, sålunda bildande
ett fragment af ett ofantligt ljushvalf. I den mot
zenit växande bågens sken visar sig en vågformig
rörelse, ljusstrålarnas glans växer från den ena
bågfoten mot den andra, och ljusvågorna gå än från
vester mot öster, än i omvänd ordning. Äfven i sin
horisontala utbredning kommer bågen i rörelse;
han böljar och svallar, han utvecklas likt ett
fladdrande band eller en svajande fana. Mången gång
skiljer sig än den ena, än den andra af bågens fötter
från horisonten, stundom båda, och då blifva dessa
böjningar talrikare och tydligare. Bågen visar sig
nu som ett långt strålband, hvilket utvecklas, delar
sig i flera stycken och bildar behagfulla kroklinier,
som nästan sluta sig tillsammans och frambringa,
hvad man kallat kronan. Då förändras plötsligt
strålarnas ljusintensitet; hon öfvergår stjernornas
af första storleken; strålarna uppskjuta hastigt,
bilda krökningar och upprulla sig som en orms ringlar;
nu färgas strålarna, basen är röd, midten grön, medan
den öfriga delen bibehåller sin ljusgula färgton. Det
ömsesidiga läget mellan färgerna ändras ej, och de
ega en beundransvärd klarhet. Det röda närmar sig
ljust blodrödt, det gröna en blek smaragdfärg.

"Ändtligen minskas glansen, färgerna utplånas,
hela fenomenet försvinner, antingen med ens eller
mattas efter hand allt mer. Men enstaka bitar
af bågen uppflamma igen, han bildar sig på nytt,
han fortsätter sin uppstigande rörelse och nalkas
zenit. I följd af perspektivet synas strålarna
allt kortare, då bågens topp når det magnetiska
zenit, den punkt, mot hvilken inklinationsnålens
sydspets pekar. Emellertid bilda sig nya bågar vid
horisonten; de följa hvarandra, medan de alla genomgå
nästan samma skiften, bibehållande lika afstånd sins
emellan. Mången gång blifva dessa mellanrum mindre,
flera af bågarna nå hvarandra och erinra genom sin
ställning om våra teatrars s. k. takkulisser, när de
skola föreställa himmel. Så ofta strålarna högt upp på
himmeln öfverskridit det magnetiska zenit, tyckas de
från söder konvergera mot denna punkt och bilda på
sådant sätt den egentliga kronan. Norrskenets krona
är utan tvifvel endast en verkan af perspektivet, och
en åskådare, som i detta ögonblick befinner sig längre
söderut, ser säkerligen ingenting annat än en båge.

"Tänker man sig nu ett lifligt spel af strålar,
hvilka ständigt omskifta så väl i längd som glans,
att de skimra i de herligaste röda och gröna färger,
att en vågformig rörelse eger rum, att ljusströmmar
följa hvarandra, att hela himlahvalfvet tyckes vara
en ofantlig eldkupol, som dels hvilar på den med
snö betäckta marken, dels bildar en bländande ram till
det lugna hafvet, har man en någorlunda fullständig
bild af detta underbara skådespel, som i sjelfva
verket trotsar all beskrifning."

Så skildrar Lottin det vid Bossekop betraktade norrskenet.

Den spektroskopiska undersökningen af norrskenet har
visat, att ljusbågens spektrum företrädesvis består
af en enda klar, gulgrön linie, belägen emellan
de fraunhoferska linierna <i>D</i> och <i>C</i>. Samma linie
har <sp>Ångström</sp> sett i zodiakalljusets spektrum; hon
öfverensstämmer icke med någon oss bekant gaslinie.

De gränser, inom hvilka ett och samma norrsken är
synligt, äro ofta ganska vidt skilda, och häraf kan
man sluta till, på hvilken stor höjd den magnetiska
processen försiggår. Så t. ex. observerades ett
norrsken den 28 augusti 1859 på en sträcka af 140
längdgrader, från California ända till östra delen af
Europa och från Jamaica till de nordligaste trakterna
af britiska Amerika. Af dylika iakttagelser har <sp>Mairan</sp>
slutat till höjder om mer än 100 geografiska mil,
i hvilka ljusutvecklingen eger rum.

I polarskenens uppträdande tyckes en viss periodicitet
göra sig gällande. Jemte det <sp>Loomis</sp> såsom den vanliga
tiden för deras förekomst i Canada uppgifver omkring
kl. 11 på natten samt för högre breddgrader midnatt
och kl. 1 på morgonen, hafva andra, och isynnerhet
<sp>Fritzsch</sp>, nyligen sökt visa, att ett maximum för
norrskenens talrikhet alltid återvänder efter 11
års förlopp. Fem sådana 11-årsperioder skola utmärkt
sig genom ännu betydligare maxima. Märkligt är, att
man äfven för solfläckarnas återkomst tror sig ha
iakttagit en elfvaårig period och för stjernfallen
(Alexander von Humboldt) en tretiotreårig.

Strålriktningens öfverensstämmelse med den magnetiska
meridianen gaf redan tidigt anledning till den
förmodan, att norrskenet står i nära sammanhang
med jordmagnetismen. Detta bekräftades af den
omständigheten, att magnetnålen under hela tiden,
ett sådant fenomen varar, visar en egendomlig oro,
som ger sig till känna genom fram och åter gående
ryckningar. Sedan man nu iakttagit, att samma
underbara utstrålningar tid efter annan äfven visa
sig vid Sydpolen, att <sp>söderskenen</sp> ofta framträda
liktidigt med norrskenen och att båda stå i ett
omisskänligt beroende af hvarandra, sedan man ofta
med de finaste apparater observerat deras inflytelse
på magnetnålen och så noga, att <sp>Arago</sp>, på grund
af magnetnålens rörelser, kunde från sin kammare i
Paris, många hundra mil från nordpolen, tillkännagifva
det samtidiga uppflammandet af ett polarsken på den
nordliga himmeln, sedan dess är det ej mera något
tvifvel underkastadt, att denna beundrade, mycket
fruktade naturföreteelse i sjelfva verket är, hvad
Humboldt kallat henne: <sp>ett magnetiskt oväder</sp>.

Den störande inverkan, som norrskenet stundom utöfvar
på den elektriska strömmen i telegraftrådarna, så att
apparaterna börja arbeta af sig sjelfva och begripliga
telegram ej kunna befordras, är ett ytterligare bevis
härpå, då elektriska strömmar endast kunna af andra
elektriska strömmar på sådant sätt oroas.
Med tillhjelp af ett luftförtunnadt rum, hvari
man under medverkan af ett starkt elektriskt
batteri låter elektricitet strömma öfver från
en poltråd till en annan, kan man till och med i
smått framställa ett konstgjordt norrsken. När vi
tänka oss jorden omkretsad af elektriska strömmar
från öster till vester, ha vi deruti förhållanden
antydda, hvilka låta norrskenets företeelser framstå
i begripligt sammanhang. Erkännas måste dock, att
oaktadt obestridliga sakförhållanden, hvilka ganska
tydligt ådagalägga det oriktiga i vissa förklaringar,
man dock ännu ej kunnat åstadkomma en i alla punkter
uttömmande teori för polarskenen.
<b>Tonernas verld.</b>

Ljudvågorna. -- Deras fortplantning och hastighet. --
Reflexion. -- Ekot. -- Språkröret och luren. -- Ton
och färg. -- Lägsta och högsta ton. -- Vibrerande
strängar. -- Interferens. -- Monokorden. -- Intervaller
och tonledare. -- Dur och moll. -- Helmholtz. --
Svängningsknutar på strängar och skifvor. -- De
chladniska klangfigurerna. -- Öfvertoner. -- 
Instrumentens klangfärg. -- Kombinationstoner. -- 
Tartini och Sorge. -- Piporna. -- Öppna och täckta pipor. -- 
Telefonen.

"Luften är ljudets bärerska", säger Humboldt i Kosmos,
"således äfven en bärerska af språket, ideerna och
samfärdseln mellan folken. Vore jorden, som vår måne,
utan atmosfer, skulle vi nödgas tänka oss henne som
en ljudlös ödemark."
Liksom vårt öga mottager ljusintryck på det sätt,
att synnerverna påverkas af den öfver allt utbredda
ljuseterns vågartade svängningar, lika så äro de
intryck, vi genom örat erhålla, ingenting annat
än verkningarna af rörelser, som genom örats
hörselapparat öfverflyttas på hörselnerverna. När
vi höra knallen af ett aflossadt skott, kunna vi af
fönsterrutans skakningar märka, i hvilken våldsam
rörelse luften blifvit försatt.

Allt, hvad vi höra, bruka vi beteckna med namnet <sp>ljud</sp>,
och de svängningar, vågor, som frambringa ljudet,
kalla vi derför äfven <sp>ljudsvängningar</sp>. De åstadkommas
genom vexlande förtätningar och förtunningar af
luften. Der luften saknas, kunna vi ej heller längre
ha någon ljudförnimmelse. På höga berg ljuder rösten
svagare än på slätten, emedan luften der är mera
förtunnad. Saussure afsköt på Montblanc en pistol,
och knallen föreföll ej starkare, än om två trästycken
blifvit slagna emot hvarandra. Om vi bringa slagverket
till ett ur under recipienten på en luftpump,
höra vi slagen ännu mycket klara, innan vi börjat
pumpa, men i samma mån luften genom utpumpningen
förtunnas, aftager äfven ljudet och blir slutligen,
när recipienten är lufttom, alldeles ohörbart, 
fastän vi se hammaren arbeta (fig. 411).

Ljudvågornas <sp>fortplantning</sp> sker likformigt åt
alla sidor, så att vågorna med sin yta alltid bilda
en sfer omkring sin utgångspunkt. Ljudet kommer derför
till hvarje särskild punkt i en rät linie, och det är
i denna mening, man talar om ljudstrålar. Af ljudets
fortplantningssätt följer, att dess styrka måste med
afståndet bli allt svagare; intensiteten aftager med
qvadraten på afståndet, så att ett pistolskott, som
aflossas en aln från vårt öra, verkar hundra gånger
starkare derpå, än om vi stode 10 alnar ifrån skytten.

Fig. 411. Slagverk under recipienten.

Ljudet rör sig i luften med en hastighet af 1 150 fot
i sekunden, hvarvid  dock är att märka, att enligt
försök, som <sp>Regnault</sp> i Paris anstält, denna hastighet
något minskas med ljudvågens afstånd. Medan sålunda en
ljusstråle behöfver 8 minuter och 13 sekunder för att
komma från solen till jorden, skulle ett rop, som vore
starkt nog att dit framtränga, först efter 16 2/3 år
höras på solen. För öfrigt få vi ej af det nu sagda
tro, att ljudvågorna endast fortplantas af luften;
äfven fasta kroppar kunna leda dem vidare. Denna
omständighet har dock ingen betydelse för vår hörsel,
ty denna kan alltid endast af luftsvängningarna
mottaga intryck. Ljudets hastighet är till och med i
fasta och flytande kroppar större än i luftformiga. Så
t. ex. är hon i tenn 7, i jern, stål och glas 10 2/3, i
silfver, messing och valnötsträ äfven 10 2/3, i koppar
12, i ebenholts 14 2/5, i furu ända till 18 gånger så
stor som i luften. Furuträ är således utmärkt egnadt
att mottaga ljudets svängningar, och det är äfven
derför, detta träslag i musikinstrumentmakeriet
spelar en så betydande rol. I synnerhet göras deraf
stränginstrument, medan flöjter, klarinetter och
andra instrument, hvilkas 

kroppar ej sjelfva skola försättas i svängning, göras
af den trögare ebenholtsen, buxbomen, elfenbenet
och dylika ämnen. Dånet från vulkanen Morne Garou
på S:t Vincent hördes ända till Maracaibosjön, 100
mil derifrån. Ljudet hade ej blifvit fortplantadt
genom luften, utan genom jorden, och, som bekant,
kunna vildarna genom att lägga örat mot marken med
stor säkerhet uppfatta en fiendes annalkande, hans
marschriktning och styrka. I vätskor fortplantar
sig ljudet likaledes med stor lätthet, såsom
hvar och en vid badning kan iakttaga. Fig. 413
föreställer en anordning, hvarigenom man kan mäta
fortplantningshastigheten i vattnet. På den ena af
två stationer, hvilkas afstånd från hvarandra är noga
bestämdt, befinner sig under vattnet en klocka <i>C</i>,
som genom hammaren <i>M</i> bringas att ljuda. Detta
sker genom en häfstång, som medelst 
ett öfver en rulle löpande snöre <i>P</i> är
på det sätt förbunden med en rörlig ljuskälla, att den
senare beskrifver en fram och åter gående rörelse,
hvar gång klockan träffas af hammaren. Observatören
på den andra stationen, som genom ett hörselrör <i>T</i>
uppfångar ljudvågorna, ser naturligtvis ljusets
rörelse mycket förr, än han hör ljudet, och kan
således af tidskilnaden lätt beräkna dess hastighet.

Fig. 412. Ljudvågornas fortplantning i luften.

Fig. 413. Mätning af ljudets fortplantningshastighet i vattnet.

<b>Ljudets reflexion.</b> Träffa ljudvågorna hinder
i sin väg, blifva de på mångfaldigt sätt
irriterade. Lättrörliga, men föga elastiska kroppar
fortplanta ej den skakning, de mottaga. Täcken,
mattor, draperier af ylle dämpa derför i rum,
der de äro utbredda, samtal och musik. De släppa
hvarken vågorna fullständigt igenom sig eller
kasta dem kraftigt tillbaka. Helt annat är deremot
förhållandet med hårda elastiska kroppar. De
reflektera ljudstrålarna, och det efter samma lagar
som ligga till grund för 
ljusets återstrålning. Ljudvågorna äro dock vida större
och fordra för sin fortplantning ojemförligt längre
tid. Den långsammaste ljussvängning upptager en tid
af en fyrahundrafemtio billiondels sekund, medan den
lägsta hörbara ton består af svängningar af en 
tretiotvåendels sekunds tidslängd. För en fullständig
reflexion fordras derför mycket vidsträckta, föga
afbrutna ytor, ehuru de alls icke behöfva vara
spegelblanka.

Befinner sig den reflekterande väggen på ett längre
afstånd ifrån oss och på samma gång från ljudkällan,
så att ljudet behöfver en märkbart längre tid
för att på den brutna vägen nå vårt öra, höra vi
de återkastade ljudvågorna särskildt för sig, och
senare än de direkta, och kalla denna företeelse ett
<sp>eko</sp>. Under gynsamma omständigheter kan ett sådant eko
upprepa icke blott ord, utan äfven hela satser. Berömd
för sitt eko är Lurleiklippan vid Rhein, men framför
allt slottet Simoneta invid Milano, der knallen af
ett från hufvudbygnadens fönster aflossadt skott
upprepas af ett femtiofaldigt eko.

Bugtiga ytor kunna, alldeles som ihåliga speglar,
samla ljudstrålarna, och, som  bekant, gör man
af detta förhållande i konsertsalar, teatrar och
andra dylika  bygnader ett vigtigt bruk. Man omgifver 
nämligen ej blott det inre rummet med väggar, hvilka 
genom sin mjukhet (tapeter) så litet som möjligt 
uppehålla och dämpa ljudet, undviker ej blott hörn, 
vinklar och pelare, hvilka förvirra och sönderrifva det, 
utan söker äfven genom att så mycket som möjligt närma 
sig formen af en ellips tillgodogöra de högst fördelaktiga 
egenskaperna hos denna kurva. I hvarje ellips finnas nämligen 
två punkter af den egenskap, att alla strålar, som utgå
från den ena af dem, så återkastas af sidoväggarna,
att de alla på samma gång åter sammanträffa i den
andra. Ljudet blir derigenom så koncentreradt, att
i ett fullkomligt elliptiskt hvälfdt rum det minsta
ord, som med låg stämma yttras på långt afstånd,
kan tydligt uppfattas. De förrädiska trappor,
fönster, salar, som förekomma i gamla slott och
på hvilkas anläggning byggmästarna ofta nedlade stor
möda, äro tydliga bevis
derpå, och det namnkunniga "Dionysios' öra", ett
till fängelse inrättadt stenbrott, der fångarna ej
skola kunnat yttra ett ord, utan att det hördes,
hade sannolikt samma egendomlighet att tacka för sin
farliga betydelse.

Fig. 414. Luren.      

<b>Språkröret och luren</b>. Der ljudvågorna oupphörligt
återkastas från de omslutande väggarna så, att de
endast kunna utbreda sig i en riktning, der samlas
och förstärkes deras kraft i denna riktning. Den
berömde franske fysikern <sp>Biot</sp> har i detta afseende
anstalt försök med vattenledningsrör, som nedlades
i Paris. Han stälde sig en stilla natt vid ena ändan
af ett något öfver 3 000 fot långt rör, medan vid den
andra ändan spelades på allahanda instrument, talades
och gjordes buller af alla grader af ljudstyrka. Det
kunde ej märkas, att ljudvågorna på denna långa
sträcka förlorade det minsta af sin intensitet;
den finaste ton uppfattades, och det enda sättet
att ej höra något var, såsom Biot uttrycker sig,
att fullkomlig tystnad iakttogs äfven vid den andra
ändan af röret. 
Sedan länge ha dessa förhållanden funnit användning
i <sp>språkröret</sp> och <sp>luren</sp>. I en gammal, 1516 från
arabiskan öfversatt och i Rom tryckt bok, som utan
grund blifvit tillskrifven Aristoteles, berättas,
att Alexander den store haft ett horn, hvarmed han
på mer än 100 stadiers afstånd kunde kalla till sig
afdelningar af sin armé. Detta horn var väl dock
snarare en stridslur, af samma slag som den, hvari
sagans frejdade Roland för sista gången stötte vid
Ronceval, än ett egentligt språkrör, som fortplantar
begripliga ord. Ett sådant uppfans först 1670 af
sir <sp>Samuel Morland</sp>, som i Karl II:s närvaro dermed
anstälde försök i Deal, dervid han begagnade sig
af ett kopparrör om 5,6 fots längd, som han gifvit
formen af en stympad kägla. Dess diameter var i ena
ändan 1,9, i den andra 17,5 tum, och rösten kunde
derigenom höras på en half mils afstånd. Redan tjugu
år förut hade den bekante <sp>Athanasius Kircher</sp> visat
en inrättning, hvarigenom personer med dålig hörsel
lätt kunde uppfatta, hvad som talades. Hon bestod
likaledes af ett kägelformigt rör, hvars spetsiga
ända instacks i örat, medan den talande satte munnen
intill den bredare ändan. Det var dock först senare,
Kircher fäste uppmärksamheten på, att, om man vänder
om denna lur och talar i den spetsiga ändan, han
äfven låter begagna sig som språkrör. Nu mera har
instrumentet genom de olika slagen af telegrafin
förlorat äfven den lilla betydelse, det möjligen en
gång egde, och man begagnar det sällan annat än på
fartyg, höga berg och torn för att meddela sig med
de nedanför varande, så framt man ej till språkrören
vill räkna de rörledningar, hvarigenom man från olika
delar af samma bygnad kan meddela sig med hvarandra.

Luren deremot har ett varaktigt värde; han är på
visst sätt för örat, hvad brännglaset är för svaga
ögon. Han har formen af ett något koniskt rör med
vidgad ljudöppning, snarlik ett horn, och uppfyller
ganska väl sitt ändamål att upptaga en större mängd
ljudvågor, koncentrera dem och på detta sätt leda dem
in i örat, men är dock endast till gagn för sådana,
som blott i mindre grad lida af döfhet och ännu förmå
uppfatta starkare intryck. I synnerhet förträffliga
äro guttaperkarören både för sin lätthandterlighet
och emedan de genom förening af flera klockstycken med
ett hufvudrör göra det möjligt för en person med svag
hörsel att deltaga i ett samtal inom en större krets.

<b>Tonen</b>. Vi ha redan jemfört ljudets strålar med
ljusets, men likheten gäller ej blott sättet för
fortplantningen och återkastningen; vi kunna följa
henne ännu längre och skola då, liksom vi sågo
solljuset bestå af ljusvågor af olika varaktighet och
brytbarhet, återfinna samma olikheter äfven i det,
som vi innefatta i det gemensamma begreppet ljud.

Ett kanonskott, en rasslande vagn, en bräkande
hjord, åskans dån väcka hos oss förnimmelser, som
vi kunna jemföra med vanliga ljusintryck, t. ex. en
uppskjutande raket, det genom återspegling i vårt
öga kastade solljuset och dylikt.

Men liksom det hvita ljuset innehåller elementära
beståndsdelar, som hvar för sig väcka bestämda
färgförnimmelser, äro ej heller dessa ljud enkla 
vågrörelser; de visa sig fast mer som en mängd bredvid
hvarandra bestående, i och för sig regelbundna
svängningar, af hvilka hvar och en som en svängande
pendel har sitt förlopp för sig och genom utslagets
och hastighetens storlek skiljer sig ifrån de
andra. Sådana regelbundna svängningar frambringa
<sp>tonen</sp>, som skiljer sig från blotta ljudet och bullret
på samma sätt som färgen från det hvita ljuset. Vi
åtskilja hos honom höjd och djup och se orsaken
till denna egenskap i den hastighet, hvarmed de
särskilda vågorna följa hvarandra. Tonen väcker hos
oss en bestämd förnimmelse, hvilket ej är fallet med
det blotta bullret, och liksom öfver allt i naturen
märka vi äfven här, att allt endast genom ordning och
skön regel får sin fulländning, att det godtyckliga
saknar skönhet, att harmoni och lagbundenhet äro
likbetydande.

Ett förträffligt medel till undersökning af tonens
natur erbjuder den så kallade <sp>sirenen</sp>, ett
kugghjul, mot hvars tänder man blåser med ett fint
rör. När hjulet vrider sig omkring, skär hvarje tand
den genomgående luftströmmen och uppehåller honom ett
ögonblick, liksom hjulet på den fizeauska apparaten
(fig. 196). Så länge kuggtanden befinner sig framför
mynningen till röret, förtätas luften i det senare, 
och genom denna omvexlande process alstras sålunda vågor, 
hvilka desto hastigare följa hvarandra, ju större
hjulets omloppshastighet är. Man kan på detta
sätt bestämma vågornas antal i sekunden och har
funnit, att den lägsta ton under denna tid gör 32
svängningar. Långsammare svängningar förnimmas
endast som enstaka luftstötar. Den högsta ton,
vi förmå höra, uppstår genom 24 000 svängningar i
sekunden. Derutöfver har vårt öra ej längre förmåga
att uppfatta toner. För öfrigt veta vi, att en
musikalisk ton kan frambringas af hvarje elastisk
kropp, som genom hastiga regelbundna svängningar
kan medelst förtunning och förtätning sätta luften
i motsvarande vågrörelse. Anslår man en stämgaffel
eller en glasklocka, eller berör man dem med en stråke
(fig. 415), ljuda de. Genom anslaget ha de blifvit
försatta i svängningar, som i följd af stålets eller
glasets elasticitet likformigt fortfara och som man
lätt kan känna, om man håller stämgaffelns skaft mot
tänderna eller med fingerspetsen berör klockans rand;
ja, man kan låta stämgaffeln sjelf afteckna sina
pendelartade svängningar, om man vid hans ena skängel
fäster ett stift och för ett pappersblad förbi honom,
medan han är i rörelse. Anledningen till svängningarna
kan antingen, som här, vara en enkel (stöt eller slag)
eller ihållande, såsom på fiolen och blåsinstrumenten.

Fig. 415. Stämgaffeln.

En spänd sträng ryckes af den hartsade stråken ur
sin hvila; just som han vill åter försjunka deri,
fattar honom stråken på nytt och rycker honom med sig,
och sålunda gör han sina rörelser hundra och tusen
gånger i sekunden, och hvarje fram och åter gående
rörelse väcker en ny sig fortplantande luftvåg, som
alla tillsammans frambringa tonen. På blåsinstrumenten
är det de elastiska läpparna eller vibrerande
tungor, fjädrar och blad, som vid blåsningen af
den komprimerade luften sättas i rörelse; i vissa
fall försiggå äfven egendomliga sönderslitningar af
luftströmmen, hvartill vi längre fram få tillfälle
att återkomma.

Så mycket än musikinstrumenten, på grund af de olika
sätten för tonens frambringande, skilja sig från
hvarandra, ligga dock vissa gemensamma fysikaliska
principer till grund för dem alla. Framför allt
är detta fallet med svängningsförhållandena, hvarom
det enklaste af alla stränginstrument, <sp>monokorden</sp>,
skall närmare upplysa oss.

Fig. 416. Monokorden.

Fig. 417. Svängande sträng.

<b>Monokorden</b> har, såsom namnet antyder, blott en enda
sträng, hvilken till tonens förstärkande är spänd
på en ihålig trälåda, en så kallad <sp>resonansbotten</sp>,
och medelst underskjutande af ett rörligt stall kan
efter behag förkortas. Bottnen är försedd med en
graderad skala. Figuren 416 föreställer en sådan
apparat, men med två strängar, en förändring, som
för undersökningen af svängningslagarna med fördel
låter använda sig. När strängen strykes med stråken 
eller knäppes med fingret, gör han utslag åt sidan, så kallade
transversalsvängningar. Punkten för det största
utslaget ligger midt emellan de båda hvilande
ändpunkterna (fig. 417). Äro båda strängarna
lika långa, lika tjocka, lika elastiska och lika
starkt spända, skola de äfven på samma tid göra
lika många svängningar. Men svängningarnas både
vidd och hastighet äro olika, allt efter som den
ena eller andra strängens längd, specifika vigt,
tvärgenomskärning eller spänning är olika. För detta
beroende finnas några enkla lagar. Spänningen mäter
man beqvämast derigenom, att man låter strängens ena
ända löpa öfver en rörlig rulle och belastar honom
med vigter; man finner då strängens svängningstal
proportionel med qvadratroten af de spännande
vigterna. Om en sträng vid en belastning af ett
skålpund gör 28 svängningar i sekunden, gör han
vid två 
skålpunds spänning 56. Deraf följer, att en högt
ljudande sträng måste på sitt underlag utöfva ett
mycket betydligt tryck, om han vore lika beskaffad
som strängarna för de djupa tonerna. Man är derför
nödsakad att ändra de andra faktorerna, som inverka
på tonens höjd: längd, tjocklek, substans. Strängens
vigt är så till vida af betydelse, som den elastiska
kraften ensam skall röra hela hans massa. Detta
lyckas henne så mycket förr och svängningarna blifva
så mycket hastigare, ju lättare strängen är och ju
mindre hans diameter och tvärt om. Svängningstalen
för strängar af samma material förhålla sig,
när längden och spänningen äro lika, omvändt som
deras diametrar. Äro strängarna deremot af olika
material, förhålla sig svängningstalen under för
öfrigt lika förhållanden omvändt som qvadratrötterna
af deras specifika vigt. Derför äro gitarrernas,
violoncellernas m. fl:s lägsta strängar omspunna
med metalltråd, som ökar deras tyngd och gör deras
svängningar långsammare.

Dessa förhållanden komma mindre i betraktande vid de
musikaliska instrumentens behandling än vid deras
förfärdigande. Men vill man, såsom vid fiolen,
gitarren, cittran och andra dylika instrument är
fallet, ur en i vissa spänningsförhållanden befintlig
sträng framlocka olika toner, tillgriper man ett
annat medel: den svängande delens <sp>förkortning</sp>.

En sträng vibrerar så mycket hastigare, ju kortare han
göres. Om t. ex. strängen <i>a b</i> (fig. 416), vibrerande
i hela sin längd, gör 40 svängningar, skall han, om
man genom att midt under honom inskjuta ett stall
gör honom hälften kortare, på samma tid svänga 80
gånger och 160 gånger, om man ytterligare halfverar
denna hälft o. s. v. Det är denna omständighet, att
en strängs svängningstal står i omvändt förhållande
till hans längd, som gör, att man vid fiolspelning
genom fingrarnas sättande på strängen kan frambringa
en hel rad toner med alla möjliga mellanlägen; sättas
fingrarna närmare stallet, förkortas den vibrerande
strängen, flyttas de deremot tillbaka mot snäckan,
förlänges han. Den lösa strängen ger den lägsta tonen,
grundtonen.

Liksom hvarje färg för sig visserligen är god,
men först genom sammanställning med andra gör ett
mer eller mindre angenämt intryck på vårt öga, är ej
heller tonen ensam för sig föremål för konstnärlig
behandling; det är först genom en förening af
flera toner, som ett tonspråk uppkommer. Detta
tonernas inbördes förhållande har sin grund i enkla
matematiska förhållanden, hvari svängningstalen stå
till hvarandra.

<b>Musikaliska intervaller och skalorna</b>. Om vi kasta en
sten i en lugn dam, se vi, huru vågorna i koncentriska
ringar skynda mot stranden. Kasta vi nu strax
efter den första stenen mot alldeles samma punkt
en annan, som skall framkalla vågringar af dubbel
hastighet, skola de första större vågorna i sitt
regelbundna förlopp ej lida någon synnerligt störande
inverkan. Deras början och slut skall sammanfalla
med de dubbelt mindres början och slut och i följd
deraf punkterna för de största utslagen -- vågberget
och vågdalen -- så mycket skarpare framträda. Men om
den andra stenen på samma tid, 
som den första behöfver för att uppdrifva två vågor,
uppdrifver tre, skola böljslagen först efter två
större vågor åter sammanträffa, men deremellan störa
hvarandra vida mer än förut, och så vidare. Ju mera
inveckladt de båda böljslagens förhållande är till
hvarandra, desto mera förvirrad synes äfven vattenytan
och desto svagare äfven anslaget mot stranden. Vårt
öra är nu på visst sätt stranden, hvaremot tonvågornas
ringar slå, och samma ömsesidiga inverkan, som två
vattenvågor utöfva på hvarandra, eger äfven rum mellan
luftvågorna och uppfattas af hörselnerverna.

En tonförbindelse gör i sin helhet ett så mycket
angenämare intryck, ju lugnare de motsvarande
böljslagen fortgå, och af det sagda framgår, att
svängningsförhållandet <sp>1:2</sp> mellan två toner, såsom
det enklaste, äfven är det lättfattligaste. Detta
förhållande betecknar man i tonspråket med namnet
<sp>oktav</sp>. Två toners afstånd från hvarandra i afseende på
deras svängningstal kallas deras <sp>intervall</sp>. Oktaven
är ett så enkelt förhållande, att man till och med
anser de båda tonerna till qvaliteten lika och till
intervallen <sp>1:2</sp> hänför alla möjliga intervaller. Man
finner honom på monokorden, när man ger det rörliga
stallet ett sådant läge, att 2/3 af strängen ligga
till höger och 1/3 till venster om det samma; den
längre delen ger den lägre tonen, den kortare den
högre oktaven. Anbringar man stallet så, att 3/5
af strängen ligga till höger och 2/5 till venster
derom, förhålla sig svängningstalen som <sp>2:3</sp> och vi
erhålla <sp>qvinten</sp>. På samma sätt ger <sp>3:4 qvarten</sp>,
<sp>4:5 stora tersen</sp>, <sp>5:6 lilla tersen</sp> o. s. v.

Folkens musikaliska behof ha under tidernas lopp för
sina allt mer förfinade ändamål lärt sig använda allt
mera invecklade förhållanden. Sålunda har efter hand
utbildat sig en skala med sju tonsteg mellan två
oktavtoner, hvilkas intervaller för en grundton af
24 svängningar röra sig i följande förhållanden:

1     2     3     4      5     6     7     8
24    27    30    32     36    40    45    48
1     9/8   5/4   4/3    3/2   5/3  15/8   2

Bråktalen angifva svängningstalens förhållanden
till grundtonen. Till grund för denna skala ligga
de enkla intervallerna, grundton, qvint, qvart,
stor ters, sext och oktav. Qvinten och stora tersen
höras i de flesta toner mycket tydligt med, såsom de
första af de särskilda intervallerna i de harmoniska
öfvertonerna <b>C</b> c <b>g</b> c' <b>e</b>, och bilda i sjelfständig
förening med grundtonen den enklaste harmoniska
effekten, <sp>durtreklangen</sp>. De ännu återstående,
för en angenäm tonföljd ännu allt för stora intervallerna 
mellan grundton och stor ters, sext och oktav utfyldes 
derigenom, att man öfver qvinten, såsom den med grundtonen 
närmast beslägtade tonen, uppförde en ny treklang (grundton, 
ters och qvint) och lade dess qvint en oktav längre ned.

Men jemte den stora tersen <sp>4:5</sp> utmärker sig
äfven den lilla tersen genom synnerlig enkelhet
i svängningsförhållandet <sp>5:6</sp> och har derför
äfven blifvit utgångspunkt för en särskild skala,
<sp>mollskalan</sp>.

I <sp>durskalan</sp> är steget från tersen till qvarten och
från septiman till oktaven mindre än de öfriga;
dessa intervaller kallas halfva toner, emedan 
man emellan hvar och en af de öfriga hela tonerna
kan inskjuta en dylik intervall. Fortskridandet
inom en oktav från halfva till halfva toner är den
<sp>kromatiska skalan</sp>. Här kunna vi dock ej inlåta oss
på detta område, som ligger på sidan om vår egentliga
väg. Blott det vilja vi tillägga, att vårt tonsystem i
sin nu varande inrättning med sin dur- och mollskala,
så matematiskt strängt det än låter framställa sig,
dock ej är det naturligen enda möjliga. En egendomlig
bildning och smakriktning ha skapat det, och om andra
i olika föreställningar
uppväxta folks musik ej vill falla oss i
smaken, ha vi dock derför ingen rätt att anse henne
som absolut oskön. Liksom vi småningom vant vår smak
vid vissa tonföljder, måste vi äfven gifva andra rätt
att föredraga förhållanden, som visserligen skilja
sig från våra, men äro lika naturliga.

Fig. 418. Svängningsknutarnas uppkomst på spända strängar.

Den musikaliska utvecklingens förut ofta oriktigt
och oklart uppfattade förhållanden ha på den senaste
tiden genom <sp>Helmholtz</sp>, i hans lära om 
tonförnimmelserna, blifvit framstälda på ett sätt,
som förtjenar kallas klassiskt. Icke blott den
teoretiserande musiken har af detta epokgörande
arbete mycket att lära, äfven instrumentmakaren
och den utöfvande musikaliske konstnären finna der
anvisningar af yppersta slag.

Fig. 419. Svängningsknutarnas uppkomst på spända strängar.

<b>Svängningsknutar</b>. Stränginstrumentens s. k. 
<sp>flageolettoner</sp> gifva oss anledning till
ytterligare intressanta iakttagelser. De äro, som bekant, 
vida högre än de toner, strängen, när han fritt
vibrerar i sin fulla längd, skulle låta höra, och
uppstå, när man med fingret sakta berör strängen i en
punkt, som betecknar en utan rest i hans hela längd
uppgående bråkdel, t. ex. 1/4, 1/3 o. s. v., och
med stråken bringar honom att ljuda. När beröringen
sker tillräckligt sakta, så att punkten derigenom
visserligen hålles i hvila, men svängningarna det
oaktadt ännu kunna meddela sig åt den öfriga strängen,
vibrerar denna visserligen i hela sin längd, men
icke som ett helt, utan i idel små afdelningar, som
på sätt och vis bilda sjelfständiga strängar, hvilka
sins emellan äro lika och bestämmas af den fasthållna
punktens afstånd från närmaste ända. Delningspunkterna
förblifva hvilande och kallas <sp>svängningsknutar</sp>. Medan
i fig. 418 blott en sådan svängningsknut uppstår,
bildas i fig. 419 vid beröringen af den första
fjerdedelen två sådana knutar, K<sup>2</sup> och K<sup>3</sup>; upphänger
man i dessa punkter små pappersryttare, bli de der
lugnt qvarsittande, medan de, om de anbringas på
de mellanliggande vibrerande strängdelarna S<sup>1</sup> S<sup>2</sup> 
S<sup>3</sup>, genast afkastas.

Fig. 420. Frambringande af de chladniska klangfigurerna.

Af denna strängarnas sjelfdelning gör man nu inom
musiken en mångfaldig användning. En lätt beröring
af strängen på det ställe, der man måste trycka med
fingret för att erhålla qvinten, ger den höga oktaven,
en lätt beröring af qvarten den höga duodeciman,
af den stora tersen den högre dubbeloktaven o. s. v.

Svängningsknutar uppstå ej blott på vibrerande
strängar, utan äfven på vibrerande luftpelare och
plattor, och vi skola vid omnämnandet af de 
särskilda musikinstrumenten få tillfälle att återkomma
till de senare. De äro äfven anledning till de
<sp>chladniska klangfigurerna</sp>, om hvilkas tillkomst
och olika beskaffenhet fig. 421-423 gifva oss en
föreställning.

Fig. 421-423. Chladniska klangfigurer.

Plattan, som kan ha hvilken form som helst, blott
han är regelbunden, fästes stadigt i en punkt,
beströs med sand och sättes med en fiolstråke i 
svängning. På alla svängande punkter råka nu
sandkornen i en lifligt hoppande rörelse och ordna
sig snart i regelbundna figurer på de delar, som ej
indragits i den vibrerande rörelsen. Man kan lätt få
figurerna att antaga en annan gestalt, om man genom
att trycka fingret på andra ställen tvingar dessa
att hålla sig i ro.

<b>Öfvertoner</b>. Dessa anmärkningar äro synnerligt vigtiga,
ty hvad vi här afsigtligt framkalla, uppträder
ständigt sjelfmant i naturen, så att vi väl kunna
påstå, att en enkel, oblandad ton är den sällsyntaste
af alla naturliga företeelser. Men på graden och
arten af denna blandning med andra toner grunda sig
de underbaraste effekter. Ville t. ex. en fiolspelare
på en sträng låta höra det ettstrukna c eller någon
annan not, skulle han med all sin konst ej kunna
det. Hans grepp må vara aldrig så skarpt och säkert,
stråkföringen aldrig så regelmässig, höras dock
andra toner mer eller mindre tydligt derjemte. Detta
förhållande har antingen sin grund deruti, att
strängen af sig sjelf delar sig på samma sätt, som
när flageolettonerna uppstå, eller att instrumentets
öfriga beståndsdelar äfven komma i svängning, men
hufvudsakligen deruti, att i följd af det olika sätt,
hvarpå strängen sättes i rörelse, små löpvågor gå fram
öfver hela hans längd, alldeles som när mot ändan af
ett spändt tåg riktas ett hastigt och lifligt slag och
således jemte tvärsvängningarna äfven längdvibrationer
uppstå. Alla dessa olika orsaker framkalla toner,
som, förenade, utgöra detta totalljud, hvilket vi i
musiken betrakta som representant af en viss not och
derför behandla som en enkel ton.

Stå de medljudande tonerna i ett regellöst
förhållande till hvarandra, får ljudet karakteren af
ett buller. Slamret, suset, brusandet m. m. bestå
visserligen af särskilda toner med regelbundet
förlopp, men i följd af sina irrationela svängningstal
kunna dessa senare ej förena sig till en harmonisk
totaleffekt.

<sp>Bitonerna</sp> eller <sp>öfvertonerna</sp>, såsom de för sina
högre svängningstal kallas, stå till grundtonen i ett
lagbundet förhållande. Deras intervaller äro alltid
fullt bestämda, men bero äfven till en del af den
svängande kroppens natur, af svängningsförhållandena
eller kraften, som sätter strängen i rörelse.

För spända strängar, öppna pipor m. m. uttryckas
öfvertonernas svängningsförhållanden genom följande
tal:

1  2  3  4  5  6  7  8  9  10  11  12  13 14   15  16
         -  -  -  -  =  =   =   =   =   =  =    =   <u>=</u>
c  e  g  c  e  g  b_ c  d   e   f   g   a_ ais_ h   c 

Allt efter som vissa sådana öfvertoner mycket starkt 
framträda, andra deremot försvagas eller helt och hållet
försvinna, vexlar ljudets natur, och de särskilda
instrumentens klangfärg beror hufvudsakligen af
dessa högre partialtoners olika uppträdande i de
på instrumenten framkallade ljuden. Märkvärdigt
är äfven, att vokalernas bildning, den egendomliga
karaktersskilnad, som råder t. ex. mellan a å ena
sidan och o, u, e, i å den andra eller emellan dessa
inbördes, beror af vissa bitoners samljudande. När en
sångare på en bestämd not sjunger vokalen a, låter
han genom den särskilda inrättningen af munhålan
helt andra toner ljuda jemte hufvudtonen, än om han
på samma 
not sjönge vokalen o eller någon af de andra
vokalerna, och samma bitoner är det äfven, som vid
det vanliga talet göra ljudet till ett a eller ett o,
u, e eller i. <sp>Helmholtz</sp> har genom sina undersökningar
ej blott ådagalagt detta, utan äfven som bevis derpå
genom blandning af de motsvarande tonbeståndsdelarna
så att säga på artificiel väg framstält vokalerna. Ja,
naturen gör det ofta sjelf, såsom klangen af de stora
klockorna bevisar, hvilken i alla språk uttryckes
genom stafvelser och ord, hvari vokalen u spelar en
hufvudrol -- bum, baum -- medan mindre klockor låta
höra det gällare <i>i</i> i bim, bim o. d.

<b>Kombinationstoner</b>. Uppstå alla öfvertonerna
samtidigt med grundtonen och ligger deras orsak i
de tonalstrande kropparna sjelfva, ges det å andra
sidan tonförnimmelser, som först uppstå genom olika
ljudvågors sammanträffande i vårt öra. Detta är de
så kallade <sp>kombinationstonerna</sp>, efter den bekante
fiolspelaren <sp>Tartini</sp>, som väl ej upptäckt dem, men
först fäst uppmärksamheten på dem, äfven kallade
de <sp>tartiniska</sp> tonerna. De uppstå först och främst
derigenom, att vårt öra uppfattar de på olika tider
ankommande vågorna af olika vågsvall som en enda
tonorsak och i följd deraf förnimmer högre toner,
hvilkas svängningstal är lika med summan af de
ursprungliga tonernas svängningstal, <sp>summationstoner</sp>,
men dessutom äfven derigenom, att vågorna i de
särskilda vågsvallen ömsesidigt förstärka, försvaga
eller upphäfva hvarandra.

Antaga vi t. ex., att en grundton och hans stora
ters på samma gång anslås, sammanfaller den förras
fjerde förtätningsvåg med den senares femte, och
i samma ögonblick eger en ansvällning rum. Förnyas
denna tillräckligt ofta i sekunden, uppfattar örat
alla dessa förstärkningar, hvilka emellan sig hafva
lika många försvagningar, såsom en ny djupare
ton. Detta är de af <sp>Sorge</sp>, en tysk kompositör,
omkring 1740 upptäckta kombinationstonerna, med
hvilka äfven Tartini sedermera syselsatte sig och
hvilka <sp>Helmholtz</sp>, i motsvarighet till de af honom
upptäckta summationstonerna, kallat <sp>differenstoner</sp>.

Följa ansvällningarna hvarandra ej tillräckligt
hastigt för att kunna gifva anledning till en
tonförnimmelse, frambringa de i örat endast mekaniska
skakningar, <sp>stötar</sp>. De följa hvarandra så mycket
långsammare, ju närmare de båda tonernas svängningstal
ligga hvarandra, och tvärtom så mycket hastigare,
ju större deras olikhet är; de äro derför också för
orgelbyggaren ett mycket säkert och beqvämt medel
att noga stämma piporna mot hvarandra.

Med dessa företeelser sammanhänga äfven strängarnas
och pipornas så kallade <sp>medljudande toner</sp>. När man
inåt ett uppslaget piano med hög röst utsjunger en
viss bestämd ton, råkar ett stort antal strängar i
vibration, och ett temligen starkt klingande ljud
låter höra sig. I detta ljud framträder den med
den sjungna likartade tonen synnerligt starkt, och
han höres ännu, sedan alla de andra tystnat. Detta
förhållande låter förklara sig deraf, att hvarje
svängning af strängen träffas af en i samma riktning
verkande luftsvängning af den sjungna tonen och
genom dessa upprepade små impulser de förra allt mer
förstärkas. Alla andra strängar ha svängningar af
olika hastigheter; 
de små impulserna genom luftsvängningarna kunna
derför ej förstärka dem, utan skola tvärtom stundom
verka i rakt motsatt riktning och upphäfva tonen.

<b>Svängande luftpelare, pipor</b>. Ehuru till sitt utseende
och behandlingssätt högst olika stränginstrumenten,
grunda sig dock blåsinstrumenten till sina verkningar
på alldeles likartade vibrationslagar. De vågartade
luftförtätningarna och luftförtunningarna försiggå här
på alldeles samma sätt, och de enda olikheterna ligga
i sättet för deras frambringande. Till sin hastighet,
hvaraf tonhöjden betingas, äro de beroende af den
i instrumentet svängande luftpelarens längd, och
denna står i direkt förhållande till instrumentets
egen. Det enklaste uttrycket för den princip, som
ligger till grund för alla blåsinstrument, finna vi
derför också i ett enkelt, rakt, cylindriskt rör,
hvari luften omvexlande förtätas och förtunnas,
liksom principen för alla stränginstrument ligger i
den spända strängens rörelsefenomen.

När vi blåsa i ett långt, nedtill öppet rör,
åstadkomma vi dermed visserligen en rörelse af
den inneslutna luften, men endast en likformigt
fortskridande och ej någon oscillerande, som dock
är nödvändig för toners frambringande. En sådan
kan deremot framkallas af en framför rörets mynning
vibrerande tunga, som, hvarje gång hon rör sig mot
röret, åstadkommer en förtätning, vid sitt återgående
deremot en förtunning af de framför henne befintliga
luftpartiklarna. Man kan dock äfven genom de stötar,
en luftström erhåller, då han bryter sig mot en
utstående kant, försätta en luftpelare i svängningar,
och båda slagen användas vid konstruktionen af
musikinstrument. Trumpeten, valdhornet, basunen,
klarinetten och fagotten äro exempel på det förra
slaget, så kallade <sp>tungpipor</sp>; deremot representera
orgelpiporna och flöjterna det andra slaget eller
<sp>flöjtpiporna</sp>. Det är med dessa senare, vi här något
litet skola syselsätta oss. Fig. 424 och 426 visa
pipornas yttre form, fig. 425 och 427 deremot en
genomskärning af de samma. Det genom den nedre
delen, <sp>foten</sp>, inströmmande vädret ledes af den
inskjutna <sp>kärnan</sp> <i>c</i> mot <sp>uppskärningen</sp> <i>ab</i>, brytes här mot den öfre kanten <i>b</i> och undergår derigenom
en förtätning. Denna varar visserligen ej länge,
emedan luften strax får tillfälle att utbreda sig,
men nytt väder strömmar oupphörligt till för att i
sin tur brytas mot kanten och sedan utbreda sig, och
sålunda bildas af de tätare och tunnare luftskikten
ljudvågor, som i snabb vexling följa hvarandra. De på
detta sätt alstrade skakningarna meddela sig åt luften
i rörets inre och söka försätta denna i lika hastiga
svängningar. Men då den inneslutna luftpelaren lättast
vibrerar såsom samlad massa, inverkar han genom sina
tyngre rörelser på hastigheten hos de vid mynningen
uppstående tonvågorna och reglerar den samma. Hvarje
pipa har således sin särskilda ton, beroende af den
inom henne svängande luftpelarens längd.

Det är klart, att hvarje stöt, hvarje förtätning, som
från <i>a</i> verkar på den inre luftpelaren, skall i rörets
hela längd fortplanta sig som en förtätningsvåg,
tills hon uppnår den slutna ändan <i>d</i> (fig. 424 och
425), samt, här återkastad, taga vägen tillbaka till
mynningen. Det undre luftlagret vid <i>d</i> 
förblir dervid i hvila, och här uppstår således en
svängningsknut. Den ton, som en sluten pipa af en half
parisfots längd ger, öfverensstämmer nu fullkomligt
med den, som sirenen låter höra vid 512 stötar. Men
i luften tillryggalägger ljudet 1 024 parisfot i
sekunden, och då vågornas längd måste vara lika med
den, hvarmed ljudet under en luftpartikels svängning
fortplantar sig, måste hvar och en af de vågor,
som alstra den ofvan nämda tonen, vara 1024/512 = 2
fot lång, och längden af en upptill sluten eller
täckt pipa (fig. 424 och 425) utgör följaktligen
endast fjerdedelen af den våglängd, hennes grundton
eger. Tonhöjden är således omvändt proportionel
mot längden.

På <sp>öppna pipor</sp> (fig. 426 och 427) bildas
svängningsknuten i midten; för samma grundton måste
den öppna pipan följaktligen vara dubbelt så lång
som den slutna.

Liksom fiolens sträng under vissa förhållanden
frivilligt delar sig och svängningsknutar på honom
uppstå, lika så äro äfven de ljudande luftpelarna
under vissa förhållanden egnade att skilja sig i
aliqvota, för sig svängande delar och alstra högre
öfvertoner. Kunde luftpelaren i ett rör aldrig
svänga annat än på ett och samma sätt, skulle man
naturligtvis ej heller någonsin med ett instrument
kunna frambringa mer än en enda ton. Genom den nyss
nämda egenskapen hos den svängande luftpelaren är
konstnären nu emellertid i stånd att framkalla de
mest skiljaktiga toner.

Följden af de högre toner, som genom den svängande
luftpelarens sjelfdelning kunna uppstå i ett öppet
rör, uttryckes genom serien

l  2  3  4  5  6  7  8  9  10   11   12   13   14   15   16
         -  -  -  -  =  =   =    =    =    =    =    =    <u>=</u> 
C  c  g  c  e  g  b  c  d   e    f    g    a    b    h    c

Fig. 424. 425. 426. 427. Täckta och öppna pipor.

Högre upp rycka tonerna ännu mera tillsammans. 
Alla af enkla rör bestående blåsinstrument ger 
man en stor rörlängd för att bibehålla öfvertonerna 
så rena och klara som möjligt; de begagnas derför 
äfven sällan eller aldrig på sin grundton. Då tonernas 
svängningstal är mycket noga bestämdt, är äfven ett 
instrument, som uppbygger sin tonföljd på en viss grundton, 
för andra tonarter föga eller alls icke passande. Inom 
musiken begagnas derför äfven vid detta slags instrument 
för olika tonarter olika exemplar, som, ju lägre deras 
grundton är, hafva en så mycket större rörlängd. Så t. ex. 
fins det af hornen C-horn, F-horn, E-horn m. fl.; af 
klarinetterna C-klarinetter, A-klarinetter, B-klarinetter 
m. fl.; dessutom E-trumpeter, Es-trumpeter o. s. v. Basunen
kan, som bekant, genom rörets förlängning eller
förkortning förändra den svängande luftpelarnes längd
och på samma gång sin grundton.

<b>Örat.</b> I vårt öra slå luftvågorna, och några andra
kunna ju ej framkalla någon tonförnimmelse, mot
<sp>trumhinnan</sp>, en fin, spänd membran, som skiljer
trumhålan från den yttre hörselgången. Trumhinnan
upptager luftdallringarna och fortplantar dem genom de
i <sp>trumhålan</sp> liggande och som ett fint häfstångssystem
verkande <sp>hörselbenen</sp> till en annan på trumhålans
motsatta vägg befintlig, stramt spänd hinna, som
skiljer henne från <sp>labyrinten</sp>. Denna innehåller åter
en vätska, <sp>labyrintvattnet</sp>, som upptager hörselbenens
dallringar och deraf försättes i fram och åter gående
rörelser, hvilkas hastighet noga motsvarar den på
trumhinnan verkande tonhöjden. Dessa för öfrigt rent
mekaniska rörelser mottager slutligen hörselnerven
medelst alldeles egendomliga, formligt mot hvarandra
stämda trådar, så att af en viss ton alltid endast
vissa af dessa trådar sättas i rörelse, en företeelse,
hvarpå hela förnimmelsen af särskilda toner hvilar.

Så förvirrade och mångfaldiga än de vågsvall, som
träffa vårt öra, kunna vara, har det dock just i
följd af denna inrättning i högsta grad förmågan
att skilja de sammanhörande luftdallringarna
från hvarandra och spåra dem till deras särskilda
orsaker. Vi kunna i sorlet, som ständigt fyller
den yttre verlden, urskilja vagnens rullning,
skrattet, talet, fågelqvittret, urets pickande
och det rörliga lifvets hundratals andra ljud och
toner, ehuru de alla tillsammans och på en gång
genom hörselbenens fram och åter gående rörelse
verka på labyrintvattnet. Hörselapparaten är i
detta hänseende oändligt beundransvärd och långt
finare än sjelfva ögat, som visserligen, när det
blickar på vattenspegeln af en dam, hvari vi på två
eller tre särskilda ställen kastat stenar, kan i
det krusade, guillocheartadt slingrade vågnätet
urskilja de särskilda ringsystemen och spåra
dem till deras särskilda orsaker, men så snart
dallringspunkternas antal ökas, helt och hållet
förlorar denna förmåga. Deremot kunna vi i tonmassan
från en full orkestermusik urskilja hvarje särskildt
instruments figurer, och ett öfvadt öra kan bland
hundratals sångare upptäcka den detonerande.

<b>Telefonin.</b> Det låter mer än fantastiskt, när vi
höra det påstås, att man medelst den elektriska
telegraftråden kan meddela sig med en person, som
befinner sig på flera hundra mils afstånd, så att
denne med sitt öra kan förnimma vår röst med alla
hennes egendomligheter, uppfatta den melodi, som vi
sjunga, höra, när vi skratta, alldeles som han stode
bredvid oss. Och likväl har denna möjlighet redan
till en viss grad blifvit en verklighet.

Öfverläraren <sp>Reis</sp> i Frankfurt am Main hade den
lyckliga tanken att söka göra den elektromagnetiska
telegrafen till ett lika långt hörande öra, som han
förut var ett vidt spejande öga. Den elektromagnetiska
apparaten spelar i detta ofantliga hörselverktyg
samma rol som hörselbenen, hvilka fortplanta
luftdallringarna från den ena hinnan till den andra,
och den enda 
skilnaden mellan trumhålans inre och det sätt, hvarpå två
sådana stationer äro förenade med hvarandra, ligger
deruti, att i förra fallet de mot trumhinnan slående
vågorna göras förnimbara genom ett häfstångssystem,
i det senare åter genom en jernstångs dallringar.

<sp>Reis' telefon</sp> är afbildad i fig. 428 och har följande
inrättning. På första stationen <i>I</i> befinner sig en
låda, på framsidan försedd med en ljudöppning <i>A</i>. I
denna öppning insjunges nu den melodi, som skall göras
hörbar för en på den aflägsna stationen <i>II</i> befintlig
person. Lådan har på sin öfre sida en med en stramt
spänd hinna af svintarm tillsluten öppning. På denna
hinna ligger ett mycket fint platinableck <i>p</i>, hvilket
åter beröres af spetsen till ett med fjädring försedt
platinastift <i>n</i>, som är så stäldt, att det, när hinnan
är stilla, berör blecket, men, när hon vibrerar,
vid hvarje svängning lemnar det samma. Genom denna
vexlande beröring och skilsmässa slutes och afbrytes
den elektriska ström, som från det bunsenska batteriet
<i>B</i> (3-4 element) genom klämskrufven <i>a</i> ledes in i
platinablecket <i>p</i> och från detta genom stiftet <i>n</i> in i
den andra klämskrufven <i>b</i>. Från <i>b</i> går tråden till den
andra stationen, lindar sig här omkring spiralen <i>CC</i>
och fortsätter från denna genom klämskrufven <i>d</i> och den
dermed förbundna tråden </i>e</i> tillbaka till batteriet. I
midten af spiralen ligger en tunn jernstång, som med
sina båda ändar är fäst i två stall <i>ff</i>, hvilka i sin
ordning hvila på resonansbottnen <i>gg</i>. Delarna <i>hikl</i> i
båda stationerna tillhöra en inrättning, hvarigenom
afsändaren kan fästa mottagarens uppmärksamhet på,
att telegraferingen börjar.

Fig. 428. Telefonen.

Tonens återgifvande beror nu derpå, att den lilla
jernstången, hvarje gång hon genom den i spiralen
kretsande elektriska strömmen blir magnetisk,
försättes i dallring. Så obetydlig än de minsta
partiklarnas rörelse hvarje särskild 
gång är, är hon dock tillräckligt stor att genom
ett regelbundet och hastigt upprepande framkalla
förnimmelsen af en ton, hvilken af resonansbottnen
förstärkes och göres hörbar. Strömmarnas följd
beror af den på första stationen befintliga
hinnan <i>m</i>:s svängningar, och sålunda måste den af
reproduktionsapparaten på den andra stationen
framkallade tonen till höjd och djup noga
öfverensstämma med den i ljudöppningen <i>A</i> insjungna
tonen.

De försök, Reis i oktober 1861 anstälde med sin
apparat, utföllo ganska tillfredsställande. En lagom
högt sjungen melodi återgafs af reproduktionsapparaten
tydligt på 340 fots afstånd. Och om också problemet
ännu endast kan anses löst i teorin och apparaten
ännu ej eger den fullkomlighet, som skulle göra det
möjligt för en talare att samtidigt på huru många och
huru långt från hvarandra belägna punkter af jorden
som helst hänföra stora församlingar med sina ord,
är han dock af tillräckligt intresse att här förtjena
omnämnas.
[bild]

<b>De musikaliska instrumenten.</b>

<sp>Rytmiska instrument</sp>: Kastanjetter. -- Tamburäng. -- Trumma o. s. v. -- Pukor. -- Klockor och klockspelare. -- <sp>Melodiska instrument</sp>: Harpan och hennes uppfinning. -- Egyptiska harpor. -- Davidsharpan. -- Pedalharpan. -- Eolsharpan. -- Lutorna, gitarren och cittran. -- Klaveret och klaverartade instrument. -- Historik. -- Hackbrädet och spinetten. -- Klavicymbalen. -- Pianots uppfinning genom Cristofali, Schröter och Silbermann samt vidare utbildning genom Stein, Streicher m. fl. -- <sp>Pianots bygnad</sp>: kroppen, mekaniken, besträngningen, hammare och dämmare, klangfärg. -- <sp>Fiolen</sp> och fiolartade instrument. -- Deras historia. -- <sp>Fiol</sp>, altfiol, violoncell och kontrabas,   teoretiskt afhandlade. -- Fiolfabrikationens blomstringstid i Italien. -- Fabrikationens öfverflyttande till Tyskland genom Stainer. -- Mittenwald. -- <sp>Blåsinstrumenten</sp>: Trumpeten och trumpetartade instrument. -- Deras inrättning och teori. -- Valdhorn och basun. -- Klaffarnas och ventilernas användande. -- Sax och Cerveny. -- Flöjten. -- Klarinetten. -- Fagotten. -- Böhms system. -- Orgeln, hans historia och inrättning. -- Registren. -- Stämmornas ammansättning. -- Walker. -- Ladegast. -- Intressanta orgelverk.

Inderna, hvilka från urminnes tider i sin kult anvisat musiken en utomordentligt hög plats, berömma sig äfven af musikinstrumentens uppfinning. Uti "Papegojans sagor", en samling, som i orienten ej åtnjuter
mindre popularitet än "Tusen och en natt", berättas historien om den vise fågeln på följande sätt. Inderna påstå, att en bramin i en skog mellan några grenar påträffat de lufttorkade tarmarna af en apa, som sannolikt klättrat från gren till gren och dervid uppristat buken. Dessa tarmar skola varit de första
spända strängar och i luftdraget klingat i ljufliga toner. Uppmärksam härpå, hade braminen nu förfärdigat ett slags lyra, hvars form och besträngning sedermera på mångahanda sätt ändrades och vidare utbildades. Det första kända
tonverktyg var flöjten, till hvars uppfinning fågeln
Fenix' smala näbb med sin rad af små runda hål skall
gifvit anledning; vid hvarje andedrag af fågeln
klingade nämligen några underbara toner ur hans näbb.

Detta allt må lemnas derhän; men ur fysiologisk
synpunkt är det af vigt att iakttaga det öfvervägande
sinne för den rent rytmiska verkningen, som hos
alla folk tyckes ha gifvit upphofvet till de första
musikaliska alstren, ty vi finna på odlingens lägsta
grader nästan uteslutande sådana instrument, hvilka
genom karakteristisk klang egna sig för taktens
utmärkande vid dansen.

Fig. 430. Det fornegyptiska kemkem (sistrum).

<b>De rytmiska instrumenten.</b> Från den simpla träklossen,
hvarpå fannegrerna slå med träpinnar, till trummorna
och kastanjetterna, hvilka ej heller den moderna
europeiska konsten försmår att använda, om det än
sker i inskränktare grad, ges det en mängd dylika
instrument, hvilkas utförligare beskrifning här dock
ej vore på sin plats. Som egentliga musikinstrument
stå de på det lägsta trappsteget, emedan de ej
kunna användas till tolkande af mera förfinade
känslor. Då emellertid i all musik det rytmiska
elementet jemte det melodiska och harmoniska har
sitt fulla berättigande, ja, utgör en oumbärlig
faktor i tonkonsten, skola äfven dess organ alltid
finna en viss användning. 

Fig. 431. Tamtam i det kinesiska kejsarpalatset.

Tiden har ej synnerligt förbättrat dessa instruments 
ursprungliga form, ja, vid jemförelsen mellan forn- 
och nutidens tycker man sig i detta hänseende snarare 
märka ett tillbakagående. Ett stort antal dylika instrument,
såsom de gamla egypternas <sp>kemkem</sp>  eller isisskallran,
har för oss nu mera endast ett historiskt intresse,
och vi ha inga skäl att beklaga oss öfver deras försvinnande. 
Numera är det egentligen blott de folk, hvilka
förmått behålla sina nationela egendomligheter
mest oblandade, som i sin musik riktigt använda
de krustiska instrumenten (slaginstrumenten). Den
spanska folkmusiken begagnar i sina dansar och sånger
<sp>kastanjetterna</sp> som karaktersinstrument. De äro

små urhålkade trästycken i form af nötskal, hvilka
medelst ett snöre fästas kring fingrarna och i
takt slås mot hvarandra. Till rytmens markerande
tjenar derjemte <sp>tamburinen</sp>, en med ett spändt
trumskinn öfverdragen och med bjellror besatt
träring. Tamburinen begagnas vid dansen, då han med
venstra handen hålles öfver hufvudet och af den högra
anslås med baksidan af fingrarna. 

<sp>Trumman</sp> i sina olika former: <sp>hvirfveltrumman</sp> (liten och hög), <sp>larmtrumman</sp> (bred och låg) och <sp>bastrumman</sp>, är beslägtad med tamburinen, men har en fullständigt sluten kropp af trä eller messing, ofvan och nedan försedd med ett
spändt skinn, <sp>trumskinnet</sp>.

Bland metalliska slaginstrument böra nämnas <sp>bäckenen</sp>,
platta, något kupiga och väl hamrade tallrikar, <sp>triangeln</sp>, den i janitsjarmusiken brukliga <sp>halfmånen</sp> och <sp>tamtam</sp>, till formen en stor, rund, något hvälfd metallplåt med smal kant. I likhet med <sp>gongen</sp>, en stor elliptisk trumma, spelar han en betydande
rol i den kinesiska statsmusiken.

Intet af dessa instrument har någon bestämd
ton. Deras klangverkan utmärkes genom det samtidiga
framträdandet af ett ganska stort antal oharmoniska
partialtoner, hvarför deras musikaliska värde
också är ganska ringa. För öfrigt har den moderna
dansmusiken gått ännu mycket längre och använder
som pikanta klangeffekter icke allenast bjellror,
tamtam m. m., utan härmar äfven lokomotivets
skrammel och gnisslande, pisksmällar, åskdunder
m. fl. retningsmedel.

Högre än nämda tonverktyg stå sådana slaginstrument,
som ega bestämd tonhöjd och således äro användbara i
melodiska och harmoniska tonförbindelser. 

<sp>Pukorna</sp> äro trumartade instrument med 
en halfklotformig, ihålig kropp af koppar, hvaröfver 
ett skinn är spändt. De brukas vanligen parvis och ega 
således två toner.

<sp>Klockorna</sp> bestå af vissa metallblandningar. Deras
tillverkning utgör en särskild konst, klockgjuteriet,
hvarom mera i fjerde bandet.

Fig. 432. Klocka från 6:e seklet.

Klockorna äro sannolikt en kristen uppfinning. Grimm
härleder det tyska namnet från det fornhögtyska
<sp>diu clocha</sp> och detta från <sp>clochen</sp>, slå, knacka. Den latinska benämningen är <sp>campana</sp>, äfven <sp>nola</sp>, som skall ha gifvits dem, antingen emedan de första klockorna götos i Nola i Campanien, eller emedan malmen från denna ort ansågs för den bästa. I 9:e
seklet nyttjade de offentliga utroparna en liten klocka, <sp>tintinnabulum</sp>, och man kan antaga, att ett så
enkelt instrument snart förfärdigades i olika form
och storlek. Afbildningar af klockor och klockspel
påträffas redan i handskrifter från ganska tidiga
århundraden. En klockas grundton beror af öppningens
diameter, af tjockleken, elasticitetsförhållandena,
äfvensom af vigten. Men jemte grundtonen uppträder
i hvarje klocka äfven en stor mängd öfvertoner,
bland hvilka
många verka oharmoniskt. Derigenom samt genom de
uppkommande kombinationstonerna, bland hvilka
man synnerligast i efterklangen förnimmer de
djupa, erhåller ljudet vid ringningen sin stora
klangfullhet. Då metallen är mycket spröd och
en förbättrande bearbetning medför betydlig
möda och kostnad, söker man genast i gjutningen
frambringa den åsyftade tonen, och en klocka med
ett välstämmande ljud är derför ett ej så ringa
konststycke. Förr i synnerhet fann man behag uti att
sammansätta ett större antal olika stämda klockor
till ett instrument, nämligen <sp>klockspelet</sp>, och genom
anslående i motsvarande ordningsföljd utföra hela
musikstycken. Uti S:t Georgskyrkan i Boscherville
i Normandie finnes en från 11:e seklet härrörande
basrelief, föreställande ett sällskap, musicerande
på mångfaldiga då brukliga instrument. Fig. 435 ger 
en afbildning af detta märkvärdiga stenhuggararbete, 
hvartill vi framdeles återkomma. Bland här förekommande 
figurer ser man två, de båda sista i nedre afdelningen, 
som traktera ett klockspel. Stenen är visserligen just 
på detta ställe svårast gnagd af tidens tand, men af 
det, som finnes qvar, och med afseende på dessa 
instruments enkla behandlingssätt kunna vi dock utan 
svårighet föreställa oss det felande.

Fig. 433 och 434 visa oss de större klockspelens
inrättning och sättet att behandla dem.

Äfven i orkestermusiken förekomma klockspel i mindre
skala, hvilka anslås med hammare.

Med undantag af några ryska torde de största
klockorna finnas i Tyskland. Fig. 432 föreställer en
af de äldsta, den s. k. <sp>Saufang</sp> i Ceciliakyrkan
i Köln, förfärdigad af en med kanterna öfver
hvarandra hopnitad jernplåt. I England föredrager man
sammansättningen af flera smärre klockors ljud framför
den storartade, mäktiga klangen, och tornen ega derför
ofta klockverk med en hel rad af klockor, stämda i den
diatoniska, stundom ock i den kromatiska skalan. Dessa
anslås ej med rytmiska mellanpauser, såsom hos oss,
utan de särskilda tonerna sammanbindas i alla möjliga
kombinationer, så att än skalan genomlöpes, än ters- 
och sext-gångar m. m. utföras. Ofta bilda sig hela
sällskap af klockspelare, som genomtåga landet för
att låta höra sig. På benämningen "skön konst" kunna
dock dessa prestationer ej göra anspråk.

Fig. 433. Klockspel.

I stället för klockor använder man äfven till samma
ändamål stora metallstafvar, helst af gjutet stål.
De äro lättare att förfärdiga och stämma, och
då de ej ljuda genom svängning, utan genom blotta
anslaget, fordrar äfven deras upphängande ett långt
mindre mödosamt och dyrbart bygnadssätt.

Här kan ock nämnas ett instrument, hvilket vanligen
blott behandlas af kringresande konstmakare,
men stundom äfven såsom kuriosum förekommer
i dansmusik. Det är den s. k. <sp>träharmonikan
(claque-bois, strohfiedel, hölzernes gelächter)</sp>. Hon
består af stafvar af tort granträ, hvilkas olika
längd betingar olika toner. Stafvarna, som anslås
med ett par hammare, äro sammanbundna och hvila på
aflånga halmkärfvar. Tonerna urskiljas temligen,
ehuru klangen naturligtvis är dålig.

<b>De melodiska instrumenten.</b> De fullkomligare
instrument, hvartill vi nu öfvergå, skilja sig
ifrån de förra genom en inrättning, som tillåter
konstnären en friare och mera uttrycksfull behandling
af tonförbindelserna.

Fig. 434. Klockspelare.

De <sp>melodiska instrumenten</sp> indelas i sådana, hvilka
för hvarje utförbar ton hafva en egen klangkropp,
vare sig en sträng eller en luftpelare af bestämd
längd, och i sådana, hos hvilka en ljudande kropp
genom förändring af sina förhållanden, längd eller
spänning medgifver frambringandet af en hel tonföljd
allt efter konstnärens godtfinnande.

De förstnämda, till hvilka räknas harpan, klaveret,
orgeln o. s. v., anses gemenligen ega mindre
uttrycksförmåga än de sistnämda, fiolinstrumenten
m. fl.; men konstfärdighet i behandlingen, konstnärens
smak och känsla äro det, som först gifver hvarje
instrument själ och lif; i annat fall blir äfven det
fullkomligaste blott en "ljudande bjellra".

Då vi här emellertid mindre ha till föremål
instrumentens estetik än deras fysik, må nämda
synpunkt utgöra vår ledtråd. Vi börja derför med de
enklaste formerna: instrument med <sp>spända strängar</sp>.

<b>Harpan</b> är bland dessa så till vida det enklaste,
som hvarje sträng har en fast stämning. Hvarje
sträng motsvarar en viss ton, och denna frambringas
medelst knäppning med fingret, som sätter strängen i
svängning. De olika långa strängarnas ordning betingar
instrumentets trekantiga form, så att de kortare
diskantsträngarna uppspännas åt den spetsigaste
vinkeln till och de
längre bassträngarna åt den motsatta sidan. I
trekantens öfre sida (S'et) finnas skrufstift, medelst
hvilka strängarna kunna spännas och sålunda stämmas
i melodiskt förhållande till hvarandra. Instrumentets
nedre del består af en ihålig resonanslåda, som
förstärker klangen; trekantens tredje sida är en
kolonn (stången), som motväger strängarnas spänning.

Fig. 435. En konsert. Efter en basrelief från 11:e århundradet.

Detta genom underbart sköna toneffekter utmärkta
gamla instrument är nu mera temligen undanskjutet. I
sin gamla enkla form påträffas det nästan blott hos
fattiga gatmusikanter. Äfven som familjinstrument
förekommer harpan nu mera sällan, hvaremot hon ofta
användes i den moderna operaorkestern och ej sällan
som konsertinstrument. I Skotland har den gamla
s. k. davidsharpan som nationalinstrument bibehållit
sig vid familj- och folkfester.
Konstruktionens enkelhet och klangens glans, som
ingen någorlunda välbygd harpa saknar, lär man få
tillskrifva, att detta instrument påträffas hos nästan
alla kulturfolk. De gamla hebreerna tyckas dock ej
ha känt eller åtminstone ej behandlat harpan. Den
s. k. <sp>davidsharpan</sp>, kinnor (fig. 436), liknade ej
den vanliga harpan; hon hade pyramidalform och ringa
storlek samt vågrätt spända strängar. För öfrigt
må en gång för alla nämnas, att musikinstrumentens
historia lider af betydlig osäkerhet, föranledd af
de opålitliga namnbeteckningarna. Ett och samma
instrument omtalas i olika källor under än ett,
än ett annat namn; för samma sak kan man stundom
finna tio benämningar, och en annan gång användes
samma beteckning på uppenbart olika instrument,
så att vi, der ej noggranna beskrifningar finnas,
måste med stor varsamhet mottaga, hvad som berättas
om deras äldre historia. Gamla skulpturer, målningar
och andra åskådliga traditioner gifva den säkraste
ledningen. Harpans inrättning hvilar på så enkla och
naturliga grunder, att man här knappast kan tala om
en uppfinnare och en bestämd uppfinningstid; 
också voro de äldsta sägnerna nödsakade att söka harpans
uppfinnare bland gudarna, emedan hans tid var så
aflägsen, att man saknade all närmare kännedom om
hans personlighet.

Fig. 436. Kinnor (davidsharpan).

Fig. 437. Harpans äldsta former.

<sp>Censorinus</sp>, som utan tvifvel från grekiska författare
hemtat sagan om harpans uppfinning, berättar, att 
<sp>Apollon</sp> var den förste, som fäste sin 
uppmärksamhet på skönheten hos den ton, som uppkom vid 
dallrandet af strängen på hans syster Artemis' båge, 
och att han sedan spände flera sådana strängar bredvid 
hvarandra för att genom deras förening åstadkomma en 
harmonisk verkan. Denna fabel visar ganska fint, huru en
begåfvad menniska genom sinnrik användning af en enda 
naturiakttagelse kan göra menskligheten en oskattbar tjenst. 
Det står oss fritt att finna berättelsen om ursprunget 
trovärdig eller ej; men då vi jemföra de äldsta egyptiska 
harporna med hvarandra och ordna dem i en följd från de 
enklaste till de mera sammansatta, synes dock myten kunna 
göra anspråk på en viss sannolikhet. Afbildningen af några 
dylika instrument (fig. 437), hvaraf museet i Louvren 
förvarar flera, må gifva läsaren ett bevis derpå. Francesco 
Bianchini har försökt fylla öfvergången 
mellan den äldsta autentiska formen nummer 3 och
den spända jagtbågen, under påstående, att dylika
instrument blifvit funna i en gammal sarkofag. Om
så verkligen förhåller sig, har för oss på sin höjd
endast kuriositetens intresse.

Hos de gamla egypterna, på hvilkas monument harpan
först möter oss, erhöll hon allt efter sin olika
användning en olika form. De smärre harporna (3
och 4) begagnades äfven som marschinstrument och
buros vid sådana tillfällen på venstra axeln,
förmodligen medelst en rem fästa i temligen
horisontal ställning, samt spelades med båda
händerna. De större instrumenten hade ett större
strängantal, hvilket under tidernas lopp och den
musikaliska bildningens fortskridande allt mera
ökades. Man fäste äfven allt mera afseende vid
instrumentens fullkomnande och deras utstyrsel,
och afbildningar så väl som de i original till vår
tid bevarade instrumenten röja den höga grad af
konstfärdighet och smak, den tidens instrumentmakare
uppnått. I synnerhet tyckes man ha nedlagt all
möjlig konst på de instrument, som presterna spelade
vid tempeltjensten. Instrumentkroppen var på det
prydligaste utskuren, målad, försedd med symboliska 
figurer och stundom öfverdragen med marokäng. I 
Sesostris' graf finnes en harpspelande prest afbildad; 
hans harpa har 13 strängar. Instrumentets framdel bär 
hufvudet af en gudabild, prydd med den heliga <sp>psjent</sp>
(fig. 438).

Fig. 438. Fornegyptisk prest, spelande harpa.

Från egypterna, så antager man, öfvergick harpan till
hebreerna. För detta antagande finnes dock intet
bevis, ty vi ega hvarken från det gamla judariket
några bildliga framställningar i behåll, som gifva
bekräftelse åt en sådan åsigt, ej heller innehålla
de skriftliga monumenten något tillräckligt stöd
derför. Allt, som der berättas om den harpspelande
David m. m., låter lika väl, ja, ännu bättre lämpa sig
på andra instrument, och det i öfversättningen valda
namnet kan naturligtvis i och för sig ej utgöra någon
borgen för, att sjelfva sakerna varit de samma. Vi
finna i sjelfva verket ingenstädes uppgifvet, att
de båda instrument, <sp>kinnor</sp> och <sp>nebel</sp>, 
som Luther i sin öfversättning benämt harpa, varit den egyptiska
harpan.

Hos <sp>grekerna</sp> deremot kunna vi med visshet förutsätta
bruket af harpan och likartade instrument, om än
<sp>lyran, kitaran</sp> och flera dylika stränginstrument ej
kunna anses vara de samma som nutidens harpa. En
mängd afbildningar, synnerligast från Pompeji och
andra syditalienska nejder, hvilka först tillegnat
sig grekisk sed och bildning, äro talande bevis
derför. Lyran synes ha varit det äldsta af dessa
instrument och bibehöll sig till det 10:e århundradet,
om än med några förändringar. Strängarnas antal
vexlade från tre till åtta; vanligtvis hade hon
fem. Flera strängar och i följd deraf äfven en annan
form hade <sp>psalterion</sp>, som för öfrigt, i likhet med
lyran, hölls på eller emellan knäna och hvars
strängar knäptes med fingrarna. Strängantalet
tyckes ha vexlat mellan tio och tjugu. Psalterion
skilde sig från lyran deruti, att resonansbottnen
ofvantill begränsade instrumentet, såsom fig. 439
utvisar, hvilken är tecknad efter en afbildning
i en handskrift från 9:e århundradet. En annan
form visar den följande afbildningen (fig. 440)
af ett instrument från 12:e århundradet; vi se här
redan gitarrens förelöpare, om vi som resonansbotten
betrakta den runda skifva, hvaröfver strängarna äro
spända. Psalterions form vexlade i tidernas lopp
ännu mera; strängarna ökades ända till 32, och den
tidens målare och skalder uraktläto aldrig att för
dess underbara välljud prisa det som det yppersta
instrumentet vid de himmelska konserterna. Den
spelande bar det i 14:e århundradet på bröstet, der
det med två framskjutande horn hvilade på hans armar
så, att han hade händerna fria; strängarna anslogos
med ett par små pinnar. Måhända var det instrument,
som benämdes <sp>dolcenulos</sp> och uppkom i 14:e seklet
samt stundom nämnes som klavikordens föregångare,
ingenting annat än ett psalterion med ovanligt stor,
lådformig resonanskropp.

Fig. 439. Psalterion från 9:e århundradet.

Märkvärdigt nog finna vi på rent <sp>romerska</sp> monument
intet exempel härpå; möjligen har harpan också varit i
bruk i de sydligare, af grekiska kolonister befolkade
landsdelarna, medan romarnas stränga och för de sköna
konsternas mildare inflytelser föga tillgängliga sinne
medelst den lilla, men krigiska trumpeten (tuban)
fullständigt tiilfredsstälde sina musikaliska behof.

Längre upp mot norden, i Germaniens skogar, finna vi
emellertid redan då, liksom ännu i dag bland Skotlands
höga, töckenhöljda berg, harpan utgöra det egentligen
nationela och heliga instrument, hvarmed barderna
beledsaga sina sånger. Harpans öfverjordiska, eteriska
klang egnar sig ock framför allt att med sina toner
omsväfva de af skalden frambesvurna töckengestalterna
ur det förflutna eller beledsaga blicken in i den
af siaren upprullade framtiden. Man kan ej tänka sig
Ossian och Fingal utan harpa. På denna sidan Alperna
var hon allmänt i bruk.
Såsom gamla afbildningar utvisa, skilde sig 9:e
seklets harpa i sin form ganska litet från den
moderna. Men denna enklaste och så att säga
naturligaste form har instrumentet ej alltid
bibehållit. Jemte strängarnas växande antal, som
var en följd af den musikaliska smakens utbildning,
tillkommo mångahanda formförändringar, hvilka afsågo
att göra det i omfång växande instrumentet under
spelandet möjligt att bära. Man finner i gamla
handskrifter från 12:e århundradet afbildningar,
som föreställa harpor i de mest olika, ofta ganska
äfventyrliga former. Än ha de en fyrkantig, än en
trekantig, än åter en rund botten; än hvila de
på axeln med ett tvärstycke, hvars ända slutar
i fantastiska djurskepnader, än bäras de, som
minstrelharporna, i ett band kring halsen.

Fig. 440. Psalterion från 12:e århundradet.

I 16:e århundradet började harpan bortskymmas af andra
instrument. De i Spanien och Italien allmänt omtyckta
stränginstrumenten, gitarr, teorb, mandolin m. fl.,
undanträngde henne som soloinstrument, och endast
der nationalandan var beslägtad med hennes ton,
såsom på de britiska öarna, bibehöll hon
sitt gamla anseende. Den ännu i dag brukliga skotska
harpan är ett temligen ursprungligt instrument,
som föga skulle motsvara våra musikaliska begrepp. I
England och Frankrike deremot är harpan i allmännare
bruk; här har detta instrument äfven en fullkomligare
konstruktion och är i denna form onekligen att räkna
bland de skönaste af alla harmoniska tonverktyg.

Konsten har på senare tiden lyckats gifva harpan
en högre grad af fullkomlighet. Då det gamla
instrumentets besträngning endast var diatonisk
och sålunda föga lämplig för modulation, hvilket
utgjorde ett stort hinder för hennes användning
i nutidens musik, gjordes många försök att afhjelpa 
denna brist. Kromatiska skalans införande
genom anbringande af flera strängar var ogörligt,
emedan instrumentet ej kunde förstoras utan att
allt för mycket försvåra spelandet. Till en början
hjelpte man sig, såsom marknadsharpisterna ännu i dag
göra, genom att spänna skrufven under spelandet och
derigenom höja de strängar, som stodo för lågt i den
nya tonarten, en halfton. Till den ändan anbragtes
rörliga hakar på den öfre skrufstocken. Måttet för
den snabba skrufningen vinnes genom öfning. Först
förkortade man strängen blott genom spänning med ett
finger. Men redan omkring 1720 uppfann den berömde
harpisten <sp>Hochbrucker</sp> från Donauwörth en inrättning,
som genom en trampinrättning sattes i rörelse och
derigenom förkortade strängarna vid skrufven. På
detta sätt uppkom <sp>pedalharpan</sp>, och denna konstruktion
gaf det sköna instrumentet en betydande grad af
fullkomlighet. Också spreds det nu snart öfver
hela Europa och riktades af instrumentbyggare och
konstnärer med ytterligare förbättringar. Det var i
synnerhet genom elsassaren <sp>Sebastian</sp>
<sp>Erard</sp>, som i Paris grundade den der ännu bestående
berömda instrumentfabriken, pedalharpans mekanik
fullkomnades, i det han uppfann en ytterst sinnrik
konstruktion, som medelst en och samma pedal höjer
stämningen två halftoner efter hvarandra, hvarför
man nu kan räkna en sådan Erards pedalharpa till
de fullkomligaste instrument, som finnas. Sedan
Hochbruckers uppfinning hade en tid af hundra år
förflutit, hvarunder hans harpkonstruktion varit
allena herskande. Nu mera är denna harpa, hvilket
måhända är att beklaga, nästan alldeles undanskjuten,
emedan erardharpans höga pris (ofta 2 500 till 3 000
rdr) utgör ett hinder för hennes allmännare spridning.

Klangeffekten, tonfärgen hos detta slags
stränginstrument, beror dels af sen- eller
metallsträngens olika substans, dels och i
synnerhet af sättet att försätta strängarna
i svängning. Detta kan ske genom knäppning med
fingret eller med ett stift, såsom på mandolinen,
eller genom anslag med ett slags hammare, såsom på
pianot. Ju större olikheter strängens rörelser visa,
desto betydligare äro de höga öfvertonernas styrka
och antal; klangen blir skarp och skallrande, och
man finner här orsaken, hvarför en med ring knäpt
cittersträng klingar annorlunda än den med fingret
knäpta harpsträngen. I förra fallet är nämligen den
kant, som strängen bildar omkring ringens spetsiga
stift, skarpare, rörelsevågor löpa fram och åter
öfver hela strängen, hvilka förorsaka talrika höga
öfvertoner. Ett likartadt förhållande finner man hos
klaverinstrument, der strängarna anslås med en hård,
skarpkantig metallhammare, som genast efter anslaget
återstudsar från strängen, då deremot anslaget med ett
bredt, filtbeklädt hammarhufvud ej frambringar så 
skarpa afbrott hos strängen, utan lemnar honom tid 
att utbreda rörelsen och genast med hela sin längd komma i
transversalsvängningar.

Fig. 441. Pedalharpan. 

Till harpan ansluter sig ett egendomligt
stränginstrument, som af luftdraget försättes i
vibration, den s. k. <sp>eolsharpan</sp>. "Eolsharpan är ett
instrument, hvilket, liksom det sjungande trädet i
den arabiska sagan, börjar klinga, då det beröres
af vinden. Tonerna likna den mildt svällande och
småningom åter bortdöende sången från aflägsna körer
och tyckas snarare vara ett genljud af öfverjordiska
väsens harmoniska fantasilek än ett verk af mensklig
konst." Så skildrar Matthisson effekten af detta enkla
instrument, som består af en platt, upprättstående,
ihålig resonanslåda, öfver hvilken 6-8 sensträngar
äro uppdragna i bredd och stämda i enklang. Då detta
instrument ställes i starkt luftdrag, som vidrör
strängarna efter längden, komma dessa i svängning,
och derigenom, att de antingen angifva sin egendomliga
grundton eller, i mån af skakningens styrka, dela
sig i mer eller mindre för sig sjelfva ljudande
aliqvottoner och sålunda frambringa en följd af
harmoniska partialtoner, 
komma på regellöst, men högst öfverraskande sätt
dessa harmoniska verkningar, hvartill så mången med
nöje och öfverraskning lyssnat.

Gitarrerna och cittrorna representera en hel klass af
stränginstrument, bestående af en rund, med ljudhål
försedd resonerande kropp, hvaröfver sen- eller
metallsträngar spännas, dem man genom knäppning
med fingrarna eller ett metallstift bringar att
ljuda. Till den ihåliga kroppen ansluter sig en
längre hals med strängskrufvar, hvilken tillika
tjenar till gripbräde för att genom nedtryckande med
fingret förkorta strängen och derigenom frambringa
högre toner. Detta gripbräde är försedt med små låga
tvärlister eller band, hvilka noggrant angifva den
stränglängd, som motsvarar de särskilda tonerna. Förr
benämde man hela denna instrumentklass lutor. Enligt
sagan skall ett sköldpaddsskal, som efter en
öfversvämning blifvit funnet på Nilens strand, gifvit
anledning till deras uppfinning. Öfver sköldpaddans
tomma skal spände uppfinnaren strängar, och då detta
lyckades, försökte man sedermera i trä och annat
material efterbilda den ihåliga kroppen. Denna sägen
antyder ej allenast, att hela denna instrumentfamilj
kommit till oss från orienten, utan äfven att de,
hvilkas ihåliga kropp är af päronformig gestalt,
torde vara de äldsta. Också voro de päronformigt
hvälfda instrumenten förr mest brukliga och förekommo
ännu i slutet af förra århundradet. Sedermera spändes
strängarna öfver ett stall, såsom på fiolerna. Ännu i
dag hafva inder, perser och araber lutor och gitarrer
af otaliga former, hvilka temligen närma sig den
ursprungliga. Afbildningen fig. 442 visar ett prof
härpå. Hos oss deremot ha, såsom lättare förfärdigade,
instrument med platt botten vunnit öfverhanden. Det
förr så stora antalet af dessa instrumentvarianter
har betydligt minskats, och de flesta känna vi endast
till namnet. Lutan, korlutan, mandoran och mandolinen,
teorben o. s. v. hörde samtliga hit. De voro ofta af
elliptisk form och hade en mjuk och mild ton.

Fig. 442. Indisk chelys.

De äldre lutorna hade endast få strängar; den
femsträngiga var länge i bruk; stämningen var:
<i>c f a d f.</i> Senare ökades de i höjd och djup med
två strängar. Efter hand erhöll lutan ända till 14
strängar. De högsta, <sp>chanterellerna</sp>, förde melodin,
medan de lägre, i dubbelkörer använda, tjenade till
harmonins förstärkning.

Den beslägtade <sp>mandolinen</sp>, som äfven kallas mandora,
mandurin, pandura m. m., var förnämligast hemma i
södra Italien och Spanien; dock spelades han äfven
i Tyskland, hvilket synes af serenaden i Don Juan,
som af Mozart skrefs för den napolitanska mandolinen,
hvars parti han vid operans första uppförande också
sjelf spelade.

<sp>Gitarren</sp> var, som sagdt, i början blott ett surrogat
för dessa instrument med hvälfd botten. Men då hans
förfärdigande föll sig billigare, vann han
hastigt en ej obetydlig spridning. Men af samma orsak
stod han ock i ringare anseende, och <sp>Prætorius</sp>, som
1627 omtalar honom som ett italienskt instrument under
namnet <sp>quinterna</sp> eller <sp>chiterna</sp>, yttrar sig temligen vanvördigt om honom som ett instrument, hvilket endast
"<sp>ciarlatani</sp> och <sp>salt in banco</sp> begagna till sina
dansupptåg, hvartill de sjunga villaneller och andra
narrqväden." Enligt beskrifningen hade gitarrerna
på den tiden fem sensträngar och för öfrigt redan
nästan samma form och konstruktion som i våra dagar.

Det vill synas, som hade gitarren från Spanien,
dit morerna medfört honom, spridt sig till det
öfriga Europa. I Afrika bruka många negerstammar
dylika instrument, såsom fig. 443 utvisar. I
Tyskland kom gitarren sedan 1788, synnerligast genom
hertiginnan Amalia af Weimar, mycket i bruk; de flesta
instrument af denna art förfärdigades af den weimarske
instrumentmakaren Otto, som på Naumanns tillstyrkan
1797 tillade den sjette strängen, djupa <i>E</i>, så att
gitarren nu stämde <i>E A d g h e</i>. Allmänhetens lifliga
intresse för instrumentet svalnade dock snart, och
sedan har förkärleken derför ofta kommit och gått, så
att gitarren i flera omgångar varit ett modinstrument.

Fig. 443. Sjekianicittra.

<i>Cittran</i> förekommer mestadels i bergstrakter och
tyckes länge ha haft sitt hem i Steiermark. Derifrån
kom hon med bergsmän till Harztrakten och spriddes
sedan småningom öfver alla tyska bergländer. Namnet
har gjort, att man härledt henne, liksom gitarren, från den 
forngrekiska kitaran, ehuru man vet, att
de gamla ej hade något gripbräde på sina
stränginstrument, hvilka endast användes till sångens
ledning. Cittrorna deremot, fastän i början blott
enstämmigt använda, närma sig mera till monokorden
och hafva förmodligen också uppkommit af denna. De
äro harmoniska instrument, och redan derför kan deras
nu varande form ej vara äldre än harmonins uppfinning.

Cittrornas grundform är den samma som gitarrens. 
Kroppen består vanligen af en rätvinklig
triangel, hvars längsta sida är vänd ifrån den
spelande. Strängarnas antal har småningom ökats från
2 till 31, i den mån harmonin fordrat allt rikare
kombinationer. De ligga öfver ett långt gripbräde,
hvilket, liksom på gitarren, är indeladt i band, och
nedtryckas med venstra handens fingrar, medan den
högras knäppa dem. De högsta strängarna, vanligen
14, föra melodin och äro oftast af messings- eller
ståltråd. De ligga spelaren närmast och knäppas
medelst en på tummen fäst hakring. De djupare
ackordsträngarna äro enkla sensträngar. Vid spelandet
hvilar instrumentet antingen på den utförandes knä
eller framför honom på bordet.

Utom dessa <sp>slagcittror</sp> finnes äfven en annan art,
hvars strängar behandlas med stråke och derför ligga
öfver en hvälfd yta: så kallade <sp>stråkcittror</sp>.

<b>Klaveret och de klaverartade instrumenten</b> eller
sådana, hvilkas strängar anslås med en hammare,
gå flera århundraden tillbaka i tiden. Vanligen
antages, att monokorden, som redan i 11:e seklet
begagnades i klostren, varit första anledningen
till uppfinningen. <sp>Guido från Arezzo</sp> skall, för att
hastigare finna en viss ton, under det motsvarande
stället på monokorden ha anbragt små, medelst
tangenter rörliga trästycken. Denna hypotes anses
dock nu mera sakna grund.

Uppfinningen af <sp>tangenten, clavis</sp>, som gifvit namn
åt hela den långa raden af dessa instrument, går
långt tillbaka i forntiden. De gamla hebreerna skola
haft ett slags instrument, <sp>masjrokita</sp> och <sp>magrefa<sp>,
hvilka, liksom den grekiska vattenorgeln, spelades med
tangenter; en och annan uppgift låter äfven förmoda,
att hebreerna genom pennbitar, fästa vid tangenter,
anslagit strängarna. Dylika uppgifter äro dock föga
pålitliga, och ett sådant bruk af tangenter, som i
våra klaverinstrument eger rum, kan ej med visshet
spåras längre tillbaka än till 11:e seklet.

De äldsta instrumenten af denna art tjenade blott
till att för sångaren angifva tonen och hade knapt en
oktavs omfång. Tangenternas form var den intill senare
tider brukliga; den ena ändan nedtrycktes med fingret,
den andra var försedd med ett stift eller rättare ett
kilformigt bleckstycke, hvars uppåt riktade breda
ända anslog strängen. Dessa små musiklådor erhöllo
småningom ända till 20 tangenter; stämningen var den
diatoniska skalans; halftonerna tillades först senare,
i 14:e seklet <sp>cis</sp> och <sp>fis</sp> och ett århundrade senare <sp>dis</sp> och <sp>gis</sp>; <i>b</i> hade redan från början upptagits.

Utbildningen af <sp>klavikorden</sp>, det namn, som gafs dessa
instrument och sedermera förbyttes till namnet <sp>klaver</sp>,
höll jemna steg med de öfriga stränginstrumentens
förbättringar; i synnerhet vann det omtyckta
<sp>hackbrädet</sp> stort inflytande. Af detta instrument
finnes en afbildning från år 1536, som meddelats
af benediktinmunken Lucinius (Nachtigall) i hans
verk öfver musiken. Det bestod af en fyrkantig,
nästan qvadratformig låda och hade fyra sensträngar
af lika längd, hvilka stämdes medelst skrufvar och
anslogos med små, med bleck eller skinn öfverdragna
hammare. Enligt meddelande af Michael Prætorius, som
1619 gaf en afbildning af detta instrument, hade det
16 strängar och knäptes äfven med fingrarna. Längre
fram tillades flera strängar, nämligen af stål, så att
det i 18:e seklet hade ett omfång af ända till tre
oktaver och under benämningen <sp>cymbal</sp> eller <sp>persiskt
hackbräde</sp> åtnjöt temligen högt anseende. Man påträffar
ännu någon gång hos kringstrykande marknadsmusikanter
det alldeles föråldrade hackbrädet.

Jemte hackbrädet kan <sp>spinetten</sp> anses som pianots
föregångare. Spinetten förekommer redan i 14:e
seklet och hade formen af en oregelbunden fyrkant. Han
utgjorde likaledes en fyrkantig låda, som på längden
var öfverspänd med strängar. Tonerna frambragtes
medelst gaffelformiga tangenter, <sp>palmulae</sp>, med dockor
vid bakändan. I stället för dessa dockor anslog man
sedermera metallsträngarna med spetsiga korppennor,
deraf instrumentet, som äfven benämdes <sp>clavicymbalum,</sp>
fick namnet spinett (af <sp>spinula</sp>, spets).
I 17:e och 18:e seklen var spinetten i allmänt bruk
och hade ända till fyra oktavers omfång. I olika
länder olika benämd, kallades han i Tyskland äfven
<sp>symphonia</sp> eller <sp>magadis, pektis</sp> och <sp>virginal</sp>. Hans ton måste emellertid haft föga 
skönhet, ty det heter i den 1791 utkomna boken "Den 
musikaliske poeten", att "det låter barnsligt".

Fig. 444 ger oss ett begrepp om de gamla klaverens
beskaffenhet. Icke alltid fans en särskild sträng
för hvar ton, utan för billighetens skull fick
ofta en och samma sträng göra tjenst för två
toner, hvilket i den ursprungliga mekanismen,
der anslagsstiftet, tangenten, med tangentlyftaren
utgör ett fast förbundet helt, i nödfall går för
sig. Tangenten bildar då vid fast nedtryckning
strängens egentliga stall, och blott den delen
ljuder, som ligger deröfver; tonen måste vara högre,
än när strängen svänger i hela sin längd. Ett kort
anslag af stiftet anger sålunda hela strängens ton,
ett långt nedtryckande den förkortade strängens,
och genom en passande ställning af stiftet kunde man
drifva den lägsta ton en half ton i höjden. Sålunda
konstruerade klaver kallades
<sp>bundna; bandfria</sp> voro de, i hvilka hvarje ton hade sin
särskilda sträng. De sistnämda torde vara äldst och de
bundna, såsom surrogat, ha uppkommit af dessa. Den,
som kan göra sig en föreställning om klangen af de
bundna klaveren, skall säkerligen känna sig tacksam
mot ödet, som befriat oss derifrån.

Fig. 444. Clavicymbal från år 1520.

Strängarnas olika längd föranledde snart den form, som
benämdes <sp>flygel</sp>, och Prætorius afbildar ett sådant
instrument, hvars form redan visar öfverensstämmelse
med våra moderna flyglar. Benämningen <sp>svinhufvud,</sp>
som äfven förekommer, härrör från instrumentets
spetsiga form, som synes i fig. 444. Flygeln
tyckes i 16:e seklet varit ett temligen kändt
instrument. Instrumentfabrikanten <sp>Domenico Pesaro</sp>
förfärdigade ett sådant med tre klangslägten.

Det fans instrument, hvilkas särskilda toner
frambragtes genom det samtidiga anslåendet af fyra
strängar eller körer (således fyrkorigt). En af dessa
fyra strängar stämdes då stundom en oktav lägre än
grundtonen, och en annan en qvint högre. Anslaget
skedde, liksom på spinetten, medelst korppennor,
fästa på dockor, och senare medelst "små, men mycket
dyra gyllene bleck". 
Korppennorna brukades för öfrigt på de klaverartade
instrumenten ända till slutet af förra århundradet,
och Zelter berättar ännu (1790), att han insatt
nya pennor i en flygel på landet. För att undvika
strängarnas efterljudande, dämpades de genom inflätade
klädeslister, en metod, som visserligen endast är af
nytta på instrument med mycket kort ton.

En märkvärdig variant af denna flygel var det
<sp>nürnbergska hackbrädet</sp>, till sitt yttre likt
honom och likaledes försedt med sensträngar, men
alldeles olikt honom i sättet att frambringa tonen,
ty strängarna försattes ej i svängning genom anslag
medelst dockor, utan mot hvarje sträng trycktes ett
litet vridhjul, hvars ihållande friktion gaf en klang
af fiolartad färg. De små hjulens rörelser underhöllos
medelst ett större svänghjul, som låg utom lådan
och trampades med foten; de små hjulen sattes genom
tangenternas nedtryckning i rörelse. Detta instrument,
uppfunnet 1610 af <sp>Hans Haydn</sp> i Nürnberg, förekom
ännu i början af detta århundrade och undergick många
förbättringar. Benämningarna <sp>gambaflygel, fiolklaver,
cymbal</sp> m. m. voro alla likbetydande. I allmänhet bör
man ihågkomma, att det äldre instrumentbyggarnas
terminologi just på klaverinstrumentens område
var mycket rik, men äfven mycket osäker. De olika
tonverktygen förändrades mångfaldigt, förbättrades
genom nya uppfinningar och tillägg, hvarvid de
naturligtvis äfven försågos med nya benämningar,
och man skulle, kunna uppräkna en hel mängd namn på
instrumentmakare, hvilka alla kunde göra anspråk på
äran af någon sådan förbättring.

Det äldre instrument, som särskildt benämdes <sp>klaver</sp>,
stundom ock <sp>klavecin</sp> eller <sp>klavikord</sp>, knäptes
likaledes medelst korppennor och hade i början
af 17:e seklet ett omfång af 4 1/3 oktaver. De
kromatiska tonerna angåfvos genom öfvertangenter,
de naturliga genom undertangenter, och för att
stämma instrumentet för olika tonarter följde man
den grundlige orgelisten <sp>Andreas Werkmeisters</sp>
ännu brukliga qvintfortskridningsmetod, i det man
stämde vissa intervaller något undersväfvande. Med
nutidens instrument kan det gamla klaveret hvarken
täfla i tonens fullhet och styrka eller i yttre
storhet och prydlighet. Klaveren voro små klena
tonverktyg, hvilka på intet sätt nu mera skulle kunna
tillfredsställa vår smak. Mozart berättar, att vid
ett besök i ett italienskt kloster munkarna allt jemt
buro klaveret efter honom, på det man öfver allt måtte
få njuta af hans spel. Priset öfversteg i allmänhet
ej 80 rdr. Det goda priset var emellertid orsaken
till instrumentets spridning, och nutidens klagan:
"i hvarje hus en klinklåda" hörde man redan för nära
hundra år sedan af Schubart, som i sin "Musikestetik"
säger: "klaver spelas, hamras, trummas och klinkas
af alla, af stympare och talanger, hustru och man,
pojkar och flickor; det tillhör en god uppfostran".

De första och tillika oundvikliga olägenheterna hos
alla dessa instrument bestodo i omöjligheten att
frambringa så väl tonens starkare och svagare nyanser
som äfven en tillräcklig dämning för att hindra
efterklangen. I förra fallet medgaf dock hackbrädet,
som slogs med små hammare, dem man höll i handen,
någon nyans, och detta väckte hos padovanen <sp>Bartolomeo
Cristofali</sp> tanken att förena hackbrädets och klaverets
egendomligheter och sätta 
hammarna i förbindelse med tangenter, medelst hvilka
strängarna kunde anslås. Detta anslagets skiljande
från tangentens häfkropp utgör den väsentliga
skilnaden mellan pianot och klaveret, och Cristofali,
som först genomförde denna tanke, uppnådde verkligen
med sitt instrument de åsyftade gradationerna i
tonstyrkan, hvilka ock gåfvo det nya instrumentet
dess särskilda namn: <sp>fortepiano</sp>. Då dess nya
mekanik redan 1711 genom afbildning och beskrifning
offentliggjordes i tryck, men alla andra dylika först
långt senare blefvo kända, måste vi från nämda år
datera uppfinningen af vårt nu varande <sp>piano</sp>.

Den förut omnämde orgelisten <sp>Christoph Gottlieb
Schröter</sp> från Hohenstein i Sachsen förevisade 1721
vid hofvet i Dresden två modeller, der likaledes
hammarna, i den ena nedifrån, i den andra uppifrån,
sattes i rörelse genom tangenter; men huru vida han
grundade sin enligt egen uppgift redan 1717 gjorda
uppfinning på Cristofalis försök, eller om hon var
sjelfständig, är nu mera naturligtvis svårt att
afgöra. För det senare alternativet talar emellertid
den långt ofullkomligare mekanismen hos hans modeller.

Något instrument efter Schröters modeller lär
ej förfärdigats, emedan han sjelf ej egde medel
dertill och hofvet i Dresden ej skänkte saken någon
synnerlig uppmärksamhet. Cristofalis piano hade
deremot redan 1711 verkligen kommit till utförande
och egde som vigtigaste beståndsdelar redan tvåarmade
häfstänger, utlösning och för hvarje hammare en
fri dämmare. Denna utmärkta mekanik står också
öfver de försök, som fransmännen de följande åren
gjorde. I Tyskland förfärdigades hammarklaver först
1728 af den berömde orgelbyggaren <sp>Silbermann</sp>,
som tillegnat sig och på flerfaldigt sätt förändrat
Schröters uppfinning. Dock gjorde den tidens tyska
pianoinstrument till och med hos de första musiker
i Tyskland, såsom Sebastian Bach, ej samma lycka
som de italienska. Instrumentet var tungspelt och
tonen svag i höjden. Det var först den skarpsinnige
orgelbyggaren <sp>J. A. Stein</sp> i Augsburg, som till den
grad lyckades göra instrumentets företräden gällande,
att hammarmekaniken småningom alldeles undanträngde
flygeln med korppennor. Schröters konstruktion, som
Stein lade till grund för sina instrument, skilde sig
i så måtto från Cristofalis, att hammarens axel stod
i en messingsgaffel, som lättrörligt inskrufvades i
ändan af tangenten, så att hammaren uppbars af sjelfva
tangenten, medan deremot hos Cristofali hammaren var
skild från tangenten.

De steinska instrumenten voro trekoriga och betalades
efter den tidens förhållanden ganska högt. För ett
t. ex., som sändes till Mainz, erhöll fabrikanten 100
louisdorer samt en ankare rheinskt vin. Stein afled
1792 och efterlemnade två barn, <sp>Andreas</sp> och <sp>Nanette</sp>, hvilka han undervisat i sin konst, så att dottern, som
en karl, arbetade med såg och hyfvel. Nanette gifte
sig sedan med pianoläraren <sp>Streicher</sp> i Wien och anlade
här en pianofabrik, hvari hennes man sedermera äfven
tog verksam del. De härifrån utgångna streicherska
flyglarna ansågos den tiden med rätta för de bästa
och grundlade det stora rykte, som wieninstrumenten
så länge nästan uteslutande åtnjöto i Tyskland.
Tiden från pianots första uppträdande till
tjugutalet af vårt århundrade var temligen fruktbar
på hvarjehanda uppfinningar och ideer till dess
fullkomnande, hvilka dock mestadels nu mera dels
tillhöra kuriositeternas område, dels hemfallit åt
glömskan. <sp>Andreas Stein</sp> förenade flygeln och taffeln
till ett instrument och bygde äfven flyglar med
flöjtstämma; en mekaniker <sp>Hohlfeld</sp> i Berlin bygde 1757
ett fiolklaver; man konstruerade instrument med två
och tre klaviaturer samt ett otroligt antal stämmor
och förändringar, som i ett och annat fall skall
uppgått till 100, ja, ända till 250. <sp>Dittanaklasis</sp>
af </sp>Mathias Müller</sp> i Wien var ett upprättstående
instrument, som på hvardera sidan hade en klaviatur
och en besträngning. <sp>J. J. Schnell</sp> försökte omkring
år 1790 ej utan framgång att medelst luftströmmar,
ledda genom små messingsrör, bringa pianots strängar
att ljuda. Hans instrument, <sp>anemokorden</sp>, skall ha
haft en ovanligt angenäm ton och väckte i Paris en
utomordentlig beundran. Det egnade sig naturligtvis
endast till föredrag i långsam och bunden rörelse
och till sångackompanjement. En annan konstnär sökte
åstadkomma en förmedling mellan det gamla och nya,
i det han bygde instrument, på hvilka en piano- och
klavikordmekanik genom en pedal efter behag kunde
sättas i verksamhet. Sådana bisaker ha vid pianot
temligen länge bibehållit sig, och man påträffar
ännu stundom gamla instrument, på hvilka hela
janitsjarmusiken med puka, bäcken och klockor, fagott-
och harpstämma m. m. kan sättas i rörelse. Nu mera
söker man åstadkomma större enkelhet och bortlemnar
dylika lekverk för att höja instrumentets värde genom
en ökad varaktighet, genom klangens skönhet och styrka
och hufvudsakligast genom mekanikens fullkomnande
i afseende på ett möjligast beqvämt och behagligt
spelsätt. Pianot har vanligtvis endast två pedaler,
den ena till dämmarens lyftande och den andra för
att flytta mekaniken (una corda), hvarigenom hammarna
endast anslå en eller två strängar af de tresträngiga
körerna och dymedelst frambringa en svagare ton.

Till England kom den schröter-silbermannska mekaniken
genom en arbetare från den fabrik, som den äldre
af de båda bröderna, Andreas Silbermann, i början
af förra århundradet grundat i Strassburg och som
hans fyra söner fortsatte till år 1753. I början fann
denna mekanik dock föga anklang; först då schweizaren
<sp>Tschudi</sp> nedsatte sig i London och förenade sig med
den unge skotten <sp>Broadwood</sp>, vans större framgång.

Behofvet att genast efter strängens anslående
låta hammaren återfalla ledde till uppfinning af
<sp>utlösningen</sp>, som tillhör <sp>Stodard</sp>, en af Broadwoods
elever, samt den tyske pianofabrikanten <sp>Becker</sp>,
och denna förbättring utgjorde ett ganska vigtigt
framsteg. Men den nyare pianoteknikens utbildning
fordrade dessutom äfven instrument, i hvilka hvarje
ton i den snabbaste följd kunde upprepas. Detta kunde
endast möjliggöras derigenom, att hammaren i hvarje
ögonblick af sitt återfall fattades af tungan och åter
kunde kastas mot strängen, så att, när fingret endast
något litet lyftes från tangenten och å nyo nedtryckte
honom, tonen ögonblickligt och säkert angafs. Denna
nya uppfinning, <sp>repetitionen</sp>, utfördes af den berömde,
förut omnämde instrumentfabrikanten <sp>Erard</sp> i Paris.
När vi höra, att endast i London årligen tillverkas
omkring 23 000 pianoinstrument, som representera ett
ungefärligt värde af 2 millioner pund sterling,
och att Frankrike årligen frambringar pianon
för omkring 16 millioner franc, att Belgien
förfärdigar omkring 1 300, Wien omkring 2 500 till
2 600, att Leipzig, Berlin, Breslau, Stuttgart ej
allenast uppnå, utan till och med öfverskrida dessa
siffror, och när man dertill besinnar, att hvarje
stad, äfven de smärre, eger instrumentbyggare,
ofta af förvånande produktivitet, undrar man ej
öfver den klagande frågan: "hvarifrån komma då
alla dessa instrument, som skrälla i hvart enda
hus?" Pianofabrikationen inskränker sig ej till
England, Tyskland och Frankrike; Amerika har sin
<sp>Steinway</sp>, sin <sp>Chickering</sp>, som i produktivitet trygt kunna täfla med Broadwood. Och om de också ej, såsom
denne, redan år 1852 utsändt mera än 108 000 pianon
i verlden, har i stället deras fabrikation på de
senaste åren utvidgats på ett desto mera öfverraskande
sätt. De 27 första pianofabrikerna i Förenta staterna
afyttrade år 1869 pianon till ett värde af 5 317 402
dollar, häribiand 2 200 instrument ensamt af Steinway &
Son till ett belopp af 1 205 463 dollar, af Chickering
till en million dollars värde.

Äfven i <sp>Sverige</sp> har pianofabrikationen gjort ganska
betydande framsteg, och särskildt har Stockholm att
uppvisa ett betydligt antal instrumentmakare[.] De äldre,
nu mera upphörda fabriksfirmorna <sp>Hulting, Rosenvall,
Söderberg</sp> m. fl. lemnade på sin tid mycket eftersökta
instrument, bland de nyare <sp>Jacobsson, Hoffman</sp> m. fl.,
och i Göteborg ha <sp>Billberg</sp> och <sp>Malmsjö</sp> förfärdigat
pianoinstrument, som tillhöra första ordningen.

<b>Pianots bygnad.</b> Instrumentets yttre infattning,
lådan eller kroppen, är endast snickararbete, som
på tonens fysikaliska natur har föga inflytande. I
afseende på instrumentets yttre form urskilja vi tre
hufvudarter af pianot: <sp>flygeln</sp> med den på längden
utlagda kroppen, det taffelformiga pianot, <sp>taffeln</sp>, samt det upprättstående, <sp>pianinot</sp>; alla innehålla
samma beståndsdelar.

<sp>Ramen</sp>, i hvilken samtliga strängarna äro uppspända,
måste i följd häraf uthärda en betydlig spänning, som
i trekoriga flyglar beräknas till nära 300 centner. En
sådan kraft sträfvar att draga stämnagelsskifvan
och stämstocken, hvari strängarna äro fästa,
åt hvarandra och sammandraga ramens båda ändar
samt måste derför genom dess motstånd oupphörligt
tyglas, ty en hårsmåns eftergifvande skulle verka
en märkbar förstämning. Stämningens bibehållande
är ock, som bekant, ett af de första anspråken på
ett godt piano. Utsökt och fullkomligt tort trä af
flerfaldigt slag utgör hufvudmaterialet till denna
grundbygnad. Man låter det ligga flera år i fria
luften, innan man använder det. Vissa hårda träslag,
som aldrig torka tillräckligt, så länge de få behålla
sin form af stammar eller tjocka plankor, söndersågar
man till tunna bräder eller formar dem redan i förväg
någorlunda till deras framtida ändamål. Äfven det
fullkomligt lufttorra träet bringas före användningen
ofta i svettkammaren, der genom konstgjord värme den
sista återstoden af fuktighet utpressas. Bland de
hårda träslagen begagnas vanligtvis ek, bok, lönn,
bland de mjuka gran och 
tall. Ofta förenas två eller tre träslag. Ramen
sammanfogas nämligen icke af så stora stycken
som möjligt, utan af flera tunnare skifvor,
hvarvid man oftast omvexlar med hårda och mjuka
trälager. Bindmedlet mellan alla dessa beståndsdelar
är, utom noggrann inpassning, godt lim, som härigenom
sjelft blir en vigtig beståndsdel af massan, emedan
det måste förena alla styckena till ett oskiljaktigt
helt. Vid hoplimningen värmas äfven trästyckena, och
det hela sammanhålles fast genom skruframar eller på
annat sätt, till dess allt hunnit väl torka.

Då den efter hand allt mera förstärkta besträngningen
tog en ökad motståndskraft i anspråk, måste man
äfven blifva betänkt på att förstärka denna. Utom
de vanliga längd- och tvärspjelorna af trä, tog man
nu äfven jernspröjsor till hjelp, i början en eller
ett par, sedan småningom flera, och införlifvade
efter hand allt större jernmassa med instrumentets
grundbygnad. Men ej nog härmed: man stälde äfven
strängfästena i en påskrufvad jernskifva. Äfven har
man gjutit ram, stämnagelslist m. m. i ett enda
stycke och dermed visserligen ernått den största
motståndskraft. Emellertid utöfvar dessa jernmassors
användning i instrumenten ett ej fördelaktigt
inflytande på tonen, som derigenom blir hård och
spetsig.

De båda bygnadssätten, det wienska och det
s. k. engelska, skilja sig betydligt till
lådans bygnad, valet af träslag och de särskilda
beståndsdelarnas utarbetning och sammanfogning. Det
senare, som visar ett särdeles vårdadt arbete, är i
sina delar tunnare eller smalare utan att derför ega
mindre motståndskraft.

På <sp>taffelinstrumenten</sp> åter äro förhållandena
mindre fördelaktiga för en sådan strängspänning,
då här klaviaturen från sidan djupt ingår i kroppen
och borttager det utrymme, som kunnat begagnas till
motstod. Lådans botten måste således öfvertaga största
delen af motståndet mot den starka strängspänningen
och derför så väl till arbete som valet af material
utföras med den största omsorg. Den bästa metoden är
att sammanlimma henne af tre öfver hvarandra lagda
träskifvor, hvaraf den innersta och tjockaste är af
ek och med sina fibrer löper i samma riktning som
de på snedden spända strängarna, de båda yttersta
deremot äro af furu med rätt utåt riktade fibrer.

Man har, som bekant, <sp>framtill-</sp> och <sp>baktillstämmiga</sp>
tafflar. Skilnaden består i besträngningens och
således äfven stämstockens olika läge, hvaraf
de öfriga modifikationerna i ramens bygnad och
tangentlängden bestämmas. I det instrument, som
stämmes framtill, ligger stämstocken med kilen
närmast bakom tangenterna i något sned riktning,
på det att strängarna må få plats bredvid hvarandra,
Besträngningen är derför så anordnad, att strängarna
äro vända ungefär åt det venstra nedre och det högra
öfre hörnet. Stämstocken, under alla omständigheter
en kropp af hårdt trä, kan här endast placeras på
lådans båda sidoplan och ligger, då han måste lemna
rum för klaviaturen under sig, ihålig i hela sin
längd, hvarför han till stöd erhåller en passande
jernlist. I det instrument åter, som stämmes bakifrån,
ligger stämstocken bakom, i hela sin längd fastlimmad
vid ramen, och denna 
anordning lemnar mera plats för besträngningen, som från
stämstocken löper nedåt till venster.

På senaste tiden har instrumentfabrikanten <sp>Blüthner</sp>
i Leipzig gifvit flygellådan en mera symmetrisk
form genom att ej låta henne utlöpa rakt på den ena
längdsidan, utan äfven kröka denna, så att medellinien
afskär två likformiga hälfter. Bassträngarna
erhålla derigenom en annan, sned riktning och gå
öfver diskantsträngarna. Med denna konstruktion
är förenad en dubbel resonansbotten, och
erfarenheten har hittills visat dessa instrument
vara i alla hänseenden utmärkta. Glassbarrows
royal-patent-equal-tension-cottage-piano-forte med
fiolartad resonansbotten är tills vidare endast att
betrakta som ett kuriosum.

<sp>Resonansbottnen</sp> är pianots själ. Det är han,
som först förlänar instrumentet sjelfva stämman,
ty en spänd sträng, som, då han anslås, ej har
några, medklingande kroppar i sin närhet, svänger
visserligen för ögat, men örat förnimmer litet
eller intet. Först då strängens svängningar medelst
stallet på resonansbottnen fortplantas och dennas
smärre delar tvingas att svänga med, uppkommer en
användbar ton. Men icke hvarje brädlapp duger till en
resonansbotten. Virkets urval och bearbetning fordra
den största noggranhet.

Fig. 445. Cristofalis hammarmekanik,

Resonans- eller klangbottnen består af en skifva af
tunna brädlappar, som rättar sig efter instrumentets 
och besträngningens form. Dessa träskifvor äro ofvantill 
alldeles släta, men stödjas och sammanhållas på baksidan 
af ett antal fastlimmade, olika riktade trälister. Ofvantill
är endast en list af mycket fast trä så pålagd,
att han kommer att ligga i närheten af stämlisten
och är lika svängd som denna. Detta är stallet,
öfver hvilket de spända strängarna löpa så, att de
ligga fast på det samma och sålunda meddela det
en del af sin tryckning. Till klangbottnen tages
helst utsökt, hartsfritt granträ; dock äro äfven
andra träslag, såsom ceder, lärkträ, furu m. m.,
användbara. Metaller, särdeles stål- och kopparplåtar,
äfvensom spändt pergament, ha försökts, men med
mindre fördel än träbottnar, och äro derjemte vida
dyrare. Till resonansskifvorna tagas simpla träslag
med rätliniga ådror. Om dessa ådror i det färdiga
stycket löpa parallelt med strängarna eller tvärs
öfver eller på snedden, hvilket allt förekommer i
praktiken, tyckes vara utan inflytande på tonens
beskaffenhet; hufvudsaken är, om träet har smala
och stadiga ådror, hvilket på en gång betecknar
dess större tyngd och hårdhet, eller om ränderna
äro öppnare, bredare och träet derför också mera
mjukt. Den förra arten lämpar sig att läggas under
de högre strängarna, den andra kommer 
i basregionen. Dessutom gör man bottnens yta tunnare
för basen, tjockare för de högre lägena. Ett tunt
bräde af mjuk struktur låter redan vid knackande
derpå förnimma en djupare ton än ett tjockare och
hårdare. Resonansbottnens tjocklek, som i samma
instrument aftager från diskanten till basen, beror
äfven af instrumentets storlek och dess starkare
eller svagare besträngning, så att flyglar alltid
hafva tjockare bottnar än de smärre sorterna. Alla
brukliga tjocklekar vexla ungefär mellan 0,13 och
0,33 tum. De nedtill anbragta ribborna, omkring
0,7-1,7 tum tjocka smålister af resonansbottensträ,
skola gifva bottnen behöflig stadga och öfver allt
lika elasticitet. Deras antal och riktning äro icke
ovilkorligen bestämda; i senare afseendet söker man
blott ställa så till, att resonansskifvornas ådror så
mycket som möjligt korsa hvarandra. Äro dessa lagda
tvärs öfver bottnen, löpa listerna på längden; i detta
fall behöfvas endast få, då de särskilda skifvornas
ändar i alla fall hafva flera stödjepunkter.

Trävirket för resonansbottnar, ribbor och klaviaturer
utväljes af särskildt dertill anstälda personer i
skogrika trakter, bearbetas på förhand någorlunda
med såg och hyfvel och sändes i bräder och bundtar
i handeln.

Fig. 446. Schröters mekanik.

<b>Mekaniken.</b> De rörliga delarna eller det till
strängarnas anslående tjenande hammarverket utgör
pianots intressantaste och vigtigaste parti, hvarpå
äfven de flesta uppfinnare och förbättrare försökt
sig. Deraf kommer ock, att antalet af förr och nu
brukliga mekanismer är ganska ansenligt, hvarför
vi deraf endast upptaga, hvad som för en allmännare
öfversigt är nödvändigt. De mångfaldiga förändringarna
gälla endast mekanikens bakåt liggande del, hammar-
och dämmarverket, då tangenterna deremot i följd
af sin bestämmelse äro enklare stycken och deras
anordning en gång för alla bestämdt gifven.

<sp>Tangenterna</sp> förfärdigas af mjuka simpla träslag:
lind, gran m. fl. Till sin princip utgöra de en
dubbel häfstång, hvarvid i synnerhet stödjepunkten
är af vigt. Stödjepunkten för tangenterna gifves
af en list, på hvilken äro inslagna platta stift,
som gå genom en inskärning i tangenten. Stiften
för de kortare öfvertangenterna befinna sig längre
fram. Af stödjepunktens läge beror hufvudsakligen det
tyngre eller lättare spelsättet; vidare bestämmas af
stödjepunkten samt det spelrum, som gifves tangenten
för nedgåendet under fingret (ungefär 0,25 tum),
lyftningshöjden af den bakre tangentdelen och dermed
äfven af den på honom stående stötaren. Vi se här
sålunda redan en hel följd af storheter eller mått,
som bero af hvarandra och måste stå i inbördes
öfverensstämmelse, så vida ett verkligt godt anslag
skall kunna vinnas. 
Den äldsta mekaniken är <sp>Cristofalis</sp> hammarverk, hvars
konstruktion synes af fig. 445. I denna afbildning är
<i>a b</i> tangentens bakre del, som vid sitt uppåtgående
med stöttungan <i>f</i> lyfter den omkring <i>e</i> vridbara
mothäfstången <i>c d</i> och på samma gång aflägsnar
dämmaren <i>g</i> från strängen <i>h i</i>. Stöttungan stöder sig
mot en plattslagen metalltråd <i>k</i> och hålles af fjädern
<i>l</i>. Den egentliga hammaren <i>m</i> rör sig i hammarnöten <i>n</i>,
som ligger uti hammarbåren <i>o; p</i> äro små korsvis lagda
snören, mellan hvilka hämmarna äro inpassade. Redan
ett ytligt betraktande visar det ändamålsenliga
i denna mekanik, hvilket ännu mera framträder vid
jemförelsen med <sp>Schröters</sp> senare gjorda uppfinning.

Den gamla schröterska mekaniken, sådan hon med någon
förändring användes af strassburgaren <sp>Silbermann</sp>,
är framstäld i fig. 446. Stycket <i>a b</i> är den bakre
tangentdelen, på hvilken hammaren <i>c</i>, som uppbäres
af <i>d</i>, befinner sig. Då tangenten genom tryckningen med
fingret går uppåt, uppehålles den kring ett stift vridbara 
spetsen <i>e</i> af kanten till den midt emot stående
listen <i>f</i>, och hammaren måste då slå omkring och
uppåt. Sjelfva tangentens spelrum inskränkes genom
den nedre sidan <i>g</i> af samma list. Då hammarens skaft
utgör en betydligt längre häfstångsarm än den motsatta
ändan, måste äfven hammarhufvudets väg och hastighet
vara i förhållande större. På nutidens instrument
förhåller sig härtill tangentens nedfallande under
spelarens finger ungefär som 1 : 8; således är den väg,
hammarhufvudet genomlöper, medan tangenten går ned,
åtta gånger längre och derför äfven hastigheten åtta
gånger större.

Fig. 447. Wienmekaniken.

Vi se, att <sp>dämmaren</sp>, en af de vigtigaste
beståndsdelarna, hvilken Cristofali så sinnrikt
anbragt, här saknas. Strängarnas efterklingande
dämpades här ofullkomligt medelst inflätade klädesremsor. 
I Tyskland förbättrade <sp>Stein</sp> den
schröterska mekaniken, och flyttningen af hans
verkstad till Wien genom hans barn gaf anledning
till benämningen wienmekaniken, som länge och till
en del intill vår tid bibehållit sig. Stein uppfann
och satte i stället för den stela listen <i>f</i> (fig. 446)
<sp>utlösaren</sp> <i>g</i> (fig. 447), som gaf hammaren mera frihet,
och å andra sidan, för att ej låta denna frihet
urarta, <sp>hammarfångaren</sp> <i>i</i>. Utlösaren är medelst
en pergamentremsa fastlimmad vid sin list, och en
ståltrådsfjäder nedtrycker honom alltid inåt till
anslagslisten. Hammaren slår uppåt af samma orsak
som i den förra mekaniken, emedan hans skaftända <i>e</i>
stöter på ett hinder; men här är hindret undvikande,
och på en viss lyftningshöjd måste uppehållaren
efter skedt hammarslag nedhalka från den då mera
lutande hammarspetsen, hvarefter hammaren genast
faller tillbaka, om än tangenten förblir lyft. Det
längre uthållandet på tangenten har sedan blott den
verkan, att aflyftaren <i>h</i> för dämmaren ej går ned och
den anslagna strängen fortfar att ljuda. Utlösaren har
efter hammarens nedfallande åter stödt sig mot sin
dyna, och när tangenten derefter å nyo nedfaller,
viker han åter tillbaka för trycket af spetsens
rundade undersida och framskjuter å nyo, så snart
spetsen kommit så djupt, att utlösarens hufvud kan
ställa sig <sp>öfver</sp> honom. Utlösarens bestämmelse är
således ett ständigt vexlande inskjutande med hufvudet
under och öfver den förbi gående hammarspetsen. En
sådan utlösning, d. ä. en inrättning, genom hvilken
hammaren efter skedt anslag genast faller tillbaka
af sig sjelf, finnes i en eller annan form uti
hvarje nyare mekanik; hennes nytta är uppenbar. Men
hammaren erhåller äfven af den träffade strängen ett
motslag, som skulle kunna föranleda hans förnyade
uppspringande, hvarför ock en <sp>hammarfångare</sp> alltid
är till hands, en liten stoppad, något snedt stäld
mothållare, som genom de båda mjuka ruggiga ytornas
gnidande eller ock genom större eller mindre klämning
genast försätter hammarhufvudet i stillhet. Ju starkare
en tangent anslås, desto starkare slår sig hammaren
genom återstudsandet in uti fångaren.

Cristofalis ide att skilja hammaren från tangenten, så
att han vänder sig i ett särskildt, orörligt lager,
och medelst en med tangenten förenad stöttunga
gifva honom anstöten fann i Tyskland visserligen
uppmärksamhet, och några påstå, att Silbermann
sjelf gjort uppfinningen; dock tillämpades hon
hufvudsakligast i Frankrike och England af tyska
mästare, och mekaniken kom sedan som engelsk tillbaka
till Tyskland, ehuru ingen engelsk fabrikant i
väsentlig mån bidragit till hennes utbildning.

Fig. 448. Engelsk mekanik.

Den s. k. <sp>engelska</sp> mekaniken skiljer sig sålunda
från den wienska deruti, att hammarna med
sina tapplager ligga inbäddade i en fast list,
hvarigenom de mekaniska förhållandena blifva
långt enklare och fördelaktigare än efter den förra
inrättningen. Stöttungan <i>f</i> (fig. 448) står lodrätt på
tangenten <i>a b</i> och ger vid uppåtstigandet hammaren <i>m</i>
strax framför hans vridpunkt <i>n</i> den stöt, som kastar
honom uppåt; så snart stöten inträffat, befrias
hammaren i följd af utlösningen på en bestämd höjd
från stötaren och återfaller i fångaren. Utlösaren
bildar alltid ett stående hinder, som tvingar
stötaren, sedan han stigit ett visst stycke, till en
böjning åt sidan, så att hans spets måste lemna sin
angreppspunkt under hammarnöten. Stötaren är derför i
smärre verk ofta blott med en pergamentremsa, men i
allmänhet medelst hål och


stift fäst vid tangenten. En liten fjäder sträfvar
ständigt att bibehålla honom i lodrät riktning
och återför honom dit, när utlösningen gjort sin
tjenst. Goda instrument äro äfven så inrättade,
att stötarens fasthängningspunkt vid tangenten
kan genom små skrufvar ställas något högre eller
lägre, ty det är af påtaglig vigt att noggrant
kunna reglera hans lyfthöjd. På föregående sida
stående figur visar den engelska mekanikens vanliga
anordning. Utlösningen bildas här af ett snedt genom
hammarlisten gående skrufstift <i>e</i>, och det är tydligt,
att vid stötarens stigande hans sneda yta måste
komma i kollision med stiftets hufvud och stötaren
vika undan så långt till venster, att spetsen ofvantill 
lemnar hammarnöten. Genom utlösarens fram- och tillbakaskrufvande 
utfinnes slutligen den punkt, der anslag och utlösning bäst 
och bestämdast inträffa. På tangentens bakre ända hvilar 
en häfstång, som bär dämmaren <i>g</i>. Stöttungans utlösning 
kan naturligtvis ha åtskilliga andra former och har dem ock; en
redogörelse derför skulle dock föra oss för långt.

Ett nyare, ofta prisadt, men från andra håll mindre
uppmärksammadt framsteg i pianobygnaden är den
så kallade <sp>repetitionsmekaniken</sp> eller dubbla
utlösningen. Iden härstammar från Erards atelier i
Paris, och <sp>Frans Liszt</sp> gjorde nyheten ryktbar. I
hvarje vanlig mekanik måste nämligen tangenten
efter skedt anslag kunna åter fullständigt lyfta
sig, innan något nytt anslag kan ske, ty den utlösta
stöttungan måste först åter kunna inställa sig under
sin angreppspunkt vid hammaren. Repetitionsmekaniken
deremot medgifver samma strängs hastiga anslående
flera gånger å rad, om tangenten också blott får en
lyftning af två tredjedels eller en linie. Härigenom
beredes virtuosen en stor lättnad i utförandet af
snabba drillar.

Fig. 449. Repetitionsmekanik.

Den af Erard uppfunna repetitionsmekaniken är ett
hopande af ej särdeles lyckligt ordnade leder; sedan
dess har man uttänkt enklare mekanismer, som gifva
samma verkan och hvaraf vi i fig. 449 afbilda en. I
den i hvilande tillstånd framstälda mekaniken se vi
stöttungan, i form af en vinkel <i>c d e</i>, längre upptill
försedd med en ny arm <i>f</i>, på hvilken är fäst en böjd
stålfjäder, som vid den andra ändan med ett stoppadt
hufvud <i>g</i> nedtill hvilar mot hammarnöten <i>h</i>. Vid
vanligt spel verkar mekaniken som hvarje annan; hufvudet 
med fjädern har ingenting att uträtta, ehuru det alltid 
hvilar mot hammarnöten och följer dess upp- och nedgående. 
Men om tangenten deremot af den spelande hålles nedtryckt, 
så att stöttungan förblir utlöst, faller hammaren tillbaka
endast ett kort stycke och förblir hvilande på
hufvudet. Fjädern blir nu för ögonblicket ett
stöd och en häfstång, ty han är stark nog att hålla
hammaren, sväfvande och genom hufvudet öfverföra den
nedtryckta tangentens korta impulser på hammarnöten,
så att svaga, korta slag i snabb följd kunna gifvas
sjelfva strängen.

Härmed ha vi emellertid endast i korthet antydt
pianots förbättringar. Moscheles, Liszt, Thalberg,
Rubinstein, Bülow, Tausig jemte flere berömda,
virtuoser skulle aldrig kunnat göra sig gällande,
om instrumentet ej redan uppnått en viss utbildning;
de visade, hvad som på pianot kan åstadkommas,
men föranledde äfven å sin sida ytterligare
förbättringar. Pianot har också blifvit ett helt annat
instrument; dess nu varande tonkarakter är i väsentlig
mån olik dess ursprungliga, och man märker på den
äldre pianoliteraturen, till och med Beethovens,
att hon är tänkt för andra klangeffekter än dem,
nutidens instrument erbjuda <footnote>Detta är delvis riktigt, 
men beror för öfrigt ganska mycket af det olika behandlingssättet
hos de moderna instrumenten. På Bechsteins, Blüthners m. fl:s 
flyglar låta Mozart, Haydn, Weber m. fl. förträffligt spela sig, 
hvilket deremot är nästan omöjligt på ett pianino af den vanliga
beskaffenheten, äfvensom på flyglar med djupgående tangenter och 
mycket voluminös ton.  Ö. a.</footnote>.

För <sp>upprättstående</sp> instrument, der hammarslagen måste
falla i annan, vanligtvis horisontal riktning, blir
mekaniken naturligtvis annorlunda anordnad. Rörelserna
blifva här lätt något trögare, emedan den naturliga
tyngden mindre förmår medverka, så vida man ej vill
taga små motvigter af bly till hjelp, hvilket i vissa,
inrättningar också verkligen eger rum. Det gifves ett
temligen stort antal horisontalt, slående mekanismer;
vi af bilda deribland i fig. 450 en af de enklaste,
hvars bygnad och verkan genom det föregående är lätt
att fatta och som förnämligast utmärker sig genom en
vacker konstruktion af dämmaren. <i>a b</i> är tangentens
bakre del, <i>c d</i> stöttungan. Hammaren <i>f</i> vänder sig i
nöten <i>e</i>. Dämmaren <i>k</> är fäst vid ena sidan
af en vinkelhäfstång <i>g h i</i> och tryckes från strängen
genom en liten stång <i>l l</i> hvilken vid tangentens
nedtryckande uppskjutes af hans bakre ända. Så snart
fingret lemnar tangenten, trycker en fjäder <i>m</i> dämmaren
åter mot strängen <i>n n</i>. 

Fig. 450. Mekanik för stående instrument.

Slutligen ges det ock ett stort antal <sp>nedåt slående</sp> mekanismer. 
Dessa ligga med sina klaviaturer <sp>öfver</sp> strängarna; den bakre 
tangentdelens uppstigande användes sålunda icke till en uppåt riktad
stöt, utan till att nedifrån
upphemta den tvåarmade hammarhäfstångens bakre
arm. I stället för stöttunga går en sammanbindande
led från tangenten nedåt, som antingen ständigt
eller omvexlande i angrepp och utlösning står
i förbindelse med hammaren, nämligen med ett
vridpunkten öfverskjutande stycke af den samma. Det
var i synnerhet instrumentfabrikanten <sp>Greiner</sp>, 
som sökte lösa problemet af den nedåt slående mekaniken,
och vi meddela i fig. 451 en afbildning af en hans
uppfinning. Strängen <i>a b</i> lemnas af dämmaren <i>c</i>,
då den bakre tangentändan <i>d e</i> går uppåt. Härmed
lyftes äfven delen <i>f g</i>, som träder i stöttungans
ställe och nedtill utlöper i ståltrådshaken <i>h</i>, och
stycket <i>i</i> af hammaren <i>k l</i>, hvari haken ingriper,
erhåller en knyck, som snabbt skjuter den förstnämda
på strängen. Utlösningen sker derigenom, att det
med tangenten sammanbundna stycket <i>f g</i> vid en viss
höjd träffar en liten skruf <i>m</i> och derigenom tränger
honom tillbaka, men vid nedgåendet åter framtryckes
genom en fjäder. En fjäder eller annan anordning
återtager genast hammaren efter skedt anslag. Den
vid hammarnötens ända synliga kroppen <i>n</i> är ett slags
fångare af filt.

Hvilkendera af dessa mekanismer än väljes, gifva dock
dess möjliga företräden framför andra ännu ingen
garanti för ett verkligt godt instrument. Ty då
mekaniken för hvarje särskild ton är sjelfständig,
erfordras dessutom äfven den största noggranhet,
den finaste känsel hos handen och det mest öfvade
öra för att sammanbinda alla dessa tusentals olika
delar till ett öfverensstämmande helt.

Fig. 451. Nedåt slående mekanik. 

Då vi kasta en blick på en pianomekanik, sådan
hon i fig. 451 är framstäld, ligga hennes flesta
beståndsdelar dolda, och saken ser ej så invecklad
ut, som hon i verkligheten är. Antalet af de
särskilda småbitar af olika träslag, af stål- och
messingstråd, kläde, filt, skinn och pergament,
som finnas i mekaniken af en stor, med de finaste
inrättningar utrustad flygel, kan öfverstiga 3000;
hvarje enskildhet måste vara på det noggrannaste
utarbetad med handen och lika noga inpassad i
det hela. Olika träslag användas för de olika
delarna, allt efter som de bäst egna sig för deras
egenskaper. Det ena väljer man, emedan skifvor deraf
ej slå sig, det andra, emedan det har rakt löpande
ådror, andra åter, emedan de äro hårda eller mjuka
eller sega o. s. v. Mest användas apel, päronträ,
lind, äfvensom mahogny, ceder, pernambuco- och
bresiljeträ, och det är otroligt, hvad det ofta så
svaga träarbetet och ståltrådarna kunna uthärda,
då pianot forceras. Men mästaren röjer sig deruti,
att han känner sitt material och förstår att välja
rätt, att han ger alla 
delar deras riktiga proportioner och former och
sammanställer det hela så, att delarnas fria rörelse
ingenstädes hämmas.

De nyare instrumentens <sp>hammare</sp> bestå ej, som
klavertangenterna, af hårda metalliska kroppar, utan
man har, med afseende på den stora stränglängden och
för att betaga den betydligt förstärkta tonen hårdhet
och skärpa, öfverklädt dem med mjukt stoff, hvarigenom
rörelsen mera öfverflyttas på strängens hela massa
och dessa hit och dit löpande vågor, som föranleda
uppkomsten af de skallrande höga öfvertonerna, ej
kunna bilda sig i samma grad som på klaveret. Tonen
blir derigenom visserligen något dofvare, men vinner
större fullhet. Att dämningen likaledes genom mjukt
stoff lyckas bäst, säger sig sjelft. Hammarnas
så väl som dämmarnas beklädnad är derför ett af
pianobyggarens vigtigaste arbeten samt fordrar den
största noggranhet och det fullkomligaste material,
så vida ej tonen med tiden genom dessa beståndsdelars
förändring (hårdnande m. m.) skall förlora något
af sin ursprungliga karakter. Förr, då man endast
förstod att för sådana ändamål använda fårskinn och
bomullstyg, voro dylika olägenheter oundvikliga. Man
använde väl äfven hjortläder till hammarbelädring,
och detta stoff var ock fullt ändamålsenligt, men
kan nu mera ej erhållas i tillräcklig mängd. Det var
således ett stort framsteg, när man först i Frankrike
lärde sig tillverka vissa filtsorter, som nu allmänt
begagnas. Uppfinningen spreds snart till England och
sedermera äfven till Tyskland, der firman Weickert
i Leipzig drifver denna fabrikation i stor skala.

Fig. 452. Klaviatur och hämmarnas anordning.

<sp>Hammarfilten</sp> förekommer i fyrkantiga stycken af 3
till 5 fots längd och 2 till 3 1/2 fots bredd samt
har 5 till 2 eller 1 till något öfver 1/2 linies
tjocklek. Han är mycket fin och mjuk samt består af
ren eller med något bomull blandad fårull, stundom
ock med tillsats af kaninhår.

Hammarhufvudenas tjocklek och rundning äfvensom
deras mjukhet äro betydligast för de djupaste
tonerna och aftaga sedan åt höger i samma mån som
sjelfva strängarnas längd eller tjocklek. Endast
öfverdragets öfversta lager består af den bästa
filten; till underbäddande, såsom s. k. underfilt,
användes en ringare sort. Filtstyckena fästas med
lim på sitt ställe och åtdragas mindre på de tjockare
hufvudena, mera på de tunnare. Äfven för diskantläget
förekommer belädring.
Medan det mjuka hammar- och dämmarmaterialet sålunda
träder i beröring med strängarna och å ena sidan
hjelper till att bilda tonen, å den andra att bringa
honom till tystnad, är på talrika andra ställen
kläde eller skinn anbragt för att hindra hvarje
annat biljud att uppkomma, så att mekanikens gång
blir fullkomligt ohörbar. Öfver allt, der två hårda
delar af mekaniken träda i beröring, finnes sålunda en
beläggning med kläde eller dylikt för att dämpa hvarje
möjligt buller; så t. ex. under tangenterna närmast
nedtryckningen, vidare i midten, der öppningarna,
i hvilka vridstiften inträda, äro fodrade med kläde,
samt vid tangentens bakre ända, efter behof så
väl under som öfver den samma. Vid utlösningen för
stöttungan äfvensom vid hammarnöten, mot hvilken
tungan spelar, är naturligtvis en synnerligt god
beläggning behöflig. Äfvenså äro de så kallade
kapslarna, i hvilka hammarnöten vänder sig på sitt
stift, fodrade med kläde. Hammarna återfalla på en
stoppad list, och i mån af mekanikens mer eller mindre
komplicerade förhållanden måste på många andra ställen
ett hårdt sammanträffande mildras genom någon mjuk
beklädnad, ja, omtanken för verk af första ordningen
går så långt, att till och med trånga hål, hvari en
metalltråd skall röra sig, t. ex. till dämmarens
upplyftande, fodras med kläde. Hammarfångarna äro
alltid öfverklädda med mjukt skinn, så att här två
mjuka luddiga kroppar komma i beröring med hvarandra,
såsom det verksammaste medlet att genast försätta
hammaren i stillhet.

<sp>Besträngningen.</sp> Vi komma nu till besträngningen,
instrumentets hufvuddel, hvartill alla öfriga delar
endast äro underordnade lemmar. De förändringar,
strängarna sedan ett halft århundrade undergått,
sträcka sig till materialets art och godhet så
väl som till metalltrådarnas tjocklek. De äldre
klaverfabrikanterna togo till sina långt tunnare
besträngningar i djupet jern-, i höjden messingstråd;
den senare erhölls bäst från Nürnberg, medan Berlins
jerntråd vann företrädet. Nu mera är nästan hela
materialet af gjutstål, en engelsk förbättring. Länge
voro <sp>Webster</sp> och <sp>Horsfall</sp> de förnämsta leverantörerna af goda klaversträngar; sedermera ha de af <sp>Miller</sp>
i Wien och sedan slutet af 50-talet af <sp>Pöhlmann</sp>
i Frankenhammer ej allenast uppnåtts, utan äfven öfverträffats. En Broadwoods flygel, bespänd med millerska strängar och från 1852 till 1862 spelad
på 460 konserter, förlorade på hela tiden blott en
enda sträng.

Strängens <sp>ton</sp> beror, som bekant, visserligen på
längden af hans svängande del, på hans tjocklek
och spänningsgrad; dock kunna dessa tre faktorer,
såsom erfarenheten lärt, ej ersätta hvarandra; fast
mera måste de stå i ett visst inbördes förhållande,
om den starkaste och vackraste ton skall kunna
erhållas. Endast då strängen spännes så hårdt,
att han är nära att springa, klingar han starkast
och renast; de starkaste strängarna äro derför
äfven de bästa. Men kan den bästa ton ej vinnas
i hvarje spänningsgrad, är det naturligt, att den
väsentligaste förmedlingen måste sökas mellan de
båda andra faktorerna, längden och tjockleken. Den
riktiga afmätningen af stränglängderna, hvilka åter
måste rätta sig efter instrumentets bygnadssätt, är
således en vigtig uppgift. Hvarje grad af strängens
tjocklek, längd, vigt och spänning 
medför en särskild nyans af tonen. Skulle man spänna
två strängar af lika längd och tjocklek så olika,
att skilnaden mellan deras tonhöjder blefve en oktav,
skulle den högre tonen möjligen klinga väl, men den
lägre deremot svagt och platt; ville man å andra
sidan, för att erhålla ofvan nämda båda toner,
låta två strängar endast skilja sig till längden
eller blott till tjockleken, blefve skilnaden i 
tonqvaliteten väl ej så stor som i förra fallet,
men den önskade lika klangen och styrkan skulle dock
saknas. Instrumentbyggarens öfvade öra märker redan en
tydlig skilnad mellan två olika strängnummer, änskönt
12 till 30 slags sådana användas i ett instrument, och
han söker genom hämmarnas sista beklädnad åstadkomma
en utjemning. Praxis är sålunda den att låta längden
så väl som tjockleken, och i mindre mått äfven
spänningen, aftaga nedifrån uppåt. Väl gifvas regler
härför, men förfaringssättet blir dock alltid blott
förmedlande, ungefärligt, hvarvid det afgörande ordet
tillkommer örat. Pianobyggarna borde derför, för att
sjelfva kunna besvara uppstående frågor, vara fullt
förtrogna med fysikens läror eller åtminstone med
akustikens, vågrörelsens, elasticitetens m. m. lagar;
men, tyvärr, inskränker sig flertalet endast till
det empiriska efterbildandet af det ena eller andra
mönsterinstrumentet.

Den funna stränglängden, som redan derför ej kan
vara likformigt aftagande, emedan ej för hvarje
tangent något visst strängnummer finnes, betingar den
krökta formen af resonansbottnens stall och stiftens
ställning på det samma. Såsom egentlig stränglängd
gäller endast afståndet mellan stiften på detta stall 
och  stämstockens, emedan blott denna del af strängen 
kan svänga.

Fig. 453. Öfversigt af besträngningen.

Öfversigten af en besträngning, sådan hon i sina
hufvuddelar ses uti afbildningen fig. 453, visar,
att icke alla strängarna bestå af blank ståltråd;
i basläget är strängens stålkropp fast mera
öfverspunnen, d. ä. spiralformigt tätt omlindad
med fin metalltråd. Materialet härtill är fin, mjuk
koppartråd eller
ock endast i första oktaven koppar, men för öfrigt fin
jerntråd. Belastningen med denna tråd tvingar strängen
att svänga långsammare och sålunda gifva en djupare
ton. Metalltråden förhåller sig härvid, som hörde
han till sjelfva strängkroppens massa; öfverspinnes
t. ex. en sträng med så mycket tråd, som han sjelf
väger, ljuder han under för öfrigt lika förhållanden
en oktav lägre än samma nummer oöfverspunnet. En annan
väsentlig fördel af öfverspinningen är, att en mängd
bitoner, hvilka på enkla strängar, helst i basläget,
skulle gifva störande biljud, derigenom undertryckes.

Genom dubbel eller tredubbel besträngning (körer)
vinnes naturligtvis en större tonfullhet; ökandet
af strängarnas antal verkar det samma som deras
förstärkning. Alla smärre instrument äro derför
dubbelt besträngade (tvåkoriga), flyglarna deremot
trekoriga ända till det djupare basläget, der
likaledes tvåtalet uppträder.

<b>Klangfärg.</b> Det är ingalunda likgiltigt, hvilken punkt
på strängen af hammaren anslås. Anslås en sträng i
midten, kunna naturligtvis alla de öfvertoner, som här
ha en svängningsknut, ej göra sig gällande, emedan
den del, der hammaren vidrör strängen, just sättes
i den starkaste rörelsen. Men då tonfärgen uppkommer
genom ett sammanklingande af strängens grundton med
enskilda eller flera af dess öfvertoner, bland hvilka
under vissa omständigheter den ena eller andra till
och med kan öfverträffa grundtonen i intensitet,
måste bortfallandet af en hel följd af öfvertoner
(såsom den andra, fjerde, sjette, åttonde o. s. v.), i
följd hvaraf t. ex. klangen <i>C</i> då ej mera skulle bestå
af tonbeståndsdelarna <i>c c' g' c'' e'' g'' b'' c''' -- -- --</i> , utan fast mera endast af <i>c g' e'' b''</i> o. s. v., vara af det väsentligaste
inflytande på klangfärgen. Också har en i midten
anslagen sträng derför en ihålig näston, hvilken dock
genast ändras, om man anslår strängen på en annan
punkt, t. ex. på 1/3 af hans längd, hvarvid då den
tredje, sjette och nionde öfvertonen bortfaller, men
deremot <i>c e' c'' e'' b'' c'''</i> o. s. v. sammanklinga. 
Men nu äro de högre öfvertonerna utöfver den åttonde sådana, 
som ej mera passa i grundtonens durtreklang och hvilkas 
bortfallande således ej allenast icke skadar pianots 
klangfärg, utan till och med verkar renande. Genom ett 
riktigt anbringande af hammarens anslagspunkt kan man 
ganska väl åstadkomma detta bortfallande, och pianofabrikanterna 
hafva hittills utan kännedom om orsaken låtit hammaren anslå de
mellersta stränglägena i 1/7 till 1/9 af längden i
känsla af, att den vackraste tonkarakter derigenom
skulle vinnas. Helmholtz har uti sitt redan
anförda verk uppvisat den vetenskapliga orsaken
till detta empiriska förfarande, och önskvärdt
vore, att instrumentbyggarna måtte skänka sådana
forskningsresultat behörig uppmärksamhet samt söka
förvärfva sig den härtill nödiga vetenskapliga
bildningen.

Sedan instrumentets konstfulla och mödosamma bygnad
till utseendet ändtligen är fullbordad och pianot
erhållit en ytlig stämning, återstår likväl ännu
mycket arbete. Nu kommer mekanikens och tonernas
<sp>utarbetande</sp> och <sp>egalisering</sp>. 
Till en början måste hammarverkets och dämningens alla delar 
noga genomgås samt hvarje led undersökas, om
han motsvarar sin bestämmelse eller behöfver
rättelse. Tangenternas lika tunga fall fordrar
den noggrannaste pröfning och justering, hvarvid
användes en på tangenterna stäld vigt; alla fjädrars
behöriga grad af styrka, stötarnas och de af dem
beroende hämmarnas riktiga höjd, den stadiga och
punktliga utlösningen, kort sagdt, allt, som hör
till mekanikens stumma spel, måste bringas i den
bästa ordning, hvarefter man skrider till sjelfva
tonförhållandenas beriktigande. Ty äfven här kan
mången ojemnhet behöfva jemnas; det händer, att
dofva, hårda, skarpa eller eljest felaktiga toner
förekomma, och orsaken, som ofta ej är så lätt
att upptäcka, kan, såsom vi nu inse, ha de mest
olikartade ursprung. Rättelser i belädringen och
enskilda strängars utbytande kunna möjligen afhjelpa
felaktigheten; lyckas ej detta, måste man söka orsaken
på annat håll. Konstruktions- eller materialfel i
bygnadens särskilda delar kunna verka skadligt; stall,
resonansbotten, stämstock, stift m. m. kunna hafva
dolda brister; undangömda tomma ställen, der limmet
ej fastnat, dolda springor m. m. måste uppsökas som
lömska fiender och göras oskadliga. Slutligen kunna
tonerna hvar för sig vara oklanderliga, men det oaktadt 
ej ordna sig till en likformig totaleffekt. I sådant fall
måste synnerligast belädringen och dämningen å nyo
underkastas en grundlig pröfning.

Och sålunda uppstår genom handtverkets, konstens och
vetenskapens samverkan denna intressanta organism,
som utur naturens alla tre riken, möjligen ock från
alla verldsdelar, samlat sina beståndsdelar, som
under förutsättning af god och omsorgsfull behandling
kan vara en husets prydnad, ett troget sällskap, en
deltagande vän i glädje och smärta och med hvilken
vi derför undantagsvis så utförligt syselsatt oss.

Fig. 454. Arabisk fiol med 2 strängar. 

Fig. 455. Arabisk fiol med 1 sträng.

<b>Fiolen och de fiolartade instrumenten.</b> Bland 
stränginstrumenten är <sp>fiolen</sp> till sina akustiska och
musikaliska förhållanden det fullkomligaste, men 
visserligen äfven det, hvars fysikaliska teori
erbjuder de flesta svårigheterna.

Märkvärdigt är, att tillverkningens höjdpunkt ej
tillhör vår tid, utan en länge sedan förfluten, och
att sedan 1600-1680 fiolbygnadskonsten ej hållit jemna
steg med de fysikaliska och musikaliska vetenskapernas
utveckling.

Fiolen består af en ihålig resonerande låda, öfver
hvilken flera strängar äro spända. Lådans form
och strängarnas art äro olika i de olika länder,
der vid endast någorlunda utvecklad kultur nästan
utan undantag fiolartade instrument påträffas. Men
öfver allt användes samma sätt att frambringa toner
genom strängarnas strykande med en stråke, bespänd
med tagel, som 
genom kolofonium göres kärft, och tonens höjande genom
strängens förkortning medelst dess nedtryckande på
ett långt, halsartadt gripbräde.

Figurerna 454 och 455 visa oss två arabiska
fioler. Hos inderna finner man fiolen som
ackompanjementinstrument, hvartill han ock i
medeltiden af de kringresande sångarna begagnades. Det
franska ordet för den då af jonglörerna brukade
tresträngiga fiolen, <sp>rabel</sp> eller <sp>rebek</sp>, härstammar
från det arabiska ordet <sp>rabib</sp>, som betyder ett slags
lyra. Ordet fiol af <sp>violin</sp>, <sp>violon</sp> är spanskt och
kommer af <sp>riolon</sp>.

Före 5:e århundradet voro stråkinstrumenten föga
kända i Europa. Efter nordmannatågen spriddes de och
tyckas redan tidigare varit i bruk hos de nordiska
folken. Deras rol var dock i alla händelser endast
underordnad, och deras tillverkningssätt ännu länge
simpelt och konstlöst. Först med 12:e århundradet
ändra de ofta form och benämning, och spelsättets
utbildning ledde äfven till förbättringar af
musikkroppen.

<img r>Fig. 456. Crout från 9:e seklet; efter en 
gammal miniatyrmålning.</img>

Det äldsta förbättrade instrument af denna art
synes vara det, som i gamla handskrifter kallas
<sp>crout</sp>, ett ord, som sammanhänger med ett annat
beslägtadt instruments benämning, <sp>rote</sp> eller <sp>rota</sp>, och otvifvelaktigt härledde sig från den 
latinska formen <sp>crotta</sp>. Crouten, som skall ha varit i bruk hos de
nordiska barderna, hade en aflång, på båda sidorna mer
eller mindre krökt tonkropp, en hals, som sammanhängde
med denna och i hvilken två öppningar tilläto venstra
handen att nedtrycka strängarna och dymedelst förändra
tonen. Strängarna, i början tre till antalet, voro
spända öfver ett stall. Längre fram ökades de till
fyra, ja, till sex, af hvilka dock två voro lösa. Den
spelande strök dem med en rak eller krökt stråke,
bespänd med en metallsträng eller med tagel. Utöfver
12:e århundradet har crouten ej bibehållit sig. Dock
ersattes han genom rote eller rota, som hufvudsakligen
spelades i 13:e århundradet och tyckes ha
uppfunnits for att frambringa en kombination af strängar, som strökos, och sådana, som knäptes. Kroppen var nedtill, der strängarna
äro fastgjorda, bredare än upptill åt gripbrädet och
hade fyra ljudhål. Halsen är sjelfständig och närmar
sig redan till nutidens fiolform. Men då lådan var
flack och strängarna ej heller tyckas ha hvilat på
ett stall, måste det ha varit förenadt med  

stora svårigheter att få en af dem att ljuda, och
instrumentets bestämmelse var troligen att genom
angifvande af terser, qvinter och oktaver gifva en
sjungen eller på något annat instrument spelad melodi
ett slags harmoniskt ackompanjement.

Att dessa instrument i sina olika former länge
qvarstodo i bredd med hvarandra och ändringar
redan ganska tidigt förekommo, innan de så allmänt
upptogos, att derigenom de äldre konstruktionerna
alldeles undanträngdes, säger sig sjelft för
tider, då den ännu föga utvecklade samfärdseln
gaf allt en konservativ karakter. Vi se derför
redan bland de elfva musicerande figurerna från
kapitalet i S:t Georgskyrkan i Boscherville
(se fig. 435) den första hålla ett tresträngigt
instrument med utskärningar på ömse sidor och
fyra månformiga ljudhål som en violoncell mellan
knäna, en annan spela ett fyrsträngigt instrument
som en fiol. Öfverensstämmelsen med fig. 459 är
ögonskenlig. Öfvergången till de former, i hvilka
stråkinstrumenten synas ha fått sin fullkomliga 
utbildning, försiggick helt småningom. Den andra 
figuren i det afbildade sällskapet bearbetar ett 
stränginstrument på ett sätt, som ännu förekommer 
på barnleksaker, der en ryttare eller en björn eller 
ett dansande par genom en vef sättes i rörelse och 
derjemte en sensträng, som genom vefvens kringvridande knäppes
eller gnides, frambringar några gnällande toner. De
gamla instrumenten förrådde dock i alla händelser en
viss konstfärdighet i tillverkningen och medgåfvo
äfven ett bättre utförande, hvartill gripbrädet,
som tillät strängarnas förkortning, ger anledning
att sluta. På den senaste parisutställningen sökte
denna form att under benämningen <sp>piano quatuor</sp> åter
göra sig gällande, hvilket dock säkerligen endast i
mycket ringa grad lyckats. Detta piano quatuor hade
en klaviatur samt besträngning. Strängarna kommo
vid tangentens nedtryckning i beröring med en framför den samma liggande
roterande vals, hvilken genom friktion framkallade
en stränginstrumentartad ton. Deraf benämningen.
Rotationen åstadkoms genom pedal.

<img l>Fig. 457. Konung David, spelande rota (efter  
en glasmålning uti katedralen i Troyes).</img>

På Notredamekyrkan i Paris fans ännu före revolutionen
vid nedre sidans portal en stående figur, som
ansågs föreställa konung Chilperic. Denna figur,
som likaledes förskref sig från 11:e århundradet,
höll i handen en fiol,

hvars prydliga form låter sluta till en redan hunnen
betydande fulländning i det tekniska arbetet. Lika
så känner man i kyrkan S:t Germain des prés i Paris
en figur från 12:e århundradet, som behandlar en
femsträngig viola. En miniatyrmålning från 14:e
århundradet i nationalbiblioteket i Paris och en annan
på portalen till kapellet S:t Julien des ménétriers
(fig. 458) förekommande figur från samma tid visa, att
den då brukliga rebeken temligen noga öfverensstämmer
med en tresträngad fiol och redan eger snäckan på
nutidens fiol. Vi kunna sålunda ända till denna tid
följa fiolens utveckling i hans nu varande gestalt.

Som vi af figurerna i S:t Georgskyrkan finna,
hade man långt förut, utom de vanliga fiolartade
instrumenten, äfven andra, dessa liknande, men större
stränginstrument, dem man, liksom violoncellen, höll
mellan knäna och hvilka allt efter landets bruk hade
tre, fyra eller fem strängar (fig. 435).

Till sitt väsen öfverensstämma alla instrument af
denna art med fiolen och hafva i sin gemensamma
användning till att förstärka eller harmonisera
fiolmelodin gått så hand i hand med sistnämda
instrument, att principalinstrumentets historia
äfven kan anses omfatta de öfrigas utvecklingsgång.

Fioltillverkningens konst erhöll synnerligast i det
musikaliska Italien, der den kyrkliga kulten måste
väsentligt befordra instrumentalmusikens utbildning,
lyftning och fulländning. Der var det ock, som detta
instrument uppnådde sin utvecklings glansperiod. De
första fiolerna med 4 strängar bygdes af en viss <sp>Testori</sp>. Arbetet var emellertid ännu temligen rått och
tonen svag. Men Testoris efterföljare <sp>Andrea Amati</sp> i
Cremona lyfte fioltillverkningen hastigt till en hög
grad af fullkomlighet, så att hans rykte spriddes
långt i utlandet, och genom de af Karl IX hos honom
bestälda instrumenten förvärfvade de italienska
fiolerna ett betydande företräde framför alla
andra dylika instrument. Hans son eller hans söner
<sp>Antonio</sp> och <sp>Enrico Amati</sp> — båda namnen kunna möjligen tillhöra en och samma person
— egnade hela sin lefnad åt faderns uppgift, den de äfven löste så,
att de mest fulländade instrument, som gifvas, väl
kunna tillskrifvas deras flit och ihärdighet. Åren
från 1594 till ungefär 1625 beteckna den tidrymd,
från hvilken de fullkomligaste amatiinstrumenten
härröra. De stora framgångarna ledde till en
fabrikation i så stor skala, att Amatierna äfven på
andra håll läto för sin räkning tillverka fioler,
dem de sedan gåfvo den slutliga fulländningen och
sitt namn. I den nu varande baierska staden Füssen
ensamt arbetade sex fiolmakare för fabriker i Cremona.

<img r>Fig. 458. Rebekspelare på 
portalen till kapellet S:t Julien
des ménétriers i Paris.</img>

Den allt för rika alstringen kunde dock ej inverka
fördelaktigt på varans godhet, och sålunda se
vi omkring medlet af 17:e seklet det stora ryktet
öfvergå till en annan fiolfabrikant, <sp>Andrea Guarneri</sp>,
hvilken, och efter honom hans son <sp>Giuseppe</sp>, intill
början af 18:e århundradet utöfvade tillverkningen
af stråkinstrument i Cremoria. Af dem lärde <sp>Antonio
Stradivari</sp> konsten, och dessa tre kunna anses
som de värdiga och jembördiga efterföljarna af
amatifamiljen i hennes blomstringsperiod. En lärjunge
af Nicolo Amati i Cremona och den likaledes berömde
<sp>Vimercati</sp> i Venezia, <sp>Jakob Stainer</sp> från Absam i
Tyrolen, öfverflyttade fiolbygnadskonsten till Tyskland.

Men med <sp>Stainer</sp> slutar denna konsts klassiska
tid. Sedan de nämda mästarna har förfärdigandet af
fioler visserligen i Italien så väl som annorstädes
alltid förblifvit en med mycken liflighet idkad
industrigren, och mycket goda, ja, till en del
förträffliga instrument ha äfven i en senare tid
förfärdigats, men epigonerna ha ingenstädes förmått
svinga sig upp till samma höga ståndpunkt af allmän
fulländning som deras föregångare. Man må icke
tro, att goda fioler förut betalats bättre än nu;
tvärt om betinga fulländade instrument nu för
tiden pris, som <sp>Amati</sp> och <sp>Guarneri</sp> ej på långt när
erhöllo. Det ser ut, som om proportionernas hemlighet,
valet af träslag, snittet på de särskilda delarna,
sammanfogningen, besträngningen, ja, till och med
lackeringen, hvilket allt dessa gamla fiolbyggare
tyckas ha funnit genom en särskild instinkt, skulle
ha gått förlorade, som om fulländningen hos de
sistnämdas instrument endast genom efterbildning
af deras förfaringssätt skulle kunna i någon mån
uppnås. Men den obeskrifliga skönheten i Amatis,
Guarneris och Stradivaris arbeten är visserligen
också till en del ett verk af tiden.

<img l>Fig. 459. Tyska musikanter från äldre tider 
med fiol och bas. Efter J. Amman.</img>

Fiolerna vinna med åldern i fullkomlighet, så att
de instrument, hvilka nu anses vara af en fulländad
skönhet, kanske ej kunde göra samma anspråk för hundra
år sedan eller ännu längre tillbaka, och att tvärt
om instrument, som nu, oaktadt sin oklanderliga
bygnad, i fråga om tonernas skönhet och fullhet
ej på långt när komma upp mot de gamla fiolerna,
kanske femtio år härefter blifva alldeles utmärkta
instrument. Men liksom vinet, synes äfven fiolen
ha en viss bestämd tid af högsta fullkomlighet,
efter hvilken han går 

tillbaka i tonskönhet, och häraf torde det komma, att
guarnerierna och stradivarierna nu ofta föredragas
framför de femtio år äldre amatiinstrumenten. Oaktadt
man nu lika väl som förr kan nedlägga den största
omsorg och konstfärdighet på det bästa material,
tyckes det likväl ej blott vara omöjligt att
öfverträffa, utan knappast ens möjligt att uppnå
dessa berömda fiolfabrikanters arbeten. Men att
detta område i och för sig icke är ett sådant,
som uttömmes genom ett enda skema, bevisa de gamla
mästarnas instrument tillräckligt. Deras afvikelser
från hvarandra äro omisskänliga och så betydliga,
att öfvade kännare redan på grund af dess yttre kunna
med säkerhet säga, hvem som förfärdigat det eller det
gamla instrumentet. Om också den första formen är att
anse som en uppfinning af Amati, voro likväl de öfriga
fabrikanterna inga blotta efterhärmare. Olikheterna
i detalj bevisa, att de uppfunnit sina instrument
sjelfständigt efter andra principer och stödda på
andra erfarenheter.

I fig. 460 äro ett par gamla fioler afbildade,
sådana Mersenne i sin "Universalharmonie" bevarat
dem åt oss. Det större instrumentet förskrifver sig
från senare hälften af 16:e århundradet, och man ser,
att sedan den tiden denna form bibehållit sig nästan
oförändrad (fig. 461). Den mindre är en så kallad
<sp>stockfiol</sp> (pochette, <sp>fickfiol</sp>), som i anseende
till sina små dimensioner af dansmästarna lätt kunde
medföras i fickan på den stora vida rock, som den
tiden begagnades. Deras slägte är nu utdödt. Men
om fiolens form icke väsentligen förändrats, har i
stället stråken efter hand undergått en ombildning,
hvilken sedan början af förra århundradet fortgått
genom de i fig. 462 aftecknade formerna till den
gestalt, han nu har.

<img r>Fig. 460. Gamla fioler jemte stråke.</img>

<img r>Fig. 461. Fiolens klassiska form.</img>

<b>Fiolens beståndsdelar och teori.</b> Den ihåliga
lådan är sammansatt af flera stycken, af hvilka
hvart och ett har sina bestämda proportioner.
Det hvälfda locket (bröstet) göres af furu,  bottnen
samt sidoväggarna eller sargen vanligen af lönn.
Bottnen är äfven hvälfd, men mindre än locket.
Fullkomligheten af trävirket, i synnerhet det, som
användes till resonansbottnen, har det allra största
inflytande på tonens skönhet, ty  det är ju nästan
uteslutande dess elasticitetsförhållanden, som gifva
tonen hans fullhet och rundning. Det rätta valet
af virke är derför äfven en af fiolfabrikanternas
förnämsta uppgifter, och det berättas, att de gamla
mästarna sjelfva uppsökt sitt virke i skogen och för detta ändamål  genomströfvat de aflägsnaste bergstrakter. Årsringarna måste ha

lagrat sig på hvarandra med stor regelbundenhet
och få hvarken ligga hvarandra för nära eller på
för stort afstånd. Inuti den ihåliga kroppen är en
furulist fastlimmad sålunda, att han ligger precis
under venstra foten af stallet. På detta sätt står
den djupaste eller G-strängen på ett egendomligt
sätt i nära samband med locket. Diskantsträngarna
stödjas på sådant sätt, att under högra foten af
stallet inklämmes en liten vertikal, cylindrisk
pinne, som kallas <sp>ljudpinnen</sp>. I locket finnas de
redan nämda <sp>ljudhålen</sp> eller, som de efter sin form
kallas, <sp><i>f</i>-hålen</sp>. De ha det allra största inflytande
på tonens bildning, men verka likväl på ett helt
annat sätt, än man fordom antog, nämligen att de
skulle gifva ett utlopp åt den instängda luftens
vibrationer. Strängarna löpa på längden öfver
resonansbottnen. De äro nedtill fastgjorda i en
liten trälist, <sp>stränghållaren</sp>, och spännas på ungefär
lika afstånd öfver det hvälfda <sp>stallet</sp>. Den behöriga
längden erhålla de derigenom, att vid fiolens kropp
är fäst den s. k. <sp>halsen</sp>, ett af långt trästycke,
i hvars öfre ända <sp>stämskrufvarna</sp> sitta. Halsen tjenar
till ett handtag, på hvilket den venstra handen genom
nedtryckning förkortar strängarna och derigenom efter
behag höjer deras ton. I sin ända löper halsen ut i
<sp>snäckan</sp>. Strängarna äro så ordnade, att de tjockare,
med metalltråd öfverdragna bassträngarna sitta till
venster och diskantsträngarna till höger. Stämningen 
är från venster till höger <i>g d # e</i>. För
öfrigt har hon ej alltid varit den samma. Barbella
stämde t. ex. <i>a d fis cis</i>, Lolli <i>d d # e</i>, Paganini <i>as
es b f</i> o. s. v.

<img l>Fig. 462. Olika former af stråken. </img>

<sp>Altfiolen, viola</sp>, skiljer sig från fiolinen genom en
något större korpus och saknar dennas högsta sträng,
hvaremot han har en ännu djupare sträng. Ännu större
kropp har <sp>violoncellen</sp>, hvilken derför vid spelandet
ej kan sättas mellan axeln och halsen, utan stödes mot
marken och hålles mellan knäna. Man har allt ifrån de
äldsta tider förfärdigat flera fiolartade instrument
af olika storlek och tonhöjd, och i 17:e århundradet
var i synnerhet ett af dem, <sp>viola da gamba</sp>,
mycket omtyckt. Det stod midt emellan altfiolen och
violoncellen och tjenade vid konserter hufvudsakligen
till att ackompanjera fiolen. Violoncellen i sin
nu varande gestalt har, enligt Anthony, blifvit
uppfunnen i början af förra århundradet af <sp>Tardieu</sp>,
en prest i Tarascon och broder till en på den tiden
berömd kapellmästare. Han hade i början fem strängar,
som voro stämda sålunda: <i>C G d a d</i>, men den femte
i ordningen, <i>d</i>, utelemnade man snart. I Frankrike
infördes violoncellen under Ludvig XIV. I orkestern
visade han sig för första gången 1720.

<sp>Kontrabasen</sp> (fig. 463) är ett stråkinstrument af
gröfsta kaliber. Han har mycket tjocka strängar,
hvilkas nedtryckande redan fordrar en betydlig kraft;

ja, på jättebasfioler, hvilka då och då förfärdigats,
dock mera som en kuriositet än för att tjena ett
verkligt konstbehof, har man öfverlemnat strängarnas
förkortande, <sp>greppet</sp>, åt en särskild mekanism.

I orkestern spelar första fiolen i allmänhet melodin,
andra fiolen och altfiolen (viola) ha mellanstämmorna,
och violoncellen, förstärkt af kontrabasen i lägre
oktaven, utför, grundstämman eller basen; stundom
äro äfven de båda sistnämda delade.

De italienska fiolerna skilja sig från de tyska
derigenom, att de i genomskärning äro ungefär 1 1/3
tum längre och något smalare än dessa. De bästa
amatifiolerna äro starkt hvälfda i locket ända till
en höjd af en tum, smärta, prydliga och med ej mycket
utstående hörn. Sargen är temligen starkt och vackert
afrundad. Ljudhålen ligga, i anseende till den mindre
bredden, närmare hvarandra. Den undre bottnen är för
det mesta af vattrad lönn och lackerad med en ljust
körsbärsbrun bernstenslackering. Dock finner man äfven
instrument, i synnerhet af <sp>Nicolo Amati</sp>, hvilka till
sina dimensioner något afvika från dessa och äfven
ha en ljusare lackering. Stradivarifiolernas lock
är vida mindre hvälfdt, knapt hälften så mycket,
medan Guarneris stämma mera öfverens med Nicolo
Amatis. Stainer gick ännu längre i lockets hvälfning
och gjorde det så högt, att, när man håller fiolen
horisontalt, man kan se midt igenom båda <i>f</i>-hålen.

<img r>Fig. 463. Kontrabasen.</img>

Det är svårt att säga, hvilka af de särskilda delarna
på fiolen och dermed beslägtade instrument mest
bidraga till en vacker ton. Gradationerna äro så
mångfaldiga och så fint skiftande, att man af den
gemensamma effekten svårligen kan sluta till det
inflytande, den ena eller andra af de olikartade
beståndsdelarna utöfvar. <sp>Savart</sp> har visserligen
sökt utveckla fiolens teori efter fysikaliska grunder,
men med så godt som ingen framgång, ty det instrument,
liknande en likkista, som han sammansatte af sex små,
rektangulära bräder, kan på intet sätt jemföras
med en fiol, ehuru han ansåg det som fiolens
grundform. Lagarna för vibrerande skifvor, sådana
de inom fysiken utdragas från enkla experiment,
blifva i fråga om fiolen först och främst genom den
egendomliga formen och vidare genom lockets hvälfning,
<i>f</i>-hålens inskärning, träets olika tjocklek, genom
längdlisten och ljudpinnen, genom den olika fördelning
af spännkrafterna, som besträngningen åstadkommer,
o. s. v., så invecklade, att, ehuru alla dessa
faktorer naturligtvis beherskas af den enklaste
lagbundenhet, slutresultatet dock ej kan framställas
i en enkel form. På lika sätt inverka nu äfven

sargen, bottnen och halsen. Men ingen af dessa delar
har särskildt för sig blifvit på ett uttömmande sätt
undersökt till sitt verkningssätt, och derför kunna
ej heller på försöksapparater, der den ena eller
andra beståndsdelen saknas eller är framstäld på ett
ofullständigt sätt, några iakttagelser göras, hvilka i
fråga om fiolen medgifva en ofelbar slutsats. Dermed
vilja vi naturligtvis icke säga, att de fysikaliska
vetenskaperna böra helt och hållet afstå från att
söka förklara detta instrument; deras slutsatser
skola fast mera kunna vara instrumentmakarna till
väsentlig nytta; men de måste, i motsats till den
väg, som hittills följts, taga instrumentet som en
färdig produkt och <sp>a posteriori</sp> söka orsakerna till
dess egendomlighet.

<sp>Fiolen</sp>, sådan han är, är ett allt igenom förandligadt
instrument, en organism, i likhet med lefvande
väsen. Han har sin kropp, sina nerver och sin
själ. Hvar och en af dessa beror på naturligt sätt af
de andra, men ingen kan lösryckas från de andra och
för sig allena mätas och vägas till sitt lifgifvande
inflytande.

Stråkinstrumentens egendomliga klang verkan beror,
enligt <sp>Helmholtz</sp>, derpå, att <sp>grundtonen</sp> framträder
särdeles starkt och starkare än i pianots eller
gitarrens strängar, på hvilka man slår eller
knäpper nära deras ändar, men de första <sp>öfvertonerna</sp>
deremot jemförelsevis svagare och först de högre
öfvertonerna från den sjette till ungefär den
tionde göra sig märkbara med synnerlig tydlighet
och framkalla den skärpa, hvilken utmärker klangen
af alla stråkinstrument. De nyare instrumentmakarna,
bland hvilka i synnerhet <sp>Vuillaume</sp> i Paris, <sp>Padewet</sp> i
Karlsruhe, <sp>Grimm</sp> i Berlin, <sp>Otto</sp> i Köln och <sp>Lemböck</sp> i Wien äro utmärkta, ha äfven, med riktig uppfattning af
sin sak, mindre försökt sig på framställande af fioler
efter nya principer än att följa de gamla mästarna,
och deras framgångar tala tydligare än allt annat för,
att detta för närvarande är den enda rätta vägen.

Man har visserligen framstält många slags nya fioler
af messing, silfver, med elliptisk eller sferisk
kropp, med metallsträngar o. s. v., men om äfven
brukbara instrument på detta sätt frambragts, var
det dock ej mera fioler, utan tonverktyg af helt och
hållet nya egenskaper, som man ej beräknat. Vill man
framkalla fioltonen, sådan vi älska honom i de gamla
instrumenten, återstår intet annat än att framkalla
honom med samma medel och på alldeles samma sätt,
som Amati, Guarneri och Stradivari först och skönast
gjort.

<b>Fioltillverkningen i Tyskland</b> spelar i synnerhet
i Mittenwald en mycket stor rol. Hon drifves der
fabriksmässigt, och den godhet, dessa instrument,
oaktadt sin stora prisbillighet, ega å ena sidan,
och deras deraf betingade stora afsättning å den
andra ha förskaffat henne en sådan betydelse,
att vi här måste egna denna industrigren någon
uppmärksamhet. Dess början går tillbaka ända in i 17:e
århundradet och anknyter sig vid den gamle mästaren
<sp>Stainers</sp> verksamhet. <sp>Jakob Stainer</sp>, född den 14 juli 1627 i Absam 

vid Hall i Inndalen, kom som gosse i lära hos en
orgelbyggare, men utbytte snart, i anseende till
sin svaga kroppsbygnad, denna syselsättning mot
ett lättare yrke, fiolmakeriet, som då blomstrade i
Cremona, med hvilket, såsom vi redan nämt, mångfaldiga
beröringar egde rum. Stainer kom nu äfven genom
rekommendation till Nicolo Amati, hvilkens metod
han gjorde till sin egen. Amati önskade, att han
skulle stanna hos honom och gifta sig med hans
dotter. Detta tyckes ha varit anledningen till,
att Stainer i hemlighet flydde och begaf sig till
Vimercati i Venezia. Sedermera bosatte han sig i
sin födelseort Absam och grundlade här redan under
första hälften af fyrtiotalet en egen fiolfabrik,
hvars läge var synnerligt gynsamt genom de i närheten
i stor mängd växande utmärkta trädslagen, af hvilka
han i synnerhet med stor omsorg utvalde dem från
Lafarschs och Gleirschs bergåsar. Bland de lärjungar
och medhjelpare, han genom sitt stora rykte dragit
till sig, var äfven <sp>Mattheus Klotz</sp> från Mittenwald,
en liten stad, belägen några timmars väg norr om
Absam. Denne Klotz, hvilkens instrument nu anses
nästan jemngoda med de stainerska, återvände till
Mittenwald och inlärde der sin son i yrket. Den
unge Klotz var också redan riktad med de yppersta
erfarenheter, då han, för att fullkomna sig i sin
konst, begaf sig till Italien. Här besökte han de
berömdaste verkstäderna och uppehöll sig i synnerhet
en längre tid i Cremona och Firenze. I början af
åttiotalet återvände han till Mittenwald med föresats
att göra sin födelseort till ett tyskt Cremona. Den
höga och mångsidiga bildning, han förvärfvat, gjorde
det möjligt för honom att meddela sina lärjungar de
rationela grundsatser, efter hvilka fabrikationen af
stränginstrument drefs i Italien. Genom hans energiska
sträfvanden uppsteg också den då nästan utarmade
köpingen hastigt till ett nytt välstånd, och nu, efter
nära 200 år, måste hela orten som sin räddare välsigna
denne man, hvilkens förtjenst ej ens den musikaliska
efterverlden tillräckligt uppskattat. Schafhäutl
har i sin förträffliga berättelse om de musikaliska
instrumenten på industriutställningen i München
1855 allra först stält uppkomsten af Mittenwalds
instrumentfabrikation i ett klart ljus.

Med rätta kallar han <sp>Egidius Klotz</sp> en räddare i
nöden. Den omständigheten nämligen, att de af hertig
Sigismund förolämpade venezianska köpmännen sedan nära
två århundraden ej mera besökte årsmarknaden i Botzen,
hade blifvit en källa till ett ej ringa välstånd för
Mittenwald, dit dessa köpmän under denna tid förlagt
sina varunederlag. År 1679 hade emellertid Botzen
återfått sin gamla marknad, och derjemte uppstod
en ny handelsväg öfver Finstermünz, Fernstein och
Reutte. Derigenom förlamades Mittenwalds lifsnerv,
och endast en ny, på naturlig väg uppkommen industri,
sådan som den Klotz och hans son Joseph framkallade,
kunde hindra ortens fullständiga utarmande.

Det gamla sättet att afyttra varor genom utbjudande i
husen användes äfven först af fiolmakarna, hvilka med
sina alster på ryggen vandrade från hus till hus och,
enkla bergsbor som de voro, nöjde sig med ganska
ringa förtjenst. Emellertid gjorde de förändrade
handelsförhållandena ett mera 

rationelt afyttringssätt nödigt. Köpmän, s. k. förläggare, 
uppköpte efter hand fabrikaten till ett mycket ringa medelpris, 
och på detta sätt ha dessa ansenliga firmor uppkommit, hvilka 
nu sända mittenwaldfioler till alla verldens delar. Man förvånas 
öfver det fabelaktigt billiga priset på de simplare, men dock 
alltid fint arbetade slagen. En fiol för 3 rdr 50 öre är redan 
ganska vacker; de billigaste kosta <sp>åtta riksdaler dussinet</sp>. 
Utom i Mittenwald finnas äfven i Markneukirchen och Klingenthal 
i Sachsen betydliga etablissement för förfärdigande af fioler.

Här må ock ett par nationalinstrument i korthet omnämnas. 

<img l>Fig. 464. Liran.</img>

<sp>Liran (lyra tedesca, rustica</sp> eller <sp>pagana, vielle, 
tiggarlyra</sp> m. m.) består af ett platt lock och 
kullrig botten, båda förenade medelst en hög sidovägg. 
I denna vägg finnes en klaviatur af 10—12 tangenter, hvilka
spelas med venstra handen och förkorta strängarna. Dessa 
strängar äro fyra till antalet, af hvilka två alltid ljuda 
i enklang; de sättas i vibration genom ett med bomull eller 
tagel omlindadt och med kolofonium bestruket hjul, som 
kringvefvas med högra handen. Klangen är brummande och musiken 
högst enformig, emedan instrumentets diatoniska skala endast 
omfattar 10—12 toner. Liran är ett mycket gammalt och nu mera 
äfven föråldradt instrument; hon hörde fordom till den svenska 
landsbygdens tonverktyg, men träffas nu mera blott hos kringvandrande savojardgossar och andra ambulatoriska folkmusikanter. Att döma 
af Fredmans 33:e epistel, tyckas sådana ännu i slutet af förra 
seklet låtit höra sig på liran i Sverige. 

<sp>Nyckelharpan</sp> är ett ganska gammalt och för den 
nordiska allmogen eget stråkinstrument; hon förekom synnerligast 
i Upsala- och Sigtunatrakten, der man ännu stundom hör henne 
trakteras af någon bondspelman. Instrumentet bäres hängande i 
ett band på bröstet och har två strängar, hvaraf den djupaste
blott angifver en ton, ett slags orgelpunkt, under det melodin 
spelas på den andra medelst en jemte gripbrädet löpande klaviatur; 
båda strängarna anstrykas samtidigt. ("Polskan går vid oafbruten 
bas".) Utom dessa båda strängar finnas under dem flera andra af 
metall, hvilka endast genom sitt medljudande förstärka klangen. 
Nu mera har allmogen mestadels utbytt nyckelharpan mot fiolen och dragharmonikan.

<img l>Fig. 465. Nyckelharpan.</img>

<b>Blåsinstrumenten.</b> Dessas historia står i nära samband med 
musikens egen. I sin första början begagnade hon sig endast af 
några få toner, och de äldsta uppfinnarna hade vid förfärdigandet 
af sina instrument en jemförelsevis lätt uppgift. Det instrument, 
som på det åskådligaste för oss framställer 

detta musikens barndomstillstånd, är den s. k. 
<sp>panflöjten</sp><footnote> Likbetydande 
med <sp>syrinx</sp> (fistula panis). Ett liknande 
instrument är papagenopipan i operan Trollflöjten.</footnote>, 
en sammansättning af flera slutna pipor, bildade af 
rörstycken med olika längd, på sådant sätt, att den pipa, 
som har den lägsta tonen, den längsta, befinner sig i midten 
och de kortare, som ha högre toner, äro ordnade i en 
aftagande serie på båda sidor. Han förekommer stundom 
ännu som leksak för barn, och man blåser uti honom som i 
en ihålig nyckel, i det man låter luftströmmen stryka öfver 
den lodräta mynningen och stöta emot dess bräddar.

Men snart nog gjorde man sig äfven till godo den
erfarenheten, att en luftpelare, som vibrerar i en
sluten pipa, förkortas, om man ger honom tillfälle att
taga vägen utåt, innan han når pipans botten. Skär man
således i en pipa flera hål på längden, gifva dessa,
om de öppnas ett i sönder, vid blåsning olika toner,
hvilka motsvara öppna pipor af samma längd som den
öppna pipändans afstånd från motsvarande hål. Dessa
hål borrades strax från början så, att de kunde hållas
slutna med fingrarna. Genom att öppna det ena eller
andra hålet kunde man sålunda framkalla den ton, man
ville. Våra flöjter, klarinetter, fagotter m. fl. äro
exempel på sådana instrument, hvilkas första början
vi redan i herdepipan så väl som i kinesernas urgamla
<sp>sjeng</sp> kunna iakttaga.

Fig. 466. Keltisk trumpet.

Hela serien af blåsinstrument låter sålunda  
dela sig i tre hufvudklasser: sådana
som endast gifva en enda ton, vare sig att de
förete öppna eller täckta pipor, och som vi finna
representerade i orgeln; sådana som, medan rörens
längd förblir den samma, genom olika blåsning gifva
flera toner, såsom trumpeten, valdhornet m. fl.,
hvilka ha kittelformiga munstycken, och slutligen
sådana, i hvilka den olika tonhöjden för hvarje
gång åstadkommes genom den vibrerande luftpelarens
förlängning eller förkortning. De sistnämda åter
äro till sin natur mycket olika, allt efter som
förändringen i vibrationen åstadkommes genom en
verklig förändring af rörets längd eller genom
sidohål. En fortsatt betraktelse för oss sålunda in
på flera olika vägar, och vi skola nu undersöka de
särskilda instrumenten, åtminstone de vigtigaste af
dem, hvart för sig.

<b>Trumpeten och hornet.</b> De äldsta blåsinstrumenten
voro alla af det slag, att endast några få noga
bestämda toner genom dem kommo till användning,
således antingen öppna rör, som blott kunde gifva
en enda ton, eller sådana, som medelst tonhål
medgifva en viss omvexling. Till de sistnämda höra
utan tvifvel de instrument, hvilka man i forntiden
gaf namn af flöjter; dock få vi ej under detta namn
tänka oss våra nu varande tvärflöjter, utan snarare
instrument, som till konstruktion och behandling
mera öfverensstämde med våra klarinetter och oboer.
<sp>Trumpeten och hornet</sp>, i sina ursprungliga former
identiska, tyckas i sina naturliga modeller, hvilka
förefunnos i muslan, oxhornet m. m., kunna göra
anspråk på den högsta ålder. Vi finna i Iliaden
stridsbullret jemfördt med klangen af trumpeten 
(salpinx), och om vi också ej ha några bildliga 
framställningar qvar från denna tid, tillåter oss 
dock åskådligheten i sådana jemförelser att göra 
oss en föreställning om instrumentets natur. Redan 
grekerna begagnade till sina trumpeter utom raka rör 
äfven böjda, ty det utöfvar ej något inflytande på 
tonens egendomlighet, om luftpelarens vibrationer 
ske i rät linie, eller om de ha en bågformig väg 
att genomlöpa. Från munstycket vidgar sig röret 
koniskt och utlöper slutligen i en kretsformig utgång 
af mer eller mindre betydligt omfång. I senare tider 
skilde man efter den yttre formen mellan olika 
instrument, och de erhöllo allt efter denna en olika 
användning. Med de långa, raka trumpeterna t. ex. 
kallades folket till offer. Den främre, vida öppningen, 
<sp>klockstycket</sp>, gaf man olika gestalt, till 
och med, såsom på den keltiska trumpeten, <sp>carnon</sp> 
eller <sp>carnix</sp> (fig. 466), formen af fantastiska 
djur. På Trajanus' kolonn i Rom finna vi många dylika 
instrument afbildade. Den paflagoniska trumpeten slutade i 
ett oxhufvud, den mediska i ett slags klocka, äfvenså den 
etruriska. Romarna begagnade trumpeten, som hos dem ofta
erhöll en böjd form, påminnande om våra valdhorns, i krig 
och kallade honom <sp>tuba</sp>. Våra nu varande
jagthorn, hvilka äro nästan kretsformigt böjda, så att 
de gå under den blåsandes venstra arm och med sitt klockstycke 
sträcka sig öfver hans hufvud och nära på till munstycket, 
erinra ännu om en då bruklig form (<sp>lituus</sp>), 
som i synnerhet begagnades af rytteriet. En basrelief i 
Pompeji visar oss en sådan lituus-blåsare eller <sp>buccinator</sp>
(fig. 468), som med sitt instrument tillkännager det ögonblick,
då gladiatorerna skulle öfvergå från striden med vapen till 
knytnäfskampen. En dylik framställning förekommer på en gem 
i berlinmuseet.

Fig. 467. Romersk tubablåsare. 

Fig. 468. Romersk buccinator.

Den lysande klangfärgen hos alla hit hörande
instrument gör dem företrädesvis användbara till
offentligt bruk. Det var hos romarna en företrädesrätt
för högt stående personer att begrafvas under
trumpetskall. Mannen af folket måste nöja sig
med flöjtspel. Ennius skildrar det majestätiska i
instrumentets toner i sin berömda hexameter:
<tab>At tuba terribili sonitu taratantara dixit,

och Virgilius uti

<tab>At tuba terribilem sonitum procul ære canoro.

I Egypten tillskref man <sp>Osiris</sp> trumpetens
uppfinning, och vi finna på gamla monument en mängd
framställningar, hvilka visa oss detta instruments
bruk så väl i krig under truppernas marsch som till
signaler och folkets sammankallande. I Egypten blefvo
hebreerna bekanta med trumpeten, hvilken de i sina
religiösa ceremonier gåfvo en stor rol. "Gör dig
två trumpeter af fint silfver, att du må bruka dem
till att sammankalla menigheten och när hären skall
bryta upp; presterna, Arons söner, skola blåsa uti
dem", heter det i Moses' fjerde bok, och vid Jerikos
stormning synas äfven trumpetlika instrument, hvilka
kallades <sp>koherim</sp>, emedan de voro förfärdigade 
af oxhorn, ha begagnats. Den raka formen hos dessa
instrument förskrifver sig sannolikt från en mycket
gammal tid; vi finna honom nästan uteslutande använd
på monumenten. De i en halfcirkel böjda formerna
träffa vi först hos egypter och lyder.

Kineserna begagnade kopparinstrument, hvilkas
uppfinning de förlägga till Fuhis tid, 2950
f. Kr. Fig. 469 ger en afbildning af det berömda
<sp>gyllene hornet</sp>, ett metallinstrument med 
konstrikt utsirad yta. Hos inderna finna vi äfven dylika
instrument redan från de äldsta tider omnämda, och om
än bland olika folk formen allt efter olika estetiska
begrepp småningom förändrats och derigenom så väl
som genom användningen af annat material slutligen
icke allenast utseendet, utan äfven klangverkningen
undergått så stora vexlingar, att de olika formerna
ofta endast ha föga gemensamt med hvad vi kalla
trumpet, är dock principen för alla dessa instrument
den samma.

I de trumpetlika instrumenten vibrerar en luftpelare
af vida större längd än tjocklek, men genom
blåsningens olika styrka kan han tvingas att dela
sig i flera vibrerande delar och derigenom frambringa
tonerna i den diatoniska skalan. Af denna orsak räkna
vi hit icke blott de egentliga gamla trumpeterna,
utan äfven hornet, d. v. s. den form deraf, hvilken
genom sitt tyska namn <sp>valdhorn</sp> (skogshorn) hänvisar
på sin ursprunglighet.

Fig. 469. Det gyllene hornet.

Då de första toner, man kan frambringa på sådana
instrument, ligga mycket långt ifrån hvarandra, och 
den andra är vid pass en oktav, den tredje en 
duodecima och den fjerde två oktaver högre än grundtonen, 
äro de oktaver, hvilka ligga hvarandra nog nära för att 
tillfredsställa alla musikaliska fordringar, redan toner 
af en mycket hög ordning, och för att frambringa dem i 
önskvärd renhet och styrka måste man, som sagdt, gifva 
röret en mycket stor längd. Valdhornet har en rörlängd 
af 20 fot och stämmer i <i>Es[ett-struket]</i>. Denna ton begagnas dock 
icke, men väl de högre tonerna <i>Es, B, es, g, b, des', es', 
f', g', as', a', b'</i> o. s. v. Denna rörets stora längd
betingar den spiralartade formen, hvilken visserligen
vid tillverkandet förorsakar betydliga svårigheter.

Det skulle knapt vara möjligt att hoplöda en lång
bleckremsa till ett rör, sådant som valdhornets
eller trumpetens, utan att det sloge sig i veck och
bucklor, hvilka utöfva ett mycket skadligt inflytande
på tonen. Detta förekommes dock derigenom, att
man först gör ett rakt rör och öfver allt på det
omsorgsfullaste hoplöder och uthamrar det, derefter
fyller det med smält bly och, sedan det kallnat och
bildar en enda sammanhängande massa med röret, böjer
detta i de spiraler, man vill hafva. De ojemnheter,
som dervid uppstå, kunna lätt undanrödjas med en
hammare. Slutligen smälter man åter ut blyet genom
upphettning.

När man talar om de äldre krökta hornen, menar man
företrädesvis sådana, som äro böjda i en halfcirkel. I
buffelhornet, jägarhornet och det nu varande engelska 
buglehornet (af <sp>bugle</sp>, vild oxe) ha sådana 
gamla former ännu bibehållit sig. Böjningarna i cirklar 
och ellipser äro deremot från början af 16:e århundradet 
i allmänt bruk. Valdhornet infördes i Tyskland i början 
af förra århundradet från Paris genom den i Böhmen bosatte 
och genom sitt besynnerliga lefnadssätt bekante grefve
<sp>Franz Spork</sp>.

Fig. 470. Valdhornet.

I musiken spela blåsinstrumenten af metall utan
sidohål en mycket stor rol. Ända till Händels tid,
då harmonin var mycket enklare och kompositörerna
kände ett jemförelsevis ringa antal af orkestrala
effektmedel, var det jemte fiolen åt trumpeten,
man lemnade melodins ledning. Det var i synnerhet
hans klara klangfärg, som gjorde honom egnad
dertill. "Trummeten är i handen på en god mästare,
som väl och konstrikt kan betvinga honom, ett herligt
instrument", säger Michael Prætorius i början af
17:e århundradet. Men sedermera använde man honom 
mera för hans tonfärgs skull, och hans stämma lades 
sålunda mera i mellantonerna. Men derigenom har konsten 
att behandla honom gått afgjordt tillbaka, så att endast 
få trumpetare i våra dagar kunna motsvara de anspråk, 
som Händel ännu stälde på honom. I synnerhet tyckes 
konsten att med lätthet kunna frambringa högre trumpettoner 
till den grad ha gått förlorad, att redan Mozart vid 
instrumenteringen af Händels <sp>Messias</sp> måste 
fördela trumpetpassagerna på flera olika instrument.

Den fortgående utvecklingen af den harmoniska musiken,
hvilken ej kan nöja sig med den diatoniska skalan,
måste leda till försök att efter behag kunna förlänga
eller förkorta luftpelaren inom instrumentet och
derigenom frambringa de mellanliggande kromatiska
tonerna. Hvad valdhornet angår (fig. 470), kunde
man visserligen genom att införa handen i dess
mycket stora 
klockstycke till en viss grad förändra tonernas höjd
och djup (stopptoner), men med trumpeten lät detta
sig icke göra, och man måste på annat sätt söka uppnå
detta ändamål. För att ändra instrumentets grundton,
t. ex. förvandla <i>C</i>-hornet till ett <i>Es</i>-horn, 
<i>F</i>-horn o. s. v., anbragte man infogade stycken, s. k. 
<sp>böglar</sp>, hvilka fästes under munstycket och 
förlängde röret i motsvarande mån. Enligt Prætorius fans 
det omkring år 1600 endast en enda "trummet, <sp>vulgo</sp> fälttrummetarnas tarantara i <i>d</i>". "Endast för några år 
sedan", skrifver han år 1619, "har man vid några furstars och 
herrars hof förlängt dem på mensuren eller ytterligare derpå
fäst en bögel, så att de stämt sin bas en ton lägre <sp>in
modum hypojonicum</sp>." Emellertid halp detta endast då,
när en ändring inträdde i hela tonarten; de halftoner,
som saknades inom henne, kunde naturligtvis ej
derigenom åstadkommas. Detta mål uppnådde man först
genom de rörliga <sp>dragstängerna</sp>, hvilka lufttätt
gingo in i hvarandra och vid utdragandet förlängde
den vibrerande luftpelaren, men vid hopskjutningen
förkortade honom och höjde grundtonen. På detta sätt
utvecklade sig ur trumpeten basunen. I principen äro
båda instrumenten fullkomligt lika, och om i basunen
rörens inbördes ställning fixeras, är han i sjelfva
verket endast en trumpet af större rörlängd och derför
af en lägre grundton.

Äfven på valdhornet sökte man tillämpa denna ide,
och de s. k. <sp>inventions</sp>-hornen, hvilka 
<sp>Anton Joseph Hempel</sp> i Dresden uppfann 
1754, äro det första exemplet härpå. Emellertid var 
pipornas rörelse allt för trög, hvarför man åter afstod 
derifrån, så mycket hellre som <sp>Clagget</sp> i 
England i slutet af förra århundradet och <sp>Heinrich 
Stötzl</sp> från Pless i öfre Schlesien 1815 stälde 
instrumentets hufvudrör i samband med flera deruti mynnande 
birör och derigenom, att ingångarna till det samma efter 
behag kunde öppnas medelst ventiler, gåfvo den vibrerande
luftpelaren en motsvarande större längd.

Fig. 471. Ventilhorn, tillverkade af A. Sax i Paris.

Fig. 472.  Fig. 473.  Fig. 474.

Ventilerna justerades med fingrarna. Först anbragte
Stötzl på sitt horn blott två sådana ventiler, af
hvilka den ena stämde luftpelaren precis en half
ton lägre och sålunda redan lät den kromatiska skalan
framrycka ända till <i>gis</i>. För att äfven uppnå <i>gis</i> måste
ännu en tredje ventil införas. Detta skedde år 1830
genom <sp>Müller</sp> i Mainz, och dermed var <sp>ventilhornet</sp> i sin nu varande form uppfunnet.

Den mekanik, hvarmed de olika rördelarna sättas i
samband med hvarandra, är af olika slag. På de tyska
instrumenten bestod hon hufvudsakligen af en dubbelt
genomborrad kran, sådan vi redan i beskrifningen
af luftpumpen lärt känna, och fig. 472 visar oss
det sätt, hvarpå det inre sambandet mellan rören är
anordnadt. Kranens omvridning åstadkommes genom en
tangent, hvilken fästes i rät vinkel mot hans axel
och anslås med fingret. Men lätthet i rörelse och 
fullkomlig lufttäthet kunna på detta sätt endast med 
svårighet åstadkommas, och <sp>Meifried</sp> i Paris
ville derför i stället för tappar, som vridas omkring,
använda ihåliga cylindrar, som röra sig lodrätt,
en ide, hvilken <sp>Adolphe Sax</sp>, hornist och 
blåsinstrumentmakare i Bruxelles, år 1833 utförde. Det sätt, hvarpå denna
mekanik verkar, förtydligas bäst genom afbildning,
och vi lemna derför i fig. 473 en genomskärning, der
pistongens ställning afstänger sidorören, i fig. 474
en sådan, der genom cylinderns nedtryckande sidorören
sättas i förbindelse med hufvudröret, och i fig. 475
en teckning af den inre mekanismen af ett instrument
med sex pistonger.

Fig. 475. Instrument med sex pistonger.

Men, såsom man af dessa afbildningar ser, måste
luftströmmen, när han passerar pistongens ihålighet, 
genomlöpa en temligen skarpt bruten väg, hvarigenom 
icke blott instrumentets behandling försvåras, utan 
äfven tonens renhet lider. Sax, som emellertid bosatt 
sig i Paris, förvandlade den kompakta och endast med 
två trånga dragstänger försedda pistongen till en invändigt
ihålig cylinder, hvilken på de ställen, som stodo i
förbindelse med de särskilda rören, var genomborrad,
och derigenom, att luften här fick ett ojemförligt
större utrymme att vika undan, måste tonen äfven
blifva mjukare, och renare. Figurerna 476-478 visa
oss denna inrättning från olika sidor, utifrån, i
genomskärning och med cylindern i olika ställningar,
så fullständigt, att hvarje ytterligare förklaring
är öfverflödig.

Fig. 476.  Fig. 477.  Fig. 478. A. Sax' cylinderinrättning.

Sax har efter sitt system konstruerat nästan alla
slags blåsinstrument, och huru rikt på former
hans lager är, kunna vi se af teckningarna i
fig. 479, som åskådliggöra en del af de saxska
blåsinstrumenten. Öfvergångarna från den ena
formen till den andra och kombinationen af de
egendomligheter, som
tillhöra olika former, gifva instrumenten ett
utseende, som har mycket litet gemensamt med den
ursprungliga trumpetens eller det gamla hornets. För
dessa nya alster har en stor mängd namn uppfunnits,
såsom saxhorn, ofikleid, baroxyton, eufonion o. s. v.

Fig. 479. <sp>Metallblåsinstrument</sp> af A. Sax i Paris.

1) Saxhorn (skarpt). 2) Sopranhorn. 3) Althorn. 4) Alttromba. 5) Barytontromba. 6) Bashorn. 7) Kontrabas. 8) Grof kontrabas. 9) Kontraalt. 10) <sp>Trombone à pistons</sp>. 11) <sp>Trompette à cylindres</sp>. 12) <sp>Cornet à pistons</sp>.  13) <sp>Trombone à pistons</sp>. 14) Saxtrombone med sju pistonger.  15) Bassaxhorn. 16-18) <sp>Cornet à pistons</sp>. 19) <sp>Cornet à cylindres</sp>.  20) Saxhorn. 21) <sp>Cornet à pistons à deux clés</sp>.  22) <sp>Saxotromba alto à clés et à pistons</sp>  23) <sp>Cornet à pistons</sp>.   24) <sp>Trompette à cylindres</sp>.  25-30) <sp>Saxhorn och instruments
à pistons avec addition de clés</sp>. 31) Trombone (basun).

Genom en jemförelse skulle  våra läsare finna, att
de tyska instrumenten på intet sätt stå efter för 
de saxska. I synnerhet har <sp>W. F. Cerveny</sp> i
Königgrätz genom ett oupphörligt fullkomnande af sina
instrument förvärfvat sig ett berömdt namn. Det var
han, som öfvergaf den äldre trånga konstruktionen af
alla bleckblåsinstrument, vid hvilken grundtonen alls
icke kunde göra sig gällande, och gaf sina instrument
en större genomskärning, hvarigenom han gjorde ett
rent och fullt anslag af grundtonen möjligt. Detta
var så till vida
ett stort framsteg, som instrumentets rör derigenom
kunde för låga toner förkortas till hälften.

De tyska instrumentmakarna ha stundom i stället för
den saxska cylindern bibehållit kranarna, hvilka,
emedan den dubbelt genomborrade kärnan ej är mycket
hög, utan mera har formen af en stor skifva eller ett
hjul, kallas <sp>hjulmaskiner</sp>. Öppningen går i kretsform,
så att luftpelaren på detta sätt äfven är skyddad
för våldsamma skakningar. Hjulet erhöll af Cerveny
icke blott två, utan ända till sex öppningar,
och han begagnade dylika inrättningar för att
omstämma instrumentet. De förut brukliga böglarna,
som för hvar gång måste påsättas och aftagas,
förenades fast med instrumentet och infogades genom
<sp>tonvexlingsmekanismens</sp>, hjulets, motsvarande ställning
i det vibrerande röret.

<b>Klarinetten, oboen, fagotten</b> m. fl. Den vibrerande
kropp, som bringar luftpelaren i trumpeten, basunen,
valdhornet m. fl. till att ljuda, är menniskomunnens
elastiska läppar. De vibrera i det kittelformiga
munstycket, och dettas dimensioner äro derför af
stor vigt för instrumentets behandlingssätt. Men
det gifves äfven en annan klass af instrument, der
den vibrerande elastiska kroppen är fast förenad
med röret och består af en vibrerande tunga, det
s. k. <sp>bladet</sp> (röret), som genom sina tätt på hvarandra
följande slag ömsom sammantrycker och utvidgar den
förbistrykande luftströmmen, förtätar och förtunnar
honom och på detta sätt framkallar en vågrörelse.

Urtypen för detta instrument finna vi i den ihåliga
stjelken af maskrosen (<sp>leontodon taraxacum</sp>),
som barnen tillplatta i ena ändan och på detta
satt förvandla till en pipa. Klarinetten, fagotten,
oboen, skalmejan och dylika instrument bestå alla af
ett dels cylindriskt, dels koniskt rör, som upptill
öfvergår i munstycket med det vibrerande bladet och
nedtill till det vidgade klockstycket. Klarinetten
har endast en vibrerande tunga, oboen och fagotten
deremot två. Klarinettens munstycke är derför till
sin icke vibrerande del af större tjocklek, medan de
båda andra instrumentens löpa ut i en lång, mycket
tunn näbb. De små tungorna (rören) utgöras i dem
vanligen af mycket tunnskafdt sockerrör.

Hvarje sådant instrument skulle egentligen,
liksom maskrosens stjelk, utom sina öfvertoner,
blott hafva en enda grundton. Men då dermed i
musikaliskt hänseende vore föga vunnet, har man i
rörets trästomme, hvilken ej, som basunens metallrör,
lätt skulle kunna förlängas eller förkortas,
längs efter borrat åtskilliga hål, genom hvilka,
när de öppnas, den vibrerande luftpelaren kommer
i förbindelse med den yttre luften och hans längd
sålunda kan förkortas. När instrumentet spelas, hållas
dessa öppningar, tonhålen, med fingret tillslutna och
öppnas efter behag. Hela röret med alla sina öppningar
slutna ger den djupaste tonen; öppnas det tonhål,
som ligger närmast munstycket, uppstår den högsta
grundtonen. Men med dessa toner allena är serien af
möjliga och ändamålsenliga effekter icke afslutad;
äfven de vibrerande 
aliqvotdelarna af luftpelarna kunna användas och
framkalla samma följd af öfvertoner som på
metallblåsinstrumenten.

Det äldsta instrument af detta slag och kanske äfven
det ofullkomligaste är <sp>säckpipan</sp>. En pipa med flera
tonhål är med sitt munstycke inpassad i en lufttät
skinnsäck, som genom ett rör kan uppblåsas och genom
en tryckning med armen åter tömmas. Den utströmmande
luften åstadkommer tonen, och allt efter som armen
trycker starkare eller svagare på säcken, bli pipans
toner mer eller mindre starka. En liten kapsel, som är
skjuten fram öfver munstycket, skyddar detta för skada
och tjenar till ledning för luftströmmen. Säckpipan är
ett vida utbredt instrument. Från judarna och grekerna
kom hon till romarna; i våra dagar spelar hon ännu
en rol i nationalmusiken, i synnerhet skottarnas
och polackarnas. Skottarna ha fört henne med sig
till kolonierna, och i Amerika och Australien är
hon temligen allmän. Hennes konstruktion är mycket
enkel och ännu den samma som fordom i Grekland, der
man förfärdigade henne af ett på köttsidan garfvadt
bockskinn, på hvilket man lemnat qvar håret jemte
hufvudet och hornen; men alla öppningar måste vara
väl igensydda. För öfrigt kunde också hvilken vinsäck
som helst användas dertill.

Säckpipan är ett instrument för herdar; för högre
musikaliska ändamål är hon i anseende till sin
torftighet ej särdeles egnad. Icke blott det ringa
tonomfånget, utan framför allt omöjligheten att
åstadkomma en konstnärlig nyansering af
forte och piano måste göra henne olämplig för högre
kulturstadier. Hvarje blåsinstrument får först genom
menniskomunnen en själ; derför kunde endast de,
hvilka omedelbart blåsas med läpparna, under tidens
lopp nå en högre fulländning.

Fig. 480. Tyska musikanter från äldre tider. Efter J. Amman.

<sp>Oboen</sp> måste likaledes till sin princip räknas till de
naturliga piporna, sådana de kunna framställas af den
mjuka, i ena ändan plattryckta barken af en ung qvist,
och är dermed visserligen också öfver hufvud ett af de
äldsta instrumenten. Vi finna hos de gamla grekerna
och romarna <sp>aulos</sp> och <sp>tibia</sp>, hvilka, att döma af
beskrifningen, måste ha varit ofullkomliga oboer. Men
skalmejan, <sp>chalumeau</sp>, herdepipan (af <sp>calamus</sp>, rör), är att anse som den närmaste föregångaren till 
instrumentets nu varande form. 
Namnet oboe eller hoboe är härledt från det franska
<sp>hautbois</sp>, emedan instrumentet göres af trä och före
klarinettens uppfinning ensamt förde melodin. Till sin
inrättning består det af ett koniskt rör, som vidgar
sig något nedåt. Måste man på de äldsta instrumenten,
till hvilka sannolikt äfven de gamlas <sp>fistulae</sp> och
<sp>tibiae</sp> böra räknas, tilltäppa tonhålen omedelbart
med fingrarna, och kunde man enligt sakens natur
ej anbringa mer än högst åtta tonhål, måste deremot
en väsentlig förändring inträda, då man fann, att
tonhålen äfven kunde hållas slutna medelst klaffar
och dessa öppnas genom en tryckning med fingret. Man
kunde derigenom öka tonhålens antal, och de nu varande
instrumenten ha i regeln 16 klaffar. Men derigenom
hopade sig också en mängd svårigheter icke endast
vid instrumentets behandling, utan äfven vid dess
konstruerande, och i sjelfva verket hör en oboe, på
hvilken man i deras renhet frambringar alla de toner,
man behöfver, ännu till de fromma önskningarnas
område. Så många förbättringar man än vidtagit
dermed, ges det dock ännu allt jemt en mängd toner,
hvilka, dels för höga, dels för låga, den blåsande
endast genom hvarjehanda utvägar kan någorlunda rent
åstadkomma. Tonhålen befinna sig alls icke på den
plats, dit de enligt de fysikaliska lagarna höra, och
endast en fullständig omgestaltning af systemet, såsom
<sp>Böhm</sp> på ett helt och hållet rationelt sätt företagit,
kan afhjelpa de brister, hvilka virtuoserna på
detta instrument endast med stora svårigheter kunnat
kringgå <footnote><sp>Theobald Böhm</sp>, flöjtist i München, har
ej allenast på oboen, utan ock på flöjten,
klarinetten och fagotten användt sitt nya system,
hvilket äfven medför en lägre stämning enligt den
nya normalgaffeln. Instrument efter detta system
äro redan införda vid svenska musikkonservatoriet,
äfvensom deras införande vid hofkapellet i Stockholm
är beslutet (se vidare s. 532).</footnote>.

Det <sp>engelska hornet</sp> har till konstruktion och
klangfärg den största likhet med oboen. Den
egendomliga nästonen förorsakas i båda instrumenten
genom användningen af tungor. Det engelska hornets
tonomfång är det samma som oboens <footnote>Nämligen i skriften; i stämningen står engelska hornet en qvint lägre än oboen.</footnote>
, från <i>c</i> kromatiskt genom 2 1/2 oktaver, men de högre tonerna
begagnas icke. Kroppen utgör ej ett rakt rör, utan
har något ofvanför midten ett knä. I den äldre musiken
bär instrumentet namnet <sp>oboe di caccia</sp>.

<sp>Fagotten</sp> eller oboebasen är det tredje instrumentet
af denna ordning. Det går från <i>B</i> ända till <i>es''</i> och
har åtta tonhål, om hvilkas ställning det samma, som
blifvit sagdt om oboen, gäller, och det i ännu högre
grad. Man kan med Schafhäutl kalla fagotten i hans nu
varande gestalt det mest ofullkomligt konstruerade
instrument, och likväl kan han i anseende till sin
herliga effekt ej umbäras. Men hans behandling fordrar
också det största mästerskap. Fagottens rör är 8,82 
fot långt. Deraf betingades äfven instrumentets
böjda form.

De tre sistnämda blåsinstrumenten förekomma dessutom
under mångfaldiga modifikationer och i olika storlekar
samt betecknas med flera olika namn. På den första
utställningen i London fans en kontrafagott af åtta
oktavers omfång.
<sp>Klarinetten</sp> är ett jemförelsevis ungt instrument,
ty han uppfans först 1696 af <sp>Christoph Denner</sp> i
Nürnberg. Han har blott ett enda vibrerande rörblad,
som är längre och starkare än oboens. Rörets diameter
är äfven större än i sistnämda instrument, hvarigenom
tonen ej blott förlorar sitt näsljud, utan äfven får
en större fyllighet.

En egendomlig följd af hans inrättning är, att genom
olika ansats de jemntaliga öfvertonerna, hvilka på de
öfriga instrumenten lätt kunna anslås, ej framträda,
utan i stället den tredje öfvertonen uppträder
såsom första medljudande ton, derefter den femte
o. s. v. Oktaverna kunna derför ej framkallas medelst
samma grepp, hvilken omständighet gjorde anbringandet
af ett annat system af tonhål nödvändigt. <sp>Ivan
Müller</sp>, som förbättrade klarinetten, gaf honom 13
klaffar. Detta var tillräckligt för att kunna spela i
alla tonarter, men många toner förblefvo likväl orena,
och en grundlig omgestaltning skulle
för den utöfvande konstnären vara en väsentlig
fördel. Förr begagnade man inom musiken ett större
antal klarinetter, hvilka man vid ombyte af tonarter
måste ombyta. Nu begagnar man vanligen endast
<i>B-, A</i>- och <i>C</i>-klarinetter, nämligen i orkestern;
i militärmusiken förekomma äfven <i>d-, e-, es-, f-, g</i>-
och <i>as</i>-klarinetter.

Fig. 481. <sp>Saxska klaffblåsinstrument.</sp>

1) Flöjt. 2) och 3) Klarinett. 4) Oboe. 5) Saxofon, sopran. 6) Saxofon, alt.   7) Saxofon tenor. 8) Saxofon, baryton. 9) Flöjt. 10) Fagott. 
11) Kontrabasklarinett. 12) Basklarinett. 13) Klarinett efter Sax' system.
14) Klaffinrättningar.

Klarinettens klangfärg står i samband
med bortfallandet af de jemntaliga
öfvertonerna. Analyserar man nämligen en klarinetton,
t. ex. <i>C</i>, finner man honom ej vara sammansatt af
sina naturliga öfvertoner <i>C c' g' c'' e'' g'' b'' c''' d'''
e'''</i> o. s. v., såsom fallet ännu är med oboen, der
endast tonerna <i>c' c'' g'' c''</i> o. s. v. klinga svagare
än de mellanliggande, utan klangen består endast
af tonserien <i>C g' e'' b'' d'''</i> o. s. v. Klarinettens
munstycke har för öfrigt på senare tid anbragts på en
mängd instrument, hvilka i sin konstruktion mera likna 
vissa mässingsinstrument, och derigenom har
musikapparaten äfven på detta område ernått en
rikhaltighet, som bäst åskådliggöres genom den
här bifogade afbildningen (fig. 481) af de saxska
instrumenten.

<b>Flöjten</b>. Ett till sättet att frambringa toner nytt
slag af instrument är det, der luften i rörets inre ej
genom vibrerande, elastiska kroppar, utan genom sin
återstudsning från motstående kanter ömsom förtätas
och förtunnas, hvarigenom den dermed sammanhängande
luftpelaren försättes i svängning. En ihålig nyckel,
hvari vi blåsa, visar oss den enkla form, som i den
gamla <sp>panflöjten</sp> på det mest ursprungliga sätt
träder oss till mötes. De instrument, som grunda
sig på denna princip, kalla vi <sp>flöjtartade</sp>. Med
dem få vi dock ej förvexla de antika instrument,
som man betecknar med namnet <sp>flöjt</sp>. Enligt den
gamla myten skulle Pallas Atene ha bortkastat
den af henne uppfunna flöjten och förbannat hvar
och en, som åter upptoge honom, emedan gudinnan,
utskrattad af Juno och Venus, först i en källa vid
foten af Ida upptäckt, huru löjlig och ful de vid
instrumentets spelande uppblåsta kinderna gjorde
henne. Redan denna myt borde vara tillräcklig att
öfvertyga fornforskarna om, att det instrument,
som de gamla betecknade med ordet <sp>aulos</sp>, alls icke
får förvexlas med vår flöjt. Men ännu mera borde det
ofta omtalade förhållandet, att de gamla virtuoserna,
för att vid flöjtblåsningen ej spräcka kinderna,
ombundo dem och munnen med en skinnrem, leda till
den förmodan, att de gamlas aulos måste ha haft
mera likhet med vår oboe eller med klarinetten. I
sjelfva verket se vi äfven på gamla afbildningar den
s. k. flöjten utgöra ett koniskt instrument, försedt
med tre till fem tonhål och i nedre ändan ofta med
ett klockstycke.

I sin nu varande form synes flöjten vara en tysk
uppfinning, som leder sitt ursprung från den
s. k. schweizarflöjten. Regementsmusiken utgjordes
i äldre tider af trumslagare och pipblåsare. De
sistnämda blåste på cylindriska instrument,
hvilka i början endast hade sex tonhål. Det sjunde
hålet för tummen tillkom först senare, och det
åttonde tillades af den berömde flöjtvirtuosen
<sp>Quanz</sp>. Flöjtens princip är således ofantligt enkel,
och deruti ligger orsaken till den rena, fina tonen,
som dock visserligen har någonting vekt, hvarför
instrumentet också företrädesvis var omtyckt under
den sentimentala gessnerska perioden. Men för den
musikaliska användningen medför denna konstruktionens
enkelhet ej obetydliga hinder, ty då man med blott
åtta tonhål måste frambringa en serie af minst några
och tretio toner, blifva äfven här genom sättet att
behandla instrumentet de akustiska förhållandena så
invecklade, att tonerna ej allenast lätt blifva orena,
utan äfven deras frambringande för den spelande medför
stora svårigheter. Flöjtens förfärdigande måste derför
äfven betraktas som en af instrumentmakeriets svåraste
uppgifter, och i sjelfva verket ha de problem, som
härvid framställa sig, först i nyare tid genom <sp>Böhm</sp>
i München blifvit lösta. Böhm ökade tonhålens antal,
i det han anbragte fjorton sådana, från <i>c'</i> till <i>c''</i>,
och förlade dem just på det ställe, der de enligt
beräkning måste ligga, samt gaf dem en så stor
diameter som möjligt. Det 
senare var i synnerhet nödvändigt för att oskadliggöra
den bortom tonhålet liggande nedre flöjtdelens
och den deruti inneslutna luftpelarens medverkan,
ty ju mindre den öppning är, genom hvilken den inre
luftpelaren står i förbindelse med den yttre, desto
ofullständigare uppnås den afsigt, enligt hvilken
flöjten skall framställa en öppen pipa, som räcker
till den punkt, der tonhålet befinner sig. Då dessa
tretton tonhål naturligtvis hvarken kunde nås med
fingrarna eller alla tillslutas, betäckte Böhm dem
med klaffar, för hvilkas öppnande han anbragte en
särskild mekanism.

På flöjter efter de äldre systemen voro tonhålens
antal, anordning och storlek betingade af handens
bygnad. Men då nu lagarna för en vibrerande luftpelare
ej kunna ändras efter sådana förhållanden, måste
man, till stor skada för klangverkningen, afvika
från den enkla formen, och flöjten hade slutligen
blifvit en högst invecklad kombination af koniska och
cylindriska rördelar, full af fel och brister, som
det fordrades ett stort mästerskap att i någon mån
kunna afhjelpa. De felande halftonerna frambragtes
genom alldeles egendomliga hjelpmedel, så att
man t. ex. kombinerade verkningen af två bredvid
hvarandra liggande tonhål och sålunda nödtorftigt
höjde eller sänkte en ton med en lika stor intervall
som den saknade.

Det förstås af sig sjelft, att tonen på detta sätt
måste förlora betydligt till sin qvalitet. Böhm
deremot gjorde sig oberoende af dessa olägenheter,
i det han ombildade flöjten till en enkel akustisk
apparat, hvars verkningar på det noggrannaste kunde
beräknas. Han skilde klaffarna från gripplåtarna och
ordnade de senare på ett för handen beqvämt sätt på
en längdaxel, från hvilken de öppna och tillsluta
tonhålen medelst lagom långa, böjda häfstänger. Men
dessutom gaf han alla delarna den största fulländning
i utförandet.

Det böhmska systemet har på senaste tiden funnit
allt större uppmärksamhet. Det har af uppfinnaren
sjelf med lika utmärkt framgång användts på de öfriga
instrumenten, i synnerhet träblåsinstrumenten, och det
är att hoppas, att det slutligen skall helt och hållet
undantränga de äldre inrättningarna. I Frankrike har
man redan nästan uteslutande upptagit det, och den
utvidgade användningen har ledt till en stor mängd
konstruktioner af klaffinstrument. I fig. 481
lemna vi en teckning af några af de intressantaste
ibland dem, som 1862 voro af Sax utstälda i London.

<b>Tunginstrumenten</b> höra egentligen till de i principen
enklaste musikaliska instrumenten, ty tonen
frambringas direkt genom elastiska metallstafvars
vibrationer och är således för hvarje tunga en noga
bestämd, som ej förändras genom olika behandlingssätt
och, i likhet med den vibrerande luftpelaren,
kan bringas att utveckla den bekanta serien af
öfvertoner. Vanligen äro tungorna af stål och sättas
af en luftström i svängning.

Dessa svängningars hastighet, tonens höjd, beror
af tungans spänning (styfhet) och vigt. I mån af
den förra blir tonen högre, i mån af den senare
lägre. Genom den svängande delens förkortning eller
förlängning kan man således ändra tonen, och för att
göra detta begagnar man sig vanligen af ett 
skjutbart stämstift, som fast ligger an mot tungan
och bestämmer hennes svängningslängd; men denna
förändring är enligt sakens natur icke en sådan,
som kan företagas under spelandet. Hon är dessutom
endast inom vissa gränser möjlig och derför endast
användbar för tungornas stämning sins emellan. Af
svängningarnas vidd beror tonens styrka, och denna
är sålunda en följd af den vibrerande tungans större
eller mindre utslag i förhållande till den inverkande
luftströmmens styrka.

<sp>Mungigan</sp> består visserligen blott af en enda elastisk
metalltunga, och likväl kunna dermed mycket olika
toner frambringas. Detta tyckes stå i strid med
det nu sagda, men låter dock mycket lätt förklara
sig. Fjädern har visserligen i sjelfva verket
blott en enda bestämd ton, men det är ej denna ton,
som användes, utan endast den i munnen svängande
luftpelarens, och mungigans verkan beror således på
en annan princip.

Anslår man en stålstaf, och som en sådan kunna vi anse
tungorna, klingar han i och för sig mycket svagt. Hans
ton kan förstärkas derigenom, att man sätter honom i
förbindelse med en resonansbotten, och vidare äfven
derigenom, att man håller honom öfver en på sidorna
tillsluten luftpelare, hvars längd motsvarar samma
svängningshastighet. Anslår man t. ex. en stämgaffel,
hör man först endast de skrällande öfvertonerna, men
håller man hans svängande skänglar öfver öppningen
af en flaska och genom att hälla vatten deruti
ger luftpelaren vederbörlig längd, försättes äfven
denna genom metallmassans oscillationer i svängning,
och en ton blir tydligt förnimbar. Men nu kan man ej
blott göra en enda, den lika hastigt som stämgaffeln
vibrerande tonen, förnimbar, utan äfven alla de toner,
hvilkas svängningar sammanfalla med stämgaffelns
första, andra, tredje, fjerde o. s. v. utslag,
således i första rummet oktaven, derefter qvinten,
duodeciman, sexten o. s. v. Men alltid måste
dessa toner ligga djupare än de svängningar af
stålstafven, som uppväcka dem, och tvärt om, liksom
vid messingsinstrumenten den svängande luftpelarens
grundton måste vara mycket djup, om öfvertonerna skola
ligga hvarandra nog nära för att vara musikaliskt
användbara, måste här, om genom en svängande stålstaf
en serie af användbara undertoner skall frambringas,
antalet af dess svängningar vara mycket stort.

Med mungigan är detta förhållandet. Dess fjäder
svänger mycket fort. Den luftpelare, som deraf sättes
i rörelse och frambringar den hörbara tonen, är den af
munhålans och luftstrupens väggar inneslutna luften,
och genom deras sammandragning eller utvidgning göres
hon, liksom luften i flaskan genom påfyllning eller
uthällning af vatten, lämplig för anslående af de
mest olika toner. De flesta mungigor, många millioner,
förfärdigas i staden Steier.

<b>Munharmonikan</b> deremot företer olika stämda
metalltungor, så anbragta i en skifva, att de fritt
kunna slå igenom dennas öppningar och således råka
i svängningar, om de genom en luftström drifvas ur
sin jemvigt. Men för att de hvar för sig skola kunna
bringas att ljuda, befinner sig hvarje tunga i en
särskild cell, i hvilken man kan blåsa in luft. I
stället för en tunga äro 
vanligen två anbragta jemte hvarandra, af hvilka den
ena slår utåt, den andra inåt, så att instrumentet
sålunda tonar, så väl när luften blåses in, som
när hon uppsuges genom det samma. Tonen frambringas
här uteslutande genom den elastiska tungan sjelf,
och skifvan, i hvilken tungorna ligga, verkar på sin
höjd förstärkande. Ett vida fullkomligare instrument är dock

<b>Fysharmonikan</b>, äfven kallad <sp>harmonium, eolodikon,
serafin</sp> m. m. Hon uppfans omkring 1820 af en
räntmästare <sp>Eschenbach</sp> i Königshofen vid Saale
i Sachsen och var i sin ursprungliga form ett
tangentinstrument med en blåsbelg, som trampades
med fötterna och från hvilken små luftkanaler ledde,
som genom tangenternas nedtryckande öppnade sig och
framför hvilka de stämda ståltungorna anbragtes. Så
behaglig än den effekt var, som kunde frambringas med
dessa instrument, hvilka snart erhöllo en vidsträckt
spridning och undergingo många förbättringar, visade
sig dock en olägenhet, som verkligen var störande och
mycket inskränkte deras användning. Tungorna råka
nämligen ej i det ögonblick, luftströmmen träffar
dem, i fullständig svängning, ty det förgår alltid
någon tid, innan tonen uppnår sin fulla styrka, och
om också denna gradvis skeende stegring för många
musikstycken kan vara af en mycket vacker effekt,
är dock för alla snabbare passager intoneringen ej
tillräckligt precis. En viss <sp>Martin</sp> i Paris förenade
derför med nämda mekanism äfven ett hammarverk af
samma slag som pianots, så att luftströmmen endast
behöfver underhålla de redan genom hammarslagen
framkallade svängningarna. Dessa instrument kallas
<sp>orgues à percussion</sp>. Men dessutom förenade man dermed
ännu många andra anordningar. Man lät luftströmmen
genom jalusiartade klaffar småningom förstärkas
eller försvagas, man riktade kanalerna så, att de
olika tungorna genom en tangent bragtes att stämma
med hvarandra, hvarigenom klangfärgen väsentligt
förändrades, man ökade blåsbelgarnas antal till två,
en för hvardera foten, och gaf dem derjemte äfven en
särskild väderlåda o. s. v., så att de nu varande
fysharmonikorna, i synnerhet de, som förfärdigas
af <sp>Schiedmayer und Söhne</sp> i Stuttgart, höra till de
utmärktaste musikaliska uttrycksmedel.

<b>Dragharmonikan</b> eller <sp>ackordion</sp> är en fysharmonika
i smått, hvars blåsbelg sättes i rörelse med
handen. Hennes yttre inrättning är så bekant,
att vi derom ej behöfva säga någonting. Tungorna
ligga i de båda starka skifvorna, hvilka upp- och
nedtill afsluta den i parallela veck sig hopdragande
blåsbelgen. Öppningarna i belgskifvorna äro precis
lika stora som tungorna, så att bredvid dessa ingen
luft kan komma fram. Men derjemte äro tungorna fästa
på sådant sätt, att de kunna slå ut åt båda sidor
och intonera så väl vid blåsbelgens hoptryckning
som utdragning. De särskilda väderledningarna öppnas
genom tangenter, som ha formen af små knappar.

I England har dragharmonikan blifvit fullkomnad af
<sp>Wheatstone</sp>, som utbytte den fyrkantiga formen mot en
åttkantig, vidgade tonomfånget ända till tre oktaver
genom den kromatiska skalan, lät förfärdiga de inre
beståndsdelarna med största möjliga noggranhet och
gaf det sålunda skapade verket namnet <sp>concertina</sp>. Det
har dock ej för oss större intresse än 
Fig. 482. Automatiskt spelverk af <sp>M. Welte</sp> i
Vöhrenbach. Internationela utställningen London 1862.
dragharmonikorna, hvilka i synnerhet i Wien och Chemnitz
tillverkas fabriksmässigt i stort antal och till
pris från 2 ända till 80 rdr stycket.

I alla dessa instrument, fysharmonikan så väl som 
dragharmonikan, tjenar den skifformiga ramen, hvari 
tungorna äro insatta, till resonansbotten. Tungorna 
ha en jemförelsevis ringa massa.

<b>Spelverk</b>, <sp>speldosor</sp> m. m., hvari de elastiska tungorna
ej af en luftström försättas i svängning, utan der
de medtagas af stift, som äro fästa i en roterande
vals, och genom det plötsliga återstudsandet tona,
ha ingen särskild ram. Tungorna hänga tillsammans och
äro genom såginskärningar skurna ur en snedformad
stålplåt. För att stämma dem för de lägre tonerna
fastlödas nedom spetsen små blykulor, hvarigenom den
vibrerande massans vigt ökas. Men på det ej efter en
hel omvridning af valsen tungorna åter må träffas
af stiften i samma ordning, flyttar sig valsen under
sin omvridning tillika åt sidan, och stiften slå
derför för hvar gång mot tungspetsar, hvilka förut
passerade obehindradt igenom mellanrummen mellan de
särskilda taggarna. Större musikstycken kunna derför
endast utföras sålunda, att man anordnar stiften på
valsen spiralformigt och lemnar ett tillräckligt
mellanrum mellan de särskilda tungorna, så att
till och med efter åtta eller tio omvridningar ett
stift, som en gång slagit an, ännu ej berör nästa
tunga. Då sålunda valsen och urverket, som sätter
honom i rörelse, i dessa instrument äro hufvudsaken,
hör deras förfärdigande mera till urmakeriets än
instrumentmakeriets område, och vi måste derför här 
afhålla oss från att ingå i några enskildheter rörande
detta ämne.

Emellertid måste vi dock här omnämna de <sp>automatiska</sp>
spelverken, hvilka likaledes sättas i rörelse
genom sådana spelvalsar, men ej blott genom elastiska
metalltungor frambringa tonen, utan äfven förete en
ofta mycket invecklad kombination af alla möjliga
klangkroppar. Dessa äro de s. k. <sp>orkestrierna</sp>, genom
hvilkas uppfinnande och fullkomnande i synnerhet
<sp>Alexander Kauffmann</sp> i Dresden, <sp>M. Blessing</sp> och <sp>M. Welte</sp> i Vöhrenbach i Schwarzwald förvärfvat
sig ett stort rykte. Den sistnämde hade till 1862
års utställning skickat ett orkestrion, hvilket
tyska tullföreningens referent, den berömde
pianisten professor Ernst Pauer i London anser
för det fullkomligaste, som hittills i denna väg
åstadkommits. Vi meddela här (fig. 482) en teckning,
som kan gifva en föreställning om detta högst
intressanta arbete. Dess maskin hade två urverk,
som sattes i gång medelst tyngder. Stiften voro
spiralformigt 
fördelade på valsen i åtta omgångar. Med de härigenom
berörda 186 tangenterna sammanhängde nu de olika
tonkällorna, hvilka i mångfaldiga sammansättningar
efterbildade de olika instrumentens klangfärg. 524
pipor, fördelade på 15 register, återgåfvo följande
instrument: flöjt, fugara (oktav), piccolo,
oboe, trumpet, horn, fagott och basun. Dessutom
funnos här en stor trumma med en stark trumpinne,
en liten militärtrumma, trianglar och turkiska
bäcken. Luftströmmen åstadkoms i tre särskilda
blåsbelgar. Noterna till ett musikstycke voro inslagna
på 3 valsar, så att af de 39 valsar, som tillhörde
verket, 13 stora musikstycken kunde utföras.

<sp>Positivet</sp> är blott en af dessa apparater,
hvilka ej i egentlig mening kunna räknas till de
musikaliska instrumenten, då deras behandling alls
icke förutsätter någon musikalisk bildning. De finna
derför förnämligast afsättning i sådana länder som
Ryssland, hos hvars på långa afstånd spridda, men
dock genom resor med kulturen bekanta befolkning åtrån
efter musikaliska njutningar är större än möjligheten
att förskaffa sig den utbildning, som fordras för
att kunna tillfredsställa detta behof.

Fig. 483. Väderorgel från 4:e århundradet; efter
en skulptur i Konstantinopel.

<b>Orgeln</b>, det mest storartade bland alla
musikinstrument, stöder sig, sådan han nu är, på
samtliga de erfarenheter, alla de andra musikinstrumenten
hvart för sig lemnat. Då han har till uppgift
att gifva musikaliska ideer det fullständigaste
och högsta uttryck och ensam åstadkomma, hvad
eljest alla de särskilda instrumenten med hvar
sina egendomligheter söka i förening uppnå, måste
man äfven vid hans byggande taga i beräkning
alla de särskilda effekter, hvarigenom dessa
olika musikaliska uttrycksmedel skilja sig från
hvarandra. Att uppnå dessa klangverkningar är
orgelbyggarens svåra uppgift, och då hjelpmedlen
dock endast äro inskränkta -- ty med den i rörelse
satta luftström, som från blåsbelgarna genom
väderledningarna föres till piporna, skall man ej
blott efterhärma alla blåsinstrumentens, utan äfven
stränginstrumentens effekter -- måste ett orgelverk,
sådant som det <sp>Walcker</sp> i Ludwigsburg bygt i Ulms
domkyrka, aftvinga oss den högsta beundran.

Namnet orgel härrör från <sp>organum, organon</sp>,
hvarmed latinska och grekiska språken ursprungligen
betecknade hvarje verktyg och instrument, sedermera
särskildt de musikaliska och slutligen en viss klass
af blåsinstrument. Man har derför velat tillägga
orgeln en mycket hög ålder och i den i många gamla
skrifter ofta omnämda <sp>vattenorgeln</sp>, hvilken redan de
gamla grekerna 
kände, se det instrument, hvarutur vår nu varande
orgel framgått. Men en tillfällig likhet i benämningen
kan, i synnerhet då hon endast härrör från en i
sjelfva saken för det mesta okunnig öfversättare, ej
gälla som något bevis på begreppens öfverensstämmelse,
och någon annan hållpunkt har man här i sjelfva
verket icke. Ty ehuru några försökt att efter de
beskrifningar, <sp>Vitruvius, Heron</sp> och andra gifvit
af vattenorgeln, efterbilda ett sådant verk, har
det dock aldrig lyckats att komma under fund med
den verkliga konstruktionen af detta instrument,
som benämnes <sp>organum hydraulicum</sp>.

Fig. 484. Stor orgel med väderlåda.

Emellertid tyckas redan mycket tidigt musikaliska
instrument varit i bruk, i hvilka blåsbelgar och
metallpipor voro förenade. <sp>Eginhard</sp> uppgifver,
att år 826 en veneziansk prest konstruerat en
vattenorgel, och den sista, som omtalas, skall
ännu i 12:e århundradet ha funnits i Malmesbury
i England. Emellertid gafs det redan på den tiden
pneumatiska orglar, och af dessa måste sannolikt
redan mycket tidigt de otympliga vattenorglarna
blifvit utträngda. Om en sådan pneumatisk orgel ger <sp>Hieronymus</sp> 
(331 till 420) en beskrifning, som får en intressant
bekräftelse af skulpturarbetena på en i Konstantinopel
under Theodosius den store upprest obelisk. Enligt
dessa samtida vitnesbörd har denna orgel, hvaraf
vi i fig. 483 efter de gamla skulpturerna meddela
en teckning, haft femton pipor, två vädersäckar
af elefanthud och tolf blåsbelgar "för att härma
åskan", såsom den helige Hieronymus uttrycker sig. I
vesterlandet tyckes orgeln ej ha kommit i bruk före
8:e århundradet. År 757, heter det, skickade den
bysantinske kejsaren Konstantin konung Pipin bland
andra skänker äfven en orgel, hvilken väckte det
vesterländska hofvets beundran. Karl den store, som
af samma monark erhöll ett dylikt instrument, skall
efter denna modell låtit bygga flera orglar, hvilka,
såsom en munk från S:t Gallen berättar oss, "med sina
af belgarnas väder besjälade pipor härmade åskans
rullning, lyrans ton och cymbalernas klang". Dessa
orglar voro flyttbara och 
ännu ej af de stora dimensioner, som de sedermera
erhöllo i följd deraf, att de nästan uteslutande
begagnades i katolicismens stora domer.

Fig. 485. Stor orgel från 14:e århundradet. 

Fig. 486. Flyttbar orgel från 15:e århundradet.

Om vi lemna å sido alla gissningar, måste vi
som det äldsta dokument angående orglarna anse en
skrifvelse af påfven Johannes VIII till Anno, biskop
af Freisingen, hvaruti den senare ombedes att skicka
en orgel och en konstnär, som kunde bygga och spela 
sådana, till Italien. Lemnande derhän, huru vida 
orgelbyggarkonsten blifvit uppfunnen i Grekland och 
huru vida det organon, som Pipin eller kejsar Karl 
den store fick till skänks af kejsaren i Konstantinopel, 
var den första orgel i den mening, vi fästa vid detta ord,
som kom till vesterlandet, står det dock således fast,
att denna konst åtminstone redan i senare hälften
af 9:e århundradet utöfvats i Tyskland. År 951 lät
biskop Elfey för katedralen i Winchester bygga en
stor orgel med 12 blåsbelgar upptill och 14 nedtill,
hvilka med stor ansträngning måste dragas eller trampas af 70 
starka karlar. Pipornas antal uppgick till 400, och
till instrumentets spelande behöfdes två
orgelister. Sannolikt behöfdes för tangenternas
nedtryckande en så stor kraft, att en enda person ej
kom ut dermed; ty den tidens kyrkosång, till hvars
ledsagande orgeln skulle begagnas, var först och
främst ej af så konstmässig art, att ej en enda
orgelists tio fingrar skulle varit tillräckliga,
äfven om den tidens orglar varit inrättade på samma
sätt som våra, och dessutom veta vi, att hela antalet
tangenter på denna orgel endast uppgick till 10
och att således 40 pipor kommo på hvar tangent. Det
berättas, att winchesterorgeln haft flera register,
och det skulle således lätt kunna låta tänka sig,
att kombinationen af dessa register gjort den andre
orgelistens medverkan nödvändig; men då det, som
vi nu kalla register, näppeligen på den tiden ännu
fans, är äfven en sådan förutsättning osannolik. I
en i arkivet i Cambridge funnen handskrift från
12:e århundradet förekommer en teckning af en orgel
af dylik konstruktion; kanske ha vi till och med
här en skematisk framställning af winchesterorgeln
(fig. 484)<footnote>I Sverige lär orgeln ej långt efter kristendomens 
införande upptagits till gudstjenstligt bruk, sedan kyrkor 
hunnit byggas. Redan i 12:e seklet har, enligt Ödmann, Skara egt
orgelverk.</footnote>.
Det ringa tonomfånget medgaf naturligtvis ej en
figurerad stämföring, och de gamla orglarnas
behandling bestod endast deruti, att man
vid afsjungandet af en sång med knuten näfve
nedtryckte en tangent i sönder och sålunda unisont
medspelade koralmelodin. I Frankrike omtalas den
första kyrkorgeln i 12:e århundradet. Han befann
sig i klosterkyrkan i Fécamp. Men sannolikt är,
att orglar redan förut här förekommo i ett större
antal, ty i 10:e århundradet voro de redan mycket
spridda i Tyskland, och Freisingen, München, Aachen,
Magdeburg, Halberstadt och Erfurt egde redan den tiden
orglar. Afbildningen på fig. 485, som föreställer
en orgel af det slag, som bygdes på 1300-talet,
är hemtad från en latinsk psaltare, hvilken finnes
i parisbiblioteket; fig. 486 deremot visar en liten
flyttbar orgel från 15:e århundradet efter en samtida
miniatyrmålning i Vincents af Beauvais Historiespegel,
som likaledes finnes i parisbiblioteket.

Dessa äldsta orglar hade i regeln 12 toner med 12
tangenter, hvilka voro handsbreda och ihåliga, så
att de måste "slås" med armen och armbågen. Klart
är, att denna grofva konstruktion måste medföra
alldeles särskilda svårigheter i behandlingen,
emedan de ventiler, dragluckor, häfstänger m. m.,
som skulle öppna ingångarna till väderledningarna, på
långt när ej kunde göras med den noggranhet som på vår
tids orglar. Ja, sambandet med tangenterna åstadkoms
vanligen endast genom starka snören eller tåg.

Om pipornas förening i särskilda grupper af bestämd
klangkarakter, <sp>register</sp>, hör man visserligen
redan talas i fråga om orgeln i Winchester, men då
någonting sådant ännu ej på länge omtalas på senare
orglar, måste, som sagdt, detta uttryck säkerligen
ha någon annan betydelse. Det ser snarare ut, som om
på den tiden hvarje tangent verkat på en s. k. <sp>mixtur</sp> 
och alla på den samma stående pipor, hvilka dimensioner 
de än hade, ljudit på samma gång, så snart
tangenten nedtrycktes. Det obeqväma i denna inrättning
föranledde, att man till tangenternas nedtryckande
äfven använde fötterna, emedan dessa längre uthärda
en sådan ansträngning än händerna. Blåsbelgarna,
hvilka ofta voro anbragta till ett antal af 20, 30
och ännu mera, ledo äfven af stora ofullkomligheter,
och på en regelbunden, alltid lika stark luftström var
ej att tänka. Men derpå beror dock tonens jemnhet,
hvarmed det således ej kan ha varit synnerligt väl
bestäldt. Det är derför ej att undra på, om här och
der starka protester gjordes mot orgelns begagnande
vid gudstjensten.

Men med kännedomen om ofullkomligheterna började i
sjelfva verket äfven deras undanrödjande, och redan
i början af 13:e århundradet finna vi betydliga
förbättringar i orgelns inrättning. I stället för
den förut allmänt begagnade diatoniska skalan införde
man den kromatiska. I 14:e århundradet uppstäldes i
domkyrkan i Halberstadt en orgel, som redan hade två
klaviaturer, en öfre för högra handen (diskanten)
och en nedre för venstra handen (basen). Den förra
hade 14 diatoniska och 8 kromatiska toner, således
tillsammans 22 tangenter. Hvad man före senare hälften
af 15:e århundradet kallade pedal, var, som sagdt,
ingenting annat än den vanliga 
klaviaturen, hvilken stundom trampades med fötterna
i stället för att tryckas med händerna. Men
år 1470 uppfann <sp>Bernardo il tedesco</sprr> en tysk
musiker i Venezia, den anordningen, att med de
gamla tangenterna, <sp>manualen</sp>, som spelades med
händerna, förenades en annan särskild klaviatur,
hvilken skulle behandlas med fötterna, den egentliga
<sp>pedalen</sp>. Väderklaffarna öppnades äfven här medelst
snören från pedaltangenterna.

Spelet kunde visserligen nu, när man äfven tog
pedalen till hjelp, efter behag göras fullstämmigare;
men ända in i 16:e århundradet var detta också allt,
hvad i afseende på tonkarakterens förändring blifvit
uppfunnet. Men nu är det just den mest framstående
egendomligheten hos vår tids orgelverk, att de tillåta 
ofantligt många kombinationer af olika pipor,
hvilka sedan medelst en tangent kunna bringas att
tona på en gång och i sitt samljudande frambringa
en effekt af en bestämd och åsyftad färg. Och denna
ändamålsenliga sammansättning af olika ljud för
att efterbilda omtyckta instrumentaleffekter, detta
pipverkets af delande i särskilda <sp>register</sp>, härrör
från 16:e århundradet. Denna tid måste sålunda anses
som den vigtigaste epoken i orgelbygnadskonstens
utveckling.

I en någorlunda fullständig orgel är antalet
af de pipor, som höra till hvarje tangent, högst
betydligt. De hvila med sina fötter bredvid hvarandra
på de s. k. <sp>kancellerna</sp>, af långa, i orgelns väderlåda
befintliga fack, som motsvara hvar sin tangent. Genom
tryckande på en tangent öppnar sig den ventil, som
stänger den motsvarande kancellen, och vädret skulle
strömma in i alla på honom stående pipor och bringa
dem att tona på en gång, om ej genom registerdragen en
afsöndring åstadkommes. Under pipstockens öppningar
befinna sig nämligen långa, linialartade trälister,
de s. k. <sp>parallelerna</sp>, hvilka stå i samband med
registerdragen och genom dem kunna skjutas under
pipöppningarna. Dessa lister äro försedda med runda
hål på sådant sätt, att, när en af dem flyttas, de
pipor, som motsvara dit hörande registers tonkarakter,
komma att stå på de i listen befintliga hålen,
så att luftströmmen tvingas in uti dem, men de
öfriga blifva afstängda. Väderlådan fullkomnades
med tiden i många hänseenden, och äfven blåsbelgarna
undergingo väsentliga förbättringar och anordnades
på ett ändamålsenligare sätt, till undvikande af den
oerhörda förbrukning af väder, som var en hufvudsaklig
brist hos de gamla orglarna. Emellertid voro dessa
förbättringar af öfvervägande mekanisk art och ha
för oss mindre intresse än uppfinningen af de olika
registren, i hvilkas sammansättning orgelbyggarna
kunde ådagalägga ett fint tonsinne och en uppmärksam
naturiakttagelse. Rör- och labialverken infördes, och
öfver hufvud förenades med orgeln de mångfaldigaste
toneffekter, sedan man lärt sig att efter behag
utelemna eller i tonmassan åter infoga särskilda
stämmor.

Några mycket betydande orglar uppstodo under
denna period, och i synnerhet blef orgelverket i
slottskyrkan i Gröningen vid Halberstadt, bygdt
1596 af <sp>David Becke</sp>, så berömdt, att det vid sin
invigning granskades och spelades af ej mindre än
53 examinatorer. 
En af den tidens mest betydande uppfinningar är den
af <sp>Andreas Werkmeister</sp>, orgelist i Halle, gjorda
uppfinningen af den <sp>liksväfvande temperaturen</sp>,
hvarigenom först en omvexling af tonarterna blef
möjlig. Klaviaturen kunde derigenom utvidgas, ty utom
det, att de äldsta orglarna hvarken hade cis, dis
eller fis och gis och att cis till och med ännu i 16:e
århundradet saknades, bragtes efter kompletterandet
af dessa halftoner manualens omfång upp ända till
fyra oktaver, från <i>C</i> till <i>c'''</i>. Pedalen erhöll den
stora oktaven och äfven några toner af den lilla.

Orgelbyggeriets blomstring i Tyskland inträffade
i början af 18:e århundradet och sammanföll med
den tid, då den protestantiska kyrkomusiken genom
<sp>Bach</sp> och <sp>Händel</sp> frambragte sina mest storartade
skapelser. England, förut utmärkt genom många
framstående orgelbyggare, såg sig beröfvadt deras
skönaste verk genom en förordning af år 1644,
som befalde, att alla orglar skulle nedbrytas,
en befallning, som under de puritanska rörelserna
så mycket skyndsammare åtlyddes, som man af piporna
kunde gjuta muskötkulor i massa. Orgelbyggarna tvungos
att utvandra eller tillgripa snickaryrket. I de
katolska länderna, der församlingens sång ej hade
samma framstående betydelse som i de protestantiska,
kunde, enligt sakens natur, orgeln ej erhålla en
så väldig utveckling. Derför träffa vi ännu de mest
betydande orgelverken i protestantiska kyrkor. Det
är i synnerhet ett namn från denna tid, som lyser
med stor glans i orgelbyggeriets historia: namnet
<sp>Silbermann</sp>, ett namn, som vi redan mött i pianots
historia. Det betecknar dock ej en enda personlighet;
flera, som burit det, ha åstadkommit utmärkta saker
inom instrumentmakeriet.

<sp>Andreas</sp> och <sp>Gottfried Silbermann</sp> voro söner af en
timmerman i Böhmen vid namn <sp>Michael Silbermann</sp>. Båda
lärde snickaryrket. Andreas, född 1678 i Grafenstein,
gick år 1700 ut på vandring och lärde i Hagenau
orgelbyggeriet samt bosatte sig i Strassburg som
mästare år 1703. Han hade nio söner, af hvilka
fyra uppnådde mogen ålder, blefvo orgelbyggare
liksom han och efter faderns död år 1734 öfvertogo
hans verkstad. Ända till 1751 drefvo de affärer
gemensamt. Det var den yngste af dem, <sp>Johann Heinrich
Silbermann</sp>, som derjemte äfven syselsatte sig med
pianofabrikation.

<sp>Gottfried Silbermann</sp>, Andreas' broder, uppehöll sig
omkring år 1712 i Freiberg, men måste för åtskilliga
galna streck fly derifrån. I Strassburg, dit han
derefter begaf sig och der han utbildade sig till
orgelbyggare, stannade han ej heller länge. Efter
många vandringar fram och åter nedsatte han
sig slutligen som orgelbyggare i Frauenstein i
Sachsen, men utbytte sedermera denna boningsort
mot Freiberg. Det är han, som bygt de berömdaste
silbermannsorglarna, och likväl syselsatte han
i sin verkstad ej mer än 8-10 arbetare. Han dog
som kurfurstlig hof- och landsorgelbyggare år 1753
i Dresden. Antalet af samtliga de orglar, hvilka
Andreas Silbermann och hans söner bygde, uppgår till
74, af Gottfrieds till 30.

Den förste, som i <sp>Sverige</sp> något väsentligare sökte
lyfta orgelbygnadskonsten, var (enligt Lindberg)
<sp>H. H. Cahman</sp>, af Karl XI omkring 1680
inkallad från Tyskland. Äfven hans son <sp>J. N. Cahman</sp>
(död 1736) utmärkte sig i yrket. Denne Cahman
bygde 1731 verket i Upsala domkyrka, hvilket
mycket beundrades. Derefter uppträdde de berömda
orgelbyggarna <sp>Daniel Stråhle</sp> (död 1746) samt hans
brorson <sp>Peter Stråhle</sp> och <sp>Jonas Gren</sp>, båda aflidna
1765. De båda sistnämda arbetade i bolag, och deras
verk, hvaribland de i Klara kyrka, Slottskyrkan,
Ladugårdslandskyrkan m. fl., stodo i ganska högt
anseende. Gren hade sin förnämsta styrka i teorin,
Stråhle i praktiken. 

Derefter nämnes <sp>Olof Schwan</sp> (död
1812) som en förmåga af första ordningen. Schwan bygde
verket i Stockholms Storkyrka (1791-96), bestående af
56 stämmor, verken i Maria kyrka 1777, Tyska kyrkan
1780, Adolf Fredriks kyrka 1783, Finska kyrkan 1792
m. fl.

Framstående orgelbyggare från senare tider äro <sp>Per
Zakarias Strand</sp> och <sp>Gustaf Andersson</sp>, hvilkas arbeten
vunnit ganska betydande anseende. Bland
Strands mästerverk nämnas den stora orgeln i Lunds
domkyrka med 61 stämmor (den största i riket), i
Jakobs kyrka (Stockholm) 43 stämmor, Kungsholmens 34
stämmor m. fl. Strand afled 1844.

Äfven Anderssons verk hafva erkänts såsom
utmärkta. Det största af hans orgelverk står i Åbo
domkyrka och har 51 stämmor. Flera ypperliga arbeten
finnas af honom i Stockholm och landsorten så väl
som i Finland. Äfven hans son, <sp>Frans Andersson</sp>,
har förfärdigat goda verk.

Fig. 487. Skema för orgelns konstruktion. 

På senare tiden har förnämligast <sp>P. L. Åkerman</sp> ej
blott i Sverige, utan ock i utlandet förvärfvat sig
ett berömdt namn. Från sina utländska studieresor
har han hemfört vigtiga uppfinningar, hvarmed han
riktat svenska orgelbyggerikonsten, såsom nya och
förträffliga stämmor (<sp>eufon, flûte harmonique,
clarinette, cor anglais</sp>), en ny stämningsmetod, ny
konstruktion af trumpeter och <sp>basuner, pneumatiska
maskinen, regulatorerna</sp> m, m., hvarjemte han
infört betydande förbättringar i orgelns mekanik i
allmänhet. Hans orgel i Strengnäs domkyrka anses för
den förnämsta i Sverige. 

Danmark har bland andra goda orgelbyggare att uppvisa 
<sp>Marcus</sp> och <sp>Marcussen</sp> (båda aflidna). 
Den sistnämde bygde det mycket lofordade
verket i Göteborgs domkyrka, som har 41 stämmor.

Med det inskränkta utrymme, som står oss till
buds, är oss omöjligt att ingå i någon utförligare
redogörelse för de särskilda uppfinningar, som under
de senaste hundra åren gjorts inom orgelbyggeriet. Ett
sådant företag skulle antingen förutsätta eller
innefatta en noggrann beskrifning af alla enskildheter
i orgelns inre bygnad jemte alla förändringar och
förbättringar ända till våra dagar; men för en tydlig
framställning af alla vigtiga detaljer skulle knapt
ett digert band räcka till.

För att emellertid gifva läsaren ett begrepp om den
princip, hvarefter orgeln är konstruerad, hänvisa
vi till fig. 487. Genom blåsbelgarnas nedtrampande
pressas luften in i <sp>väderlådan</sp>, på hvilken piporna
stå. De små genomborrade listerna, som kunna skjutas
under pipornas fot, äro <sp>parallelerna</sp>, hvilka stå i
samband med <sp>registerdraget</sp>. Genom dess utdragande
skjutas de motsvarande hålen under pipornas fot, så
att, när ventilen öppnas genom tangenten, luftströmmen
går in i de pipor, hvilkas samtidiga tonande utgör
registrets egendomliga klangfärg. På senare tiden har
man vid flera större orgelverk börjat använda små
ångmaskiner, som efter kompressionspumpens princip
förtäta luften i väderlådan och derigenom åstadkomma
ett mycket regelbundnare tillströmmande af henne än
orgeltramparna, hvilkas arbete redan för den olika
vigtens skull ej kan så noga beräknas. Som registren
ofta få sina olika tonelement från ett mycket stort
antal pipor, växer dessas antal ej sällan till det
otroliga. Den berömda orgeln i benediktinklostret
i Weingarten i Schwaben (fullbordad 1750) hade
6666 pipor, 66 register, en fri pedal och fyra
manualer. Orgelpiporna göras af det renaste och bästa
tenn. Men der den stora kostnaden utgör ett hinder,
väljer man trä, hvilket stundom öfverdrages med
tenn. I England begagnar man i stället för tenn en
betydligt billigare komposition.

Hvad pipornas form och dimensioner angår, äro de
redan i förhållande till den utvidgade klaviaturens
behof mycket olika; men dessutom har registrens
sammansättning föranledt mångfaldiga konstruktioner
af olika klangfärg. Den största tennpipan i den af
<sp>Ladegast</sp> bygda orgeln i Nikolaikyrkan i Leipzig,
det djupa (stora) contra-<i>E</i> (32 fot), väger ensam tre
centner, medan den minsta mixturpipa med lätthet kan
skylas af en tordyfvel. Emedan trånga cylindriska
pipor, när de skarpt blåsas, låta höra en följd
af harmoniska öfvertoner, som gifva grundtonen en
egendomlig fiolartad färg, finner man de register,
af hvilka man väntar en sådan effekt (fiolprincipal,
violoncell, kontrabas, <sp>viola di gamba</sp> m. fl.),
sammansatta af sådana trånga pipor. Vida pipor deremot
framkalla endast mycket svagt de harmoniska bitonerna,
men deras grundton framträder skarp och full, och
derför begagnar man dem för orgelns hufvudklangmassa,
för de s. k. principalstämmorna. Koniska pipor gifva
endast svagt de första harmoniska bitonerna, men låta
deremot den femte till och med den sjunde framträda
temligen tydligt, och den karakteristiska verkningen
häraf träder tydligt i dagen i registren spetsflöjten,
salcional, gemshorn, hvilka innehålla sådana pipor. På
samma sätt tillgodogöras och användas till hundratals
kombinationer de egendomliga klangfärgerna hos täckta
pipor af olika mensurer. En särdeles märkvärdig
förening utgöra <sp>mixturerna</sp> derigenom, att i dem pipor
äro förenade, hvilka ej alla angifva samma ton, utan
äro stämda i harmoniska öfvertoner, som motsvara
tangentens 
grundton. Jemte flöjtpiporna uppträda äfven i orgeln de
mest olika slag af tungpipor och bilda de register,
hvilka i sina klangverkningar skola motsvara
valdhornet, fagotten, trumpeten, menniskorösten m. m.;
men dessutom har man för vissa effekter äfven användt
stålstafvar, klockor och andra klingande kroppar.

Beundransvärda framför alla äro de stora orgelverk,
som utgått ur <sp>Walckers & Komp:s</sp> atelier i
Ludwigsburg. Denna firma, som grundades af
orgelbyggaren Eberhard Friedrich Walcker, hvilken,
född i Kannstadt, dog i Ludwigsburg 1843, hade till
slutet af år 1871 bygt 270 orgelverk med 2 till 100
register. Den verldsberömda orgeln i domkyrkan i
Ulm har 100 register, 4 manualer, 2 pedaler och 6286
pipor, af hvilka den största har en längd af 40 och
en diameter af 2 fot. En konsertorgel för Boston, den
tvåhundrade i ordningen och fullbordad i augusti 1862,
har 86 register, en alldeles egendomlig crescendo-
och decrescendoinrättning, och den största pipan
skulle kunna rymma mer än 5 åmar.

Bland de förbättringar, hvarmed firman Walcker
riktat orgelbygnadskonsten, måste vi i synnerhet
framhålla införandet af stämslitsen, af det inslående,
fritt svängande tungregistret, men framför allt af
<sp>kägellådesystemet</sp>, hvilket först användes 1842 på ett
för Estland bestämdt orgelverk. Enligt detta system
har hvarje pipa sin särskilda ventil, som genom sin
noga afpassade storlek, i det ögonblick tangenten
nedtryckes, låter jemt den luftmängd inströmma,
som för en riktig intonation af dit hörande pipas
mensur betingas. De gamla parallellådorna deremot
erhöllo allt sitt väder genom en gemensam ventil,
hvarigenom ojemnheter i pipornas intonation inträdde,
så snart alla registren spelades.

När vi jemföra vår tids orgelverk, t. ex. orgeln
i Ulmdomen af Walcker, orgeln i Ludwigsburg
eller de för Merseburgsdomen och Nikolaikyrkan
i Leipzig af Ladegast bygda orglarna med äldre
tiders, måste vi erkänna, att till och med sedan
den silbermannska tiden vida större förbättringar
blifvit gjorda än under alla föregående århundraden
tillsammans. Öppnandet af ventilerna och parallelerna
kan nu genom sinnrika inrättningar, sådana som den
<sp>pneumatiska maskinen</sp>, åstadkommas med en lätthet, som
gör spelandet på ett kolossalt orgelverk lika lätt
som behandlingen af en konsertflygel. Men derigenom
möjliggjordes äfven tillökningen af de klangkroppar,
som af de särskilda tangenterna sättas i rörelse,
samt dessa underbara toneffekter, som så hänföra och
upplyfta oss.

Men i samma mån medlen blifvit allt rikare och
fullkomligare, ha äfven svårigheterna att på ett
tillfredsställande sätt använda dem till frambringande
af en konstnärligt skön effekt ökats. Måste de gamla
orgelbyggarna endast följa sin fina smak och sitt
utbildade gehör för att fullkomna det traditionela
i en visserligen på bestämda lagar grundad, men
i denna lagbundenhet dock ej insedd empiri, har
den nya tiden i den vetenskapliga undersökningen
af klangverkningarna skapat en naturlig grundval,
hvarpå det måste blifva vida enklare och säkrare att
bygga, och de helmholtzska forskningarna skola just
här allra mest visa sin praktiska betydelse.
<b>Termometern.</b>

Värme och köld. -- Värmets uppmätning. -- Drebbels
termometer. -- Hvad värmet är. -- Dess verkningar. --
Värmekapacitet. -- Kropparnas utvidgning. -- Förändring
af aggregationstillstånd. -- Bundet värme. --
Termometerns konstruktion. -- Réaumur, Fahrenheit
och Celsius. -- Maximum- och minimumtermometer. --
Metalltermometer. -- Värmet i naturens hushållning.

"Termometern intresserar alla, och antingen man
svettas eller fryser, känner man sig på visst sätt
lugnare, blott man kan uttrycka sitt lidande i så
och många grader Réaumur eller Fahrenheit."

Det ligger mycken sanning i detta yttrande af
Goethe. Man nöjer sig ofta med en jemförelse mellan
naturföreteelserna och bespar sig dermed besväret att
forska efter de djupare liggande orsakerna. 
Termometerns uppgifter innefatta alls ingen 
förklaring hvarken öfver sättet, hvarpå, eller 
orsaken, hvarför de på våra sinnen inverkande
företeelserna ega rum. Vi tala visserligen om
värme, hetta och köld, men kunna ej tillägga dessa
uttryck något annat begrepp än det af en ytlig
jemförelse. Hvad som förekommer den ene hett, är för
en annan blott varmt, och öfvergången från värme och
köld existerar blott i inrättningen af det instrument,
hvarmed vi nu vilja syselsätta oss.

Termometern är, såsom hans från grekiskan härledda
namn antyder, ett instrument för att mäta värmet. Som
hans uppfinnare nämnas flera; emellertid synes det
antagandet hafva det största skäl för sig, att det var
den holländske landtmannen <sp>Cornelius Drebbel</sp>, bekant
genom flera mekaniska uppfinningar, som i senare
hälften af 1600-talet uppfann termometern. Alla
af andra för samma ändamål föreslagna apparater
äro antingen ej närmare beskrifna, eller ock äro
underrättelserna derom så sväfvande, att man ej kan
tillerkänna dem någon trovärdighet.

Engelsmannen <sp>Robert Fludd</sp> i Oxford säges hafva
uppfunnit ett dylikt instrument, och läkaren
<sp>Sanctorius</sp> skall omkring år 1600 medelst en egendomlig
apparat varit i stånd att uppmäta menniskokroppens
värme. Några påstå äfven, att <sp>Galilei</sp> omkring 1592
uppfunnit en termometer, hvars rör var fyldt med
vatten och luft samt öppet i ena ändan.

Fig. 489. Drebbels termometer.

Drebbels termometer bestod af ett glasrör <i>A</i>
(fig. 489), öppet i ena ändan och i den andra utblåst
till en kula. Den öppna ändan nedgick i ett kärl <i>B</i>,
fyldt med en färgad vätska (blå kopparlösning). Luften
i kulan aflägsnades till en del genom upphettning,
och vid vanliga värmeförhållanden uppdrefs vätskan
i röret genom det yttre lufttrycket till en viss
punkt <i>m</i>. Vid en högre temperatur utvidgades luften
i den öfre kulan hvarvid vätskan nedtrycktes, vid en lägre deremot
steg åter vätskepelaren. Denna apparat erhöll
åtskilliga förändringar; bland andra vidtog <sp>Becher</sp>
den att böja nedre delen uppåt och fylla honom
med qvicksilfver, hvarpå sam en figur, som på
en skala utvisade qvicksilfversytans höjd. Denna
figur sattes äfven i förbindelse med ett urverk,
hvilket hon vid sitt sjunkande uppdrog, hvarigenom
vid temperaturgradernas ständiga vexling en
oupphörlig rörelse åstadkoms (<sp>perpetuum mobile
physico-mechanicum</sp>).

Den nu mera vanligaste och troligen äfven
ändamålsenligaste formen erhöll termometern af
<sp>accademia del cimento</sp> i Firenze. Instrumentet
utgjordes då af ett rakt tillslutet rör, nedtill
utblåst till en kula och delvis fyldt med sprit,
för öfrigt lufttomt. Man har häruti hittills ej
gjort någon annan väsentlig förändring, än att man i
stället för sprit använder andra vätskor, i synnerhet
qvicksilfver. Röret upphänges lodrätt, vanligen fäst
vid en med
skala försedd skifva, hvarpå värmegraden angifves
genom qvicksilfverspelarens höjd. Skalans indelning är
olika på olika termometrar och sålunda helt och hållet
godtycklig, hvaraf följer, att den deraf beroende
skilnaden mellan värme och köld saknar all verklig
grund. Innan vi gå vidare, torde här vara på sin plats
att i korthet omnämna värmets förnämsta verkningar.

<b>Hvad värme är,</b> derom ha filosoferna allt sedan de
äldsta tider hyst de mest skiljaktiga meningar. Då
alla fysikaliska företeelser voro förbundna med
värmefenomen, föranleddes man ganska tidigt att anse
värmet för den förnämsta drifkraften i naturen, och
ända till nyaste tider ha de åsigter, man bildade sig
om den sinliga verlden i allmänhet, varit beroende
af den föreställning, man gjorde sig om värmets
natur. Hvarje förändrad uppfattning häraf har, i
samma mån hon blifvit allmänt antagen, utöfvat sitt
omgestaltande inflytande på naturforskningens alla
teorier och metoder.

I forntiden ansåg man värmet, och dermed äfven elden,
för ett element, ett fint eteriskt ämne, olikt de
materiela kropparnas massa, utan att göra sig reda
för dess egenskaper. Först <sp>Bacon af Verulam</sp> antog
vissa vågformiga rörelser hos kropparnas minsta delar
som grund för värmefenomenen, och <sp>Newton</sp> hyllade
samma åsigt, åtminstone med afseende på kropparnas
glödande tillstånd, då de i följd af värmet utstråla
ljus. Dessutom lämpade det sig väl för förklaringen
af åtskilliga företeelser att antaga en särskild
värmemateria, hvilken åsigt under hans efterföljare
allt mer befäste sig och i <sp>Boerhaves</sp> och <sp>Eulers</sp>
teorier öfver elden fann ett bestämdt uttryck. Man
talade då om ett särskildt <sp>värmeämne</sp> eller en
<sp>eldmateria</sp>, hvars tillströmmande eller bortgående
försatte kropparna i olika värmetillstånd och på samma
gång meddelade dem nya kemiska egenskaper, en åsigt,
som erhöll ett skenbart stöd i kropparnas syrsättning
vid upphettning och i metallernas kalcinering,
och hvarigenom en länge herskande falsk teori inom
kemin grundlades.

Nu mera antages allmänt, att värme så väl som ljus
uppkommer derigenom, att molekyler af en eller
annan orsak försättas i svängningsrörelser. Värmets
egenskap att kunna förvandlas till ljus och vidare
det nära sammanhang, som förefinnes mellan alla
fysikaliska förändringar, som utgöra yttringar af
en och samma kraft, tvinga oss att för dem alla
antaga en gemensam grundform, vibrationsrörelsen. Vi
finna derför också, att kropparna förete likartade
egenskaper i sitt förhållande till värmet som till
ljuset, elektriciteten o. s. v. Vi finna kroppar,
som hastigt upptaga och fördela värme genom hela
sin massa, andra åter, som göra mer eller mindre
motstånd mot värmets rörelse: <sp>goda</sp> 
och <sp>dåliga</sp> värmeledare. Till de förra 
höra metaller, glas, porslin, sten o. d., till de 
senare torr luft, trä, skinn, tyg o. s. v. Värmet 
öfvergår från en kropp till en annan ej blott genom 
omedelbar beröring, utan äfven genom strålning. 
Värmestrålarna återkastas och brytas på samma sätt 
som ljusstrålarna, såsom brännspegeln och brännglaset 
bevisa.
<b>Värmets verkningar.</b> En värmeeffekt är blott möjlig,
då två olika varma kroppar träda i beröring med
hvarandra. Vi kunna antaga, att värmestrålarna alltid
öfvergå från den varmare kroppen till den kallare,
hvarigenom slutligen en utjemning åstadkommes, så att
båda kropparna erhålla en medeltemperatur. Dervid
inträffar dock det fall, att en kropp behöfver en
olika mängd värme mot en annan, allt efter hans olika
massa och fysiska egenskaper. En bestämd värmemängd
förmår t. ex. höja temperaturen hos 1 skålpund
vatten till 10°, men för att åstadkomma en lika stor
temperaturförhöjning hos 1 skålpund qvicksilfver
behöfs blott 1/30 så mycket värme. Vid afkylning
återgifva naturligtvis båda vätskorna lika mycket
värme, som de upptagit, och för att qvicksilfrets
temperatur skall sänkas 10 grader, måste således
bortledas 1/30 af den värmemängd, som en lika vigtmängd
vatten afger för en lika stor temperatursänkning.

Denna kropparnas egenskap att upptaga olika värmemängd
för åstadkommande af lika temperaturförhöjning
kallar man deras <sp>rymlighet för värme</sp> eller
<sp>värmekapacitet</sp>. Vattnets rymlighet för värme skulle
sålunda vara 30 gånger så stor som qvicksilfrets.

Värmet motverkar kohesionskraften inom en kropp
derigenom, att det aflägsnar atomerna från hvarandra,
hvarvid volymen ökas. Värmets allmänna verkan
uttryckes derför sålunda: värme utvidgar kropparna,
köld sammandrager dem, hvarmed förstås i förra fallet
ett tillförande, i det senare ett borttagande af
värme. Otaliga företeelser i den yttre naturen bevisa
detta förhållande, som äfven kan tydligt visas genom
följande tillställning. Man tar en metallkula, som
vid vanlig temperatur nätt och jemt kan passera genom
en metallring. Då kulan uppvärmes, går hon ej vidare
igenom ringen, emedan hennes volym blifvit ökad;
men så snart hon blifvit afkyld till sin förra
temperatur, faller hon åter obehindradt igenom honom.

På samma sätt som fasta kroppar utvidgas
äfven flytande och gasformiga genom värme, och
utvidgningen är större, ju lättrörligare en kropps
atomer äro. Gaserna visa följaktligen den största
volymtillökningen, och det är på detta förhållande,
inrättningen af Drebbels termometer grundar
sig. Den firenziska akademins sprittermometer
och vår vanliga qvicksilfverstermometer visa oss
flytande kroppars utvidgning, och en apparat, som
grundar sig på volymförändringen hos fasta kroppar,
ha vi i <sp>pyrometern</sp>, som är afsedd för mätande af höga
temperaturgrader, t. ex. i masugnar, porslinsugnar
o. s. v.

Utom denna värmets verkan att utvidga kropparna märka
vi en annan ganska påfallande och för det organiska
lifvet vigtig egenskap hos det, den nämligen, att det
förändrar kropparnas aggregationstillstånd. Då ett
stycke is uppvärmes, smälter det, d. v. s. öfvergår
från fast till flytande tillstånd. Dervid bibehåller
sig dess temperatur oförändrad, oaktadt värme
oupphörligt tillföres det, ända tills smältningen
fullständigt försiggått. Då först börjar temperaturen
hos det genom smältningen bildade vattnet att stiga,
och fortsättes uppvärmningen, stiger temperaturen,
tills vattnet börjar öfvergå till gas. Genom de dervid
uppkommande gasblåsorna råkar vattnet i kokning,
och i detta
tillstånd blir åter dess temperatur oförändrad,
så länge ännu något flytande vatten är qvar.

Samma iakttagelse, som vi göra vid isens smältning
och vattnets öfvergång till vattengas, nämligen att
det tillförda värmet, så länge is eller vatten ännu
finnes qvar, endast användes till att bringa kroppen
ur det ena aggregationstillståndet i ett annat, finna
vi bekräftad äfven hos en mängd andra kroppar. Alla de
kroppar, hvilka, liksom qvicksilfver, zink, svafvel,
fosfor o. s. v., medgifva en dylik förvandling,
upptaga i sjelfva verket vid sin förändring värme,
ehuru detta ej märkes i deras nya tillstånd. Om en
sådan liknelse tillätes oss, skulle vi vilja kalla
vatten en förening af värme och is och vattengas
en förening af värme och vatten. Detta värme,
som förefinnes i kropparna utan att märkas, så
kalladt <sp>latent</sp> eller <sp>bundet</sp> värme, blir åter 
fritt och märkbart, då kroppen återgår från gasformigt
till flytande eller från flytande till fast
tillstånd. Sådana kroppar, som hastigt afdunsta,
upptaga härvid en betydlig värmemängd, hvarigenom
de i hög grad afkyla närgränsande kroppar, hvilka
de beröfva deras värme. Genom denna så kallade <sp>afdunstningsköld</sp>
kan man få vatten att frysa, om
man sätter ett dermed fyldt kärl under klockan till
en luftpump och genom fortsatt pumpande aflägsnar
den utvecklade vattengasen. Vi erfara en känsla af
kyla, då vi slå sprit på handen, just i följd af
spritens hastiga afdunstning, och vid stark värme
stänka vi vatten på golfven i våra rum för att afkyla
dem; det tryckande värmet bindes nämligen vid den
uppkommande gasbildningen och blir sålunda för oss
omärkbar. Omvändt uppträder det frigjorda värmet vid
de motsatta förändringarna i aggregationstillståndet,
då de i luften sväfvande vattenångorna förtätas
till droppar, eller de i form af dimma och moln
simmande små vattendropparna förvandlas till
is eller snöflingor. Hvarje dylik meteorologisk
företeelse föregås af en af termometern angifven
temperaturförhöjning.

Denna värmets egenskap att förändra kropparnas
aggregationstillstånd, att förvandla fasta kroppar
till flytande och flytande till gasformiga, är
utan tvifvel den till sina följder vigtigaste
af dess verkningar. Det är endast derigenom det
organiska lifvet, sådant det nu uppträder på jorden,
möjliggöres; årstidernas vexling, alla meteorologiska
fenomen, gryning och skymning, blåst och regn bero
derpå, att vattengas förefinnes i luften, hvilken
allt efter sin värmegrad utfäller en del deraf eller
upptager mera.

<b>Hvad vi förstå med gas,</b> ha vi till en del redan
omnämt, ty vi ha lärt känna många vätskors benägenhet
att utvidga sig, ända tills de öfvergå från flytande
till gasformigt tillstånd. Man bör ej förblanda
vattengasen med ångan, hvilken senare består af
små blåsor fylda med vattengas och bildar synbara
moln eller töcken. Vattengasen sjelf deremot är
fullkomligt likartad i hela sin massa och alldeles
färglös. Några få kroppar bilda färgade gaser,
men vattengasen är fullkomligt osynlig. Han finnes
ständigt i luften, men i följd af hans egenskap att
vid afkylning förtätas till vatten kan den kalla
luften ej upptaga så mycket deraf som den varma. Mot
hvarje temperaturgrad
svarar en viss mängd vattengas, som luften är i stånd
att upptaga. Om mera vattengas tillkommer, eller om
den mättade luften afkyles, förtätas öfverskottet
(moln, dimma). Ända till mättningspunkten röner
emellertid gasbildningen intet motstånd, och härutaf
kunna vi förstå, hur det kommer till, att en torr
vind, som kommer till oss från det inre af Asiens
öknar, beröfvar marken och växterna deras fuktighet,
medan den varma sunnan- eller vestanvinden, som på
sin väg öfver hafvet redan mättat sig med vattengas,
i våra kallare trakter lätt afbördar sig sitt
öfverskott deraf och bringar regn, då den förra vinden
deremot brukar medföra klar och torr väderlek.

Att utröna luftens vattenhalt är en af meteorologins
vigtigaste uppgifter. Om luften innehåller mindre
vattengas, än hon enligt sin temperatur kan upptaga,
är hon torr; innehåller hon mera vatten, är hon
fuktig. För att upptäcka och uppmäta de olika graderna
i detta hänseende har man uppfunnit ett egendomligt
instrument, nämligen

<b>Hygrometern eller fuktighetsmätaren.</b> Många organiska
kroppar hafva den egenskapen att upptaga luftens
vattenånga i sina porer, hvaraf deras volym ökas. Hår,
fiskben, fjäder, trä, halm m. fl. höra hit, och man
kallar sådana kroppar hygroskopiska. På denna egenskap
grunda sig apparater, som användas för att uppmäta
luftens fuktighetshalt och på grund deraf möjligen
förutsäga väderleken. De små apparater af detta slag,
som till tusental förfärdigas i Nürnberg, äro allmänt
bekanta. De utgöras af ett litet hus, inuti hvilket
hänger en snodd tarmsträng, som uppbär en horisontal
pappskifva, hvarpå två små dockor, en herre och en
dam, äro anbragta. Är luften fuktig, snor strängen
upp sig, och herrn med paraplyet träder ut i dörren;
vid torr luft deremot snor strängen åter ihop sig,
och damen med solfjädern träder fram.

Fig. 490. Saussures hårhygrometer.

Man har en mängd dylika apparater af olika form och
material, men då de ej ega något egentligt värde,
förbigå vi dem här. Den första hygrometer, hvarmed man kunde
anställa någon verklig mätning, var <sp>Saussures</sp>. Han
består af ett långt, i lut utkokadt menniskohår <i>c</i>
(fig. 490), som med sin öfre ända är upphängdt
vid en fast punkt och med den nedre fäst vid en
rulle. Genom hårets sammandragning i torr luft och
förlängning i fuktig vridas rullen och den derpå
anbragta visaren, som på en graderad skala anger
fuktighetsmängden. Skalans indelning sker derigenom,
att man först ställer instrumentet under en klocka
med fullkomligt torr luft och betecknar med 0°
eller torrhetspunkten den punkt, der visaren då
stannar. Den högsta fuktighetsgraden fås genom att
bringa hygrometern under en annan klocka, hvars inre
blifvit bestänkt med distilleradt vatten. Rummet
mellan dessa båda ändpunkter indelas sedan i 100 lika
delar. I <sp>Delucs</sp> hygrometer begagnas ett fiskben i
stället för hår.
Dessa instrument angifva emellertid endast
förändringarna af fuktigheten, men icke <sp>huru
mycket</sp> fuktighet finnes i luften. Den meteorologiska
vetenskapen behöfde likväl ett instrument, som direkt
anger vattenhalten och utvisar, huru många vigtdelar
vatten vid en bestämd tid finnas på en kubikfot
luft. Först genom ett dylikt instrument i förening
med barometern och termometern vore det möjligt för
meteorologen att iakttaga företeelserna i luftkretsen.

För att uppnå detta mål måste man först nogare lära
känna ångornas natur; man måste framför allt veta,
att luften vid hvarje temperaturgrad blott kan
upptaga en viss mängd fuktighet. Om man inför en
kall fast kropp i varm luft, <sp>immar</sp> han sig, som
man säger. Denna imma eller dagg är det vatten,
som den kroppen omgifvande luften måste utfälla vid
afkylningen. Ju fuktigare luften är, desto lättare
inträder daggbildningen; hon eger rum äfven vid
skenbart torr luft, blott man tillräckligt afkyler
kroppen. Undersöker man, till hvilken temperaturgrad
en kropp måste afkylas, för att han skall imma sig,
och vid hvilken temperatur imman åter försvinner,
befinnes daggpunkten eller den temperaturgrad,
vid hvilken luften är mättad med fuktighet, ligga
midt emellan dessa båda. Härpå grundar sig <sp>Daniells</sp>
hygrometer (fig. 491). Han består af ett böjdt rör,
som slutar i två kulor. Kulan <i>a</i> är till en del förgyld
eller öfverdragen med platina, för att imman lättare
skall kunna märkas; hon är till hälften fyld med
eter, och inuti henne står en termometer. Kulan <i>b</i> är
omlindad med en fin linnelapp. Det inre är lufttomt
och fyldt med eterånga. Då man dryper eter på kulan
<i>b</i>, afkyles hon i följd af eterns hastiga afdunstning,
spänstigheten minskas, och ny ånga uppstiger ur kulan
<i>a</i>. Denna måste i följd af ångbildningen bli allt
kallare, så att fuktigheten slutligen slår sig på
hennes yttre sida. Den inre termometern visar nu, vid
hvilken temperatur daggbildningen försiggick, medan
en annan på ställningen hängande termometer visar
luftens värmegrad. Af skilnaden mellan dessa båda
temperaturer samt med iakttagande af barometerståndet
för tillfället kan man beräkna luftens fuktighetsgrad
vid observationstillfället. För att slippa göra
beräkningar för hvarje gång begagnar man sig af
tabeller, hvarigenom man lätt kan finna resultatet.

Fig. 491. Daniells hygrometer.

Ett hit hörande instrument, som mycket användes, är
<sp>Augusts psykrometer</sp>. Han består af två lika, bredvid
hvarandra hängande termometrar; kulan på den ena är
omlindad med en lapp, som nedhänger i ett glas med
vatten, så att han ständigt är fuktig. Då luften är
fullkomligt mättad med fuktighet, afdunstar ej mera
något vatten, hvarför ej heller något värme bindes,
och båda termometrarna ange samma temperatur. Men
upptar luften mera fuktighet, måste den våta
termometern falla, och det så mycket djupare
och hastigare, ju längre luften är ifrån
sin mättningspunkt. Af skilnaden mellan båda
termometerstånden kan man sedan beräkna luftens
fuktighetsgrad, för hvilket ändamål äfven tabeller äro
upprättade. Emellertid är ej heller detta sinnrika
instrument helt och hållet ofelbart, och vill man
göra fullt noggranna iakttagelser, måste man från en
viss luftmängd skilja dess vatten och väga det.

<b>Meteorologi och meteorograf.</b> De förändringar, som
försiggå i vår atmosfer, åtminstone så vida de
direkt och märkbart inverka på väderleken, bero
nästan alla på värmeförändringar. Deraf bero i
första rummet vinden och fuktighetshalten samt för
det andra, huru vida vädret är klart eller mulet, och
resultatet af de särskilda omständigheternas samverkan
blir <sp>väderleken</sp>. Det ges en gren af de fysikaliska
vetenskaperna, som uteslutande syselsätter sig med
väderleksförhållandena i vidsträcktaste bemärkelse,
och denna vetenskapsgren är <sp>meteorologin</sp>.

Termometer, psykrometer, barometer, elektroskop och
elektrometer, de senare för att undersöka luftkretsens
elektriska tillstånd, anemometer, för att bestämma
vindens styrka och riktning, äro de förnämsta
instrument, hvaraf meteorologerna betjena sig.

Väderleken har, som vi veta, ett stort inflytande
ej blott på enskilda personers välbefinnande, utan
äfven på tillståndet i allmänhet i ett land. Det
är ej blott jordbrukaren, sjömannen m. fl., som
oaflåtligt kasta forskande blickar mot himmeln; de
meteorologiska frågornas lösning har äfven ett högt
och allmänt vetenskapligt intresse. För att kunna
erhålla en öfverblick af atmosferens tillstånd på
olika punkter på samma tid har man derför på Alexander
von Humboldts tillstyrkan öfverdragit hela jorden med
ett nät af meteorologiska stationer, der på bestämda
tider observationer göras.

Fig. 492. Augusts psykrometer.

Sammanställningen af de på detta sätt erhållna
resultaten, deras jemförande och noggranna
undersökning har, för att blott nämna ett exempel
bland många, ledt till en kännedom af stormarnas
natur, hvilken redan gjort sjöfarten oskattbara
tjenster. Ty nu mera vet man, att många af de
farligaste stormarna ej äro annat än våldsamma
hvirfvelvindar, som kretsa omkring en medelpunkt,
och sjömannen kan genom några få observationer finna
den riktning, hvari han måste styra för att komma
utom den farliga cirkeln och i ett lugnare farvatten.

Men om äfven de atmosferiska förhållandena på bestämda
tider och ställen observeras och antecknas, kan man
dock ej af sådana spridda uppgifter erhålla någon
sammanhängande bild. Derför har man nu redan länge
försökt att låta instrumenten sjelfva anteckna sina
nästan oupphörliga förändringar. Man har 
dervid begagnat olika metoder, bland annat gått till
väga på det sätt, att man på ytan af qvicksilfret
i barometerns kortare öppna rör lagt en kork,
som uppbär ett blystift, hvilket ritar på en
förbi det passerande pappersremsa. Förändringarna
i qvicksilfverspelarens höjd angifvas nu genom en
fortlöpande kroklinie, hvars högsta punkt motsvarar
det lägsta barometerståndet, och tvärt om har man på
andra instrument låtit ett fotografiskt beredt papper
bakom qvicksilfverspelaren röra sig förbi denna, då
papperet svärtas genom ljusets inverkan på de ställen,
der qvicksilfret ej hindrar det o. s. v.

Den berömde astronomen pater <sp>Secchi</sp> i Rom har på
ett ganska sinnrikt sätt sammansatt en apparat,
som sättes i rörelse genom ett urverk och på ofvan
nämda sätt medelst kroklinier anger de meteorologiska
fenomenen. Det var denna sjelfverkande meteorograf,
som på den senaste utställningen i Paris beundrades
och sedan dess, som en aldrig hvilande arbetare,
blifvit uppstäld på många observatorier. Den
ena sidan af denna temligen voluminösa apparat
visade utom urverket de fotografiska bilderna af
barometerstånden, termometerns och fuktighetsmätarens
gradtal samt på hvilken timme och till hvad
myckenhet nederbörd fallit. Den andra sidan
deremot visade uppgifterna på vindens styrka och
riktning, en termometer att uppmäta solstrålarnas
värme och en kontroll öfver barometerstånden och
regnmängden. Afbildningarna på första sidan måste
borttagas och nytt papper insättas efter en tid af
2 1/2 dagar och på den andra efter 10. Under denna tid
tecknades bilden af de atmosferiska företeelserna
endast af ett sinnrikt urverk genom talrika och
väl utförda häfstångsförbindningar, som ingrepo i
hvarandra, samt af en elektromagnetisk telegraf,
medelst hvilken sådana delar, som lågo utanför
observationsrummet, sattes i verksamhet.

Den enklaste och fullkomligaste af dylika
meteorografer torde dock vara ett af docenten vid
Upsala universitet <sp>Theorell</sp> förfärdigadt instrument,
som ej blott med ytterlig noggranhet verkställer de
nämda observationerna, utan äfven samtidigt trycker
en tabell öfver dem, der observationsresultaten
angifvas, ej genom fotografiska bilder, utan med
vanliga siffror. Men vi öfvergå till vårt egentliga
ämne och vilja nu beskrifva

<b>Termometerns förfärdigande.</b> Den vigtigaste
omständigheten vid termometerns förfärdigande
är valet af ett passande rör, som är lika vidt
allt igenom. Termometerröret tillsmältes öfver en
glasblåsarlampa i ena ändan, der det utblåses till
en kula; den andra ändan förblir tills vidare
öppen. Rörets fyllande sker på det sätt, att
luften utdrifves genom uppvärmning och den öppna
ändan derefter hastigt neddoppas i qvicksilfver,
då vid afkylningen det yttre lufttrycket uppdrifver
qvicksilfret i röret. Emellertid fylles kulan på
detta sätt endast till en del, hvarför man genom en
förnyad uppvärmning och derpå följande afkylning
måste ytterligare intvinga qvicksilfver deri. För
att helt och hållet utdrifva den qvarvarande luften
upphettas qvicksilfret till kokning, och då det fyller
hela röret, tillsmältes den hittills öppna ändan. Vid
afsvalningen sammandrager sig qvicksilfret och lemnar
öfver sig i röret ett
lufttomt rum, hvari det vid temperaturens
höjande uppstiger för att vid dess fallande sjunka
tillbaka. För att finna skalans båda hufvudpunkter
sättes nu det på nyss nämda sätt fylda röret först
i en blandning af vatten och is (fig. 493), der det
qvarstår så länge, tills qvicksilfverspelaren ej mera
faller. Den punkt i röret, der qvicksilfversytan då
står, betecknas som skalans fryspunkt (0°). Derpå
utsattes röret för inverkan af ångan från kokande
vatten, och den punkt, dit qvicksilfret då stiger,
betecknas som kokpunkt (fig. 494). Afståndet
mellan fryspunkten och kokpunkten delas på <sp>Celsius'</sp>
termometer i 100, på Réaumurs i 80 lika delar eller
grader, så att, om fryspunkten betecknas med 0,
kokpunkten enligt Celsius är den 100:e, enligt
Réaumur den 80:e graden. Följaktligen svara 4 grader
Réaumur mot 5 grader Celsius, och det är sålunda
lätt att reducera de på Réaumurs termometer uppgifna
värmegraderna till värmegrader efter Celsius och
tvärt om.

På <sp>Fahrenheits</sp> termometer, som företrädesvis
begagnas i England, är skalans indelning
något omständligare. Fahrenheit antog nämligen
till nollpunkt ej vattnets fryspunkt, utan den
temperaturgrad, han erhöll genom en blandning af
snö och salmiak. Han delade afståndet mellan denna
och vattnets kokpunkt i 212 lika delar. Fryspunkten
inföll sålunda vid 32°, och följaktligen motsvara
100° Celsius eller 80° Réaumur 212°-32°=180°
Fahrenheit. Förhållandet mellan graderna på Réaumurs,
Celsius' och Fahrenheits termometrar uttryckes derför
genom talen 4:5:9.

Fig. 493. Bestämmandet af termometerskalans nollpunkt.

Termometerns infattning kan göras på många sätt allt
efter hans olika ändamål. De instrument, som äro
afsedda för undersökning af temperaturgraden hos
vätskor, inneslutas i glasrör, som äro tillsmälta
upptill. Skalan är då antingen etsad på glaset eller
tecknad på ett inuti glasröret fäst papper.

De bästa termometrar blifva, liksom alla noggranna
fysikaliska apparater, temligen dyra så väl i följd
af de stora svårigheter, deras förfärdigande medför,
som och i synnerhet derför, att det är högst sällsynt
att få sådana rör, som genom hela sin längd ha samma
genomskärningsarea. Dessutom förändras instrumentet
med tiden derigenom, att glaset småningom sammandrager
sig, hvarigenom en rubbning af nollpunkten och
hela skalan uppstår. Vid noggranna observationer
måste dessa omständigheter tagas i betraktande
och de derigenom uppkommande felen rättas. Framför
allt är det nödvändigt att tid efter annan pröfva
instrumentet genom att nedsätta det i smältande snö
och het vattenånga. Priset för en normaltermometer
uppgår till omkring 80 rdr, men ett vanligt instrument
kan fås för ungefär 75 öre. En god
termometer med sorgfälligt graderad skala kan sedan
begagnas till reglering af andra dylika. Gränserna för
termometerskalan bero på instrumentets bestämmelse. På
sådana t. ex., som läkare använda för att undersöka
menniskokroppens värme, behöfver skalan endast omfatta
några grader öfver och under medeltemperaturen, då
deremot termometern för dagligt bruk måste kunna ange
så väl vattnets kokpunkt som den starkaste vinterköld.

Då man med termometern vill observera värmegraden hos
en kropp, är det nödvändigt, att denna så mycket som
möjligt omsluter kulan och en del af röret så länge,
tills qvicksilfret ej mer stiger eller faller. Ej
heller får någon annan värmekälla störande inverka,
hvarför vid finare observationer ej ens handen bör
komma termometern för nära. För att utröna luftens
temperatur ställes instrumentet i skuggan, dock ej
på något dragigt ställe.

Fig. 494. Bestämmandet af kokpunkten på termometerskalan.

För vissa ändamål har man inrättat termometrar, som
registrera sig sjelfva, så att man efteråt kan se,
hvilket deras högsta och lägsta stånd varit, sedan man
sist observerade dem. Man kallar dessa <sp>maximum-</sp> och
<sp>minimumtermometrar</sp>, äfven dag- och nattermometrar. Den
mest bekanta af dessa är <sp>Rutherfords</sp> (fig. 495). Två
termometrar äro horisontalt fästa på en skifva. Den
ena är fyld med qvicksilfver, den andra med sprit. I
den förra befinner sig en liten jerncylinder, som
qvicksilfret vid sin utvidgning skjuter framför sig,
men som stannar qvar, då det åter sammandrar sig,
emedan han ej fuktas deraf. Följaktligen anger
hans läge den högsta temperatur, som förekommit
mellan två observationer. Genom en magnet kan man
återföra jerncylindern till qvicksilfrets yta. I
sprittermometerns rör finnes en af sjelfva spriten
omgifven liten glascylinder, som i hvardera ändan
har en liten utvidgning eller knapp. Så länge denna
glasbit ligger i röret helt och hållet
omgifven af spriten, blir han qvarliggande på
samma ställe, men om spritpelaren vid inträffande
temperatursänkning sammandrager sig, drar han
glasbiten med sig. Dennas läge anger således den
lägsta temperatur, som förekommit sedan närmast
föregående observation.

<sp>Metalltermometerns</sp> konstruktion grundar sig
på den omständigheten, att olika metaller ej
utvidga och sammandraga sig lika mycket för samma
temperaturförändringar, hvaraf följer, att om
man på längden förenar stänger af olika metall,
t. ex. skrufvar, eller löder ihop dem, måste den
sålunda bildade stången vid förändrad temperatur slå
sig eller krokna. Har man t. ex. på detta sätt förenat
en zink- och en kopparskifva till en rät stång, böjer
hon sig, då temperaturen stiger, sålunda, att zinken,
som utvidgar sig mest, kommer att 
ligga på hennes yttre sida. Motsatsen inträffar,
då temperaturen faller; zinken blir då kortare än
kopparn, som följaktligen kommer att ligga utefter
den större omkretsen. Rörelserna af stångens fria
ända kunna tydligen begagnas att kringvrida en visare
öfver en graderad skala.

Fig. 495. Maximum- och minimumtermometer.

<sp>Breguets</sp> metalltermometer består af ett spiralformigt
bildadt metallband, som med sin öfre ända fästes
vid en ställning. Metallbandet utgör en förening
af tre sammanlödda tunna remsor af silfver, guld
och platina. Guldet, hvars utvidgning är större
än platinans, men mindre än silfrets, utgör en
förmedling mellan dessa båda och tjenar dessutom att
sammanlöda dem. Då nu silfret och platinan utvidga och
sammandraga sig vid temperaturförändringarna, inses,
att spiralens nedre ända ej förblir på samma ställe,
utan flyttar sig åt det ena eller andra hållet, allt
efter spiralens sträfvan att linda upp eller ihop
sig. Dessa vridningar öfverföras nu på en visare,
som rör sig öfver en graderad cirkel. Genom att göra denna
visare tillräckligt lång och låta honom
röra sig öfver en siffertafla kan man på detta
sätt från höjden af ett torn åskådliggöra små
temperaturskilnader på ett betydligt afstånd.

<b>Värmet i naturens hushållning.</b> Om vi intränga
i jordens inre, finna vi, att ju djupare ned vi
komma, desto högre blir temperaturen, och denna
temperaturhöjning uppgår till omkring en grad för
hvarje hundrade fot. Med kännedom häraf kunna vi med
hög grad af sannolikhet antaga, att orsaken till den
höga temperaturen hos vattnet i de heta källorna och
hos den ur vulkanernas kratrar utströmmande lavan
endast är det större eller mindre djup, hvarifrån
dessa utflöden komma. Temperaturen i jordens inre
växer visserligen ej alldeles proportionelt mot
djupet, utan något långsammare, dock tvingas man
nästan oemotståndligt till det antagandet, att på
ett visst djup under jordytan temperaturen uppgår
till en sådan höjd, att hela den derunder liggande
massan befinner sig i flytande tillstånd och således
utgör en enda stor droppe, kring hvilken den fasta
jordskorpan bildar ett jemförelsevis mycket tunt skal.

Den klotform, alla himlakroppar ega, ger stöd åt
det antagandet, att de alla befunnit sig i flytande
tillstånd, och deras rotation är då orsaken till deras
regelbundna sferiska gestalt. Man antager derför, att
hela den massa, hvaraf himlakropparna bestå, en gång
haft så hög temperatur, att hon i följd deraf varit
flytande eller gasformig. En något så när antaglig
förklaringsgrund för denna ofantliga värmegrad har
först senare tiders forskning lyckats finna. Först
efter utvecklingen af den mekaniska värmeteorin har
det blifvit möjligt att erhålla ett begrepp om värmets
betydelse i naturens hushållning. Ehuru tallösa,
sedan sekler kända förhållanden tydligt ådagalagt,
att värme och mekaniskt arbete i vissa fall ersätta
hvarandra och förvandlas det ena till det 
andra, att de äro eqvivalenta, har dock detta aldrig
blifvit bestämdt och tydligt uttaladt förr än 1842 af
dr <sp>Mayer</sp> i Heilbronn. Då man genomsågar ett bräde,
blir sågen varm; om man hastigt halar sig utför ett
tåg, kan man få brännblåsor i händerna; en metallbit,
som hamras, uppvärmes; ett jernstycke, som slipas
mot en torr slipsten, upphettas ända till glödning;
då stålet slår eld mot flintan, blir ett af den
skarpa flintan från stålet afhyfladt tunt spån så
starkt upphettadt, att det kommer i glödning och
förbrinner. Små verldskroppar, som komma inom
jordens atmosfer, förtäta luften framför sig och
förlora derigenom i hastighet, hvarvid en del af
deras lefvande kraft förvandlas till värme: de komma i
glödning och synas som stjernfall. Äro de tillräckligt
stora för att ej alldeles förbrinna i atmosferen
och är deras rörelse sådan, att de komma jorden
tillräckligt nära, nedfalla de som meteorstenar. I
alla dessa fall och tusentals andra uppkommer värme,
då mekaniskt arbete försvinner, eller, rättare,
mekaniskt arbete förvandlas till värme.

Då komprimerad luft utvidgas, undanskjuter hon den
yttre luften, utför således ett mekaniskt arbete,
hvarvid hennes temperatur sjunker, så vida ej värme
tillföres henne. Värme förloras således och arbete
vinnes. Det värme, som utvecklas i en ångpannas
eldstad, erhålles delvis tillbaka i form af arbete
från ångmaskinen. Då en kanon affyras, utvecklas
vid krutets förbränning värme, som till en del
förvandlas i arbete och meddelar kanonkulan hennes
lefvande kraft, hvarigenom hon blir i stånd att
utföra sina förstörande verkningar. Vi se sålunda,
att de företeelser, vid hvilka värme förvandlas till
mekaniskt arbete, äro nästan lika alldagliga som de,
vid hvilka det omvända förhållandet eger rum.

Men ej nog med att värme förvandlas till mekaniskt
arbete och tvärt om; en bestämd värmemängd förvandlas
äfven under alla förhållanden till en och samma
mängd mekaniskt arbete. Kallar man den värmemängd,
som fordras för att höja temperaturen hos 1
skålpund vatten 1° C., för en värmeenhet, öfvergår
en värmeenhet, då hon förvandlas till mekaniskt
arbete, till 1 430 skålpundfot. Detta arbete, 1 430
skålpundfot, kallas derför <sp>värmeenhetens mekaniska
eqvivalent</sp>. Liksom vi kunna beräkna, huru många
skålpundfots arbete erfordras för att meddela en viss
hastighet åt en kropp, hvars massa vi känna, kunna
vi med kännedom om den mekaniska värmeeqvivalenten
utan svårighet beräkna, huru mycket värme utvecklas,
då en dylik kropps rörelse upphäfves. Orsaken till
den höga temperaturen hos jordklotets inre söker man,
och med hög grad af sannolikhet, deruti, att den
massa, hvaraf jorden består, förut varit utbredd
öfver en vida större rymd, eller att jordklotets
massa ursprungligen intagit en ojemförligt större
volym, och då delarna i följd af sin ömsesidiga
attraktion sammandragits till ett mindre klot, har
vid sammanträffandet deras rörelse upphäfts och i
stället värme utvecklats. Solens och fixstjernornas
värme hänför man till samma orsak. Man har beräknat,
att om jordklotet, som har en hastighet af omkring
3 sv. mil i sekunden, genom något motstånd bragtes
till hvila, skulle derigenom alstras en värmemängd
lika stor med den, som frambragtes genom förbränning
af 14 massiva kolbollar af samma 
dimensioner som jorden, en värmemängd, tillräcklig att
bringa vår jords alla beståndsdelar i gasform. Om
jorden, sedan hon bragts till hvila, i följd af den
allmänna tyngdlagen fölle till solen, skulle, då hon
vid sin stöt mot solen hejdades, utvecklas en lika
stor värmemängd, som kan erhållas genom förbränning
af 5 600 massiva jordklot af rent kol.

Man antager således, att före verldskropparnas
bildning hela den massa, hvaraf de bestå, var
likformigt fördelad i den oändliga rymden, der
de särskilda beståndsdelarna voro blandade om
hvarandra. Så länge samma temperatur och täthet
rådde öfver allt, rådde också jemvigt och hvila; men
om jemvigten någonstädes rubbades, om partiklarnas
ömsesidiga attraktion på något ställe åstadkom en
förtätning, alstrades genom denna förtätning värme,
hvarigenom de nybildade fastare massorna förvandlades
till glödande droppar, som sväfvade i rymden. Man
antager, att dessa verkningar framkallades deraf,
att jemvigten på något ställe stördes och att dermed
följde hvirflande rörelser, som sedan gåfvo upphof
till himlakropparnas regelbundna rörelser. Rörande
orsaken till denna jemvigtens rubbning och den
hvirflande rörelsen kunna vi naturligtvis ej ens
uppställa en hypotes.

Den rymd, inom hvilken en dylik förtätning egt
rum, blef sedan området för ett solsystem. Från
den förtätade massan afskilde sig i följd af
centrifugalkraften några delar och kretsade i
elliptiska eller cirkelformiga banor omkring den
större kärnan. Genom de afskilda massornas rotation
kring sina axlar afskildes på samma sätt från dem
andra delar, som bildade månar eller drabanter till
den himlakropp, hvarifrån de närmast utgått.

Verldsrymden, d. v. s. rymden närmast omkring
vårt solsystem, är kall och kallare än den lägsta
temperatur, som vintern hos oss kan åstadkomma.

På grund af verkstälda observationer antager man,
att verldsrymdens temperatur ej öfverstiger -54°
C., men sannolikt är mycket lägre. Naturkrafterna
sträfva oupphörligt att utjemna motsatserna. Från
en varmare kropp utstrålar värme till den kallare,
och af denna orsak förlora de i följd af sin
höga temperatur smälta himlakropparna oupphörligt
värme och svalna allt mer och hastigare, i samma
mån deras massa är liten. Emedan den väsentligaste
värmeförlusten uppkommer genom utstrålning från ytan,
antager denna först fast form och bildar ett skal
omkring deri inre glödande kärnan. Gasutvecklingar
och andra rörelser i denna senare förorsaka dock
bristningar i det yttre skalet, och genom de sålunda
bildade öppningarna eller sprickorna utflyter en del
af den inre massan och bildar de första vulkaniska
aflagringarna. Ju tjockare skalet är, desto större
motstånd utöfvar det mot den inre påtryckningen, och
i samma mån förekomma de vulkaniska utbrotten mera
sällan. Den nu mindre lättflytande massan upptornar
sig till väldiga bergryggar, då hon framtränger genom
sprickorna i den yttre skorpan. Slutligen förekomma
ej vidare några större remnor, utan endast mindre
öppningar, genom hvilka tid efter annan den genom
kemiska eller mekaniska krafter frampressade massan
utflyter. Dessa öppningar, som vi kalla vulkaner,
tjenstgöra som
säkerhetsventiler, hvilka hindra det inre trycket att ökas,
ända tills det förorsakar större remnor i jordskorpan.

Denna oafbrutet fortgående afkylningsprocess
försiggick hos de mindre himlakropparna jemförelsevis
hastigt, så att månen sannolikt redan utgör en
fullkomligt stelnad kropp, medan jorden endast eger
ett tunt skal och solen helt och hållet befinner
sig i glödande tillstånd. Betrakta vi särskildt
förhållandena på vår jord, der värmefenomenen
naturligtvis bäst kunna af oss iakttagas, finna vi,
att jorden, så vidt det af oss kan utrönas, hunnit det
skede i sin afsvalning, att det värme, hon förlorar
genom utstrålning i rymden, återfås genom uppvärmning
från solen. Men solvärmet betäcker ej blott den
genom utstrålning uppkommande värmeförlusten, utan
är äfven den närmaste orsaken till allt lif och all
verksamhet på jorden, så att vi väl kunna säga,
att all rörelse, allt arbete, som här utföres,
ej är någonting annat än till arbete förvandladt
solvärme. Då trädet under inflytande af solvärmet
bildar fibrerna i veden hufvudsakligen af vattnets
och kolsyrans beståndsdelar, blir en del värme latent
eller bundet. Detta bundna värme ligger magasineradt
i veden och frigöres åter, då veden förbrännes. Ett
djur afger värme och kan samtidigt utföra arbete, men
måste då äfven erhålla föda. En dragare t. ex. fodras
med hafre och hö; det värme, som hafren och höet,
då de växte, gjorde latent, frigöres åter i djurets
organism och uppträder dels som animaliskt värme,
dels förvandlas det till mekaniskt arbete. Då solen
uppvärmer jorden, uppvärmas äfven de underst liggande
luftlagren; dessa utvidgas och undantrycka dervid
andra luftlager: värme förbrukas och mekaniskt
arbete vinnes. Den uppvärmda och förtunnade luften
flyter upp, kallare och tätare luftlager sjunka ned
för att i sin ordning uppvärmas, uppstiga och lemna
rum åt andra. Då atmosferen genom dylika strömningar
på något ställe erhållit en större höjd än på andra,
måste tydligen rörelser i horisontal riktning uppstå:
blåst och storm uppkomma. Då vi använda dessa
att framdrifva fartyg eller sätta väderqvarnar i
rörelse, begagna vi således solvärmet under form af
mekaniskt arbete. Då solstrålarna uppvärma vattnet
och bringa det att afdunsta, blir, som bekant,
en del värme latent. Vattenångorna medfölja de
uppvärmda luftlagren uppåt, afkylas och kondenseras,
hvarvid det bundna värmet å nyo frigöres. Den till
vattendroppar kondenserade gasen nedfaller till jorden
och bildar bäckar och floder. Det mekaniska arbete,
som erfordras för vattnets lyftande från hafvet till
molnen, utvecklas ur solens värme, och det arbete,
det till hafvet nedströmmande vattnet kan återge,
tillgodogöra vi genom att låta vattnet verka på ett
vattenhjuls eller en turbins skoflar. Det arbete, en
ångmaskin lemnar, är ej heller annat än förvandladt
solvärme. Stenkolen frigöra vid sin förbränning
i ångpannans eldstad det solvärme, som växten,
hvarifrån de härstamma, för måhända millioner år sedan
upptagit. Då således all kraft, allt arbete på jordens
yta härleder sig från solens värme, framställer sig
helt naturligt den frågan: hvarifrån få solen och de
med henne likartade fixstjernorna det värme, som de
i så stor mängd oafbrutet utstråla? Den enda hypotes
för denna frågas besvarande, som något så när håller
stånd mot kritiken, är uppstäld af
<sp>Mayer</sp>, hvilken visat, att om en mängd meteorer
nedstörtade i solen, hvarvid tydligen deras
lefvande kraft skulle förvandlas till värme,
vore detta tillräckligt att underhålla solens
temperatur. Solens volym skulle visserligen derigenom
förstoras, men enligt hans beräkning skulle denna
förstoring under loppet af 30 000 år ej öka solens
skenbara diameter med en bågsekund och således för
oss vara fullkomligt omärkbar. Då vi dock ej känna
någon orsak, hvarigenom dessa i solen sig hopande
massor å nyo skulle utströs i rymden, stå vi här
vid en stor lucka i vårt vetande. Detta meteorregn
skulle, om också efter en lång tid, slutligen upphöra,
hvarefter solen skulle afsvalna och allt lif och all
verksamhet inom solsystemet upphöra. Det är sant,
att enligt allt, hvad vi känna om förhållandena
inom naturen, mera arbete förvandlas till värme,
än värme till arbete, och att således efter
en tillräckligt lång tid allt arbete borde vara
förvandladt i värme. Men då detta senare enligt sin
natur utstrålar från en varmare kropp till en kallare,
så länge någon temperaturskilnad dem emellan eger rum,
skall slutligen ingen olika temperatur inom universum
finnas. Öfver allt skulle då herska samma temperatur,
hvila och död.

Med erkännande af riktigheten i denna slutledning
böra vi dock blygsamt tillstå, att mycket i naturen
ännu är för menniskan förborgadt, hvarför vi ej böra
tillägga en dylik, om ock väl grundad slutledning,
en allt för stor vigt.
<b>Ångan och ångmaskinens uppfinning.</b>

Luftens fuktighetshalt. -- Principen för ångmaskinen. --
Uppfinningens historia och verkliga ålder. -- Vasco
de Garays fartyg. -- Salomon de Caus. -- Markisen af
Worcester. -- Papins gryta. -- Saverys ångmaskin. --
Newcomen. -- James Watt och hans dubbelt verkande
maskin. -- Parallelogrammen. -- Högtrycksmaskinen.

Vi ha framför oss en långsamt framflytande ström,
hvars stränder prydas af rika landtgårdar, blomstrande
byar och idoga städer. Längre bort blir landet mera
brutet; från kullarna höja sig väderqvarnar, och i
dalarna, som genomflytas af de särskilda bifloderna,
brusa vattenfallen fram öfver klipporna. Vi stiga
uppåt, vägen blir allt brantare, ju längre vi
framtränga; slutligen träffas vårt öra af dånet från
väldiga stångjernshammare. Vi stå nu framför ett
af dessa jernbruk, som ofta anläggas i de vildaste
bergstrakterna för att på stället bearbeta den malm,
som der brytes och hvars transport skulle möta allt
för betydliga svårigheter. Utmed bergen ligga stora
varphögar uppkastade, och från alla sidor höras de
enformiga klockljuden från grufkonsten, ett tecken
till att pumpverken gå sin ostörda gång. Helt
nära intill oss råder en brusande och sjudande
verksamhet. Stora hjul uppfånga det nedstörtande
bergvattnet, och beställsamma drifremmar öfverföra
rörelsen till talrika axlar och arbetsmaskiner. Öfver
dessa höja sig stora, rykande skorstenar, och ur 
rörmynningar, som här och der visa sig, framvälta
moln af hvit ånga, som i fantastiska gestalter jaga
hvarandra genom de mörka skogstopparna. Så mäktig
än vattenfallets verkan är, förslår hon dock ej
att tillfredsställa alla de kraftbehof, som uppstå
vid den vidsträckta anläggningen. Hammare af flera
hundra centners vigt smida de glödande jernstyckena,
och på otroligt kort tid formas de af stora valsar
till jernvägsskenor och plåt eller utdragas till tråd.

Och ångan, som sätter i rörelse denna tunga
jernhammare, har, lika litet som vattnet, i sig sjelf
någon egen särskild kraft. Hon är blott ett medel för
värmets förvandling till arbete, men det mest lämpliga
medel för detta ändamål, som ännu blifvit upptänkt.

Ångan, denna nyfödda jättekraft, räcker med sina
jernarmar ned i jordens sköte och bringar milliontals
centner af dess skatter upp i dagsljuset. Hon
förvandlar den smälta metallen till mångfaldigt
olika former. Liksom genom ett trolleri framstår ur
den oformliga massan det smäckra jernfartyget; ångan
bygger det, ångan bringar ned det i dess element,
och med hennes tillhjelp besegrar det i snabbhet sin
medtäflare af trä, hvars ekspant behöft sekler för
att uppnå erforderlig styrka. Ångan mal mjölet till
det bröd, vi äta, hon spinner ullen och bomullen till
våra kläder, hon väfver det lätta tyget och trycker
derpå den rikaste blomsterprakt. Af de tusentals
hjul, som ångan sätter i rörelse, skulle hvart och
ett lätt kunna krossa en menniska, och likväl är
den svagaste barnhand i stånd att hämma dess väldiga
drifkraft. Boktryckarkonstens uppfinning har gifvit
menniskan medel i hand att besegra okunnigheten och
vidskepelsen; ångmaskinens uppfinning sätter oss
i stånd att öfvervinna de hinder, som förr tycktes
resa oöfverstigliga skrankor för menniskans fysiska
kraft. Den förra har gifvit vingar åt menniskans ande,
den senare åt hennes kropp.

Då vi betrakta en ångmaskin, finna vi ofta en
liten prydligt arbetad och polerad pjes, så nätt
och fin, att det knapt synes oss troligt, att
alla dessa mäktiga verkningar, som vi se, kunna
utgå derifrån. Liksom lekande, rör sig kolfstången
taktmässigt upp och ned, och ett svänghjul roterar
helt makligt med. Rörelsen fortledes från en enda
hufvudaxel. Medelst kugghjul och remskifvor eller
andra apparater ledes och fördelas kraften, dit den
behöfves, ofta på stora afstånd, uppåt och nedåt till
alla hörn och kanter.

"Med huru många hästkrafter arbetar maskinen?" fråga
vi. Med femton, tjugu, tretio eller ännu mera,
svaras oss. På jernvägar och ångbåtar höra vi till
och med talas om hundra, ja, tusen hästkrafter och
derutöfver. Och alla dessa ofantliga krafter synas
på det enklaste sätt härleda sig från litet vatten
och litet kol. Vattnet blir ånga, och ångan skjuter
en kolf framför sig; detta är det enkla medlet för
uppnåendet af så storartade verkningar.

<b>Ångmaskinens princip.</b> Orsaken till, att ej under
gifna förhållanden allt vatten i naturen förvandlas
till ånga, ligger i det tryck, som atmosferen utöfvar
på hvarje vätskyta. Detta tryck kan motarbetas genom
vattnets upphettande, och i det ögonblick, då det är
fullständigt öfvervunnet, sker 
ångutvecklingen med stor liflighet. Vätskan råkar genom
de deri uppstående gasblåsorna i häftig svallning:
hon kokar. Spänstigheten hos den från ett öppet
kärl uppstigande ångan måste hålla jemvigt mot
atmosfertrycket. Följaktligen erhåller man på detta
sätt alltid blott ånga af en atmosfers tryck. Den
från kokande vatten uppstigande ångan är ej varmare
än detta. Vi veta, att en stor mängd af det värme,
som tillföres, bindes vid ångbildningen och gör,
att ångan upptar ett mycket större rum än förut i
sitt flytande tillstånd. Detta bundna värme blir åter
fritt, när ångan å nyo kondenseras till vatten. Om
man fyller ett lufttomt kärl af 1 700 kubiktums rymd
med mättad ånga af 100° temperatur, trycker denna,
såsom nyss sades, med kraften af en atmosfer mot
kärlets väggar; samma tryck utöfvar luften mot de
yttre väggarna, hvarigenom jemvigt uppkommer. Införa
vi nu 5 1/2 kubiktum iskallt vatten till ångan i kärlet,
förlorar den senare på ögonblicket sin spänstighet;
hennes bundna värme, som qvarhöll henne i gasform,
öfvergår till det kalla vattnet och meddelar detta en
högre temperatur. Sjelfva ångan antar vid förlusten af
sitt bundna värme åter flytande form, och ha vi utfört
experimentet riktigt, bör kärlet nu i stället för 5 1/2
kubiktum innehålla 6 1/2 kubiktum af 100° temperatur.

Af detta experiment lära vi för det första, att af
det i ångan bundna värmet ingenting gått förloradt,
utan att det i fritt tillstånd återfinnes i det heta
vattnet; ty för att bringa 1 kubiktum vatten af 100°
till ånga erfordras jemt lika mycket värme, som
behöfves för att uppvärma 5 1/2 kubiktum från 0° till
100°. Vidare se vi, att då ångan genom afkylning åter
öfvergått till vatten, intar detta ett 1 700 gånger
mindre rum. Det uppstår följaktligen i kärlet, som vi
måste tänka oss tillslutet, efter ångans kondensering
ett rum af omkring 1 693 kubiktum, som är fullkomligt
tomt, emedan luften redan förut var utdrifven af
ångan. Inifrån göres sålunda intet motstånd mot det
yttre lufttrycket, hvilket följaktligen ensidigt
verkar utifrån inåt på kärlets hela yttre yta. Hade
kärlet den form, att en af dess väggar kunde skjutas
inåt, skulle detta ske med så mycket större kraft, ju
flera qvadrattums yta erbjödes det yttre lufttrycket,
d. v. s. ju större det vore; och om vi tänka oss
kärlet som ett vidt rör, nedtill försedt med botten
och i öfre ändan tillslutet med en rörlig kolf, ha
vi redan hufvudbeståndsdelarna af den atmosferiska
ångmaskinen.

Den i kärlet isolerade, d. v. s. ej i beröring med
vatten stående ångan af 100° temperatur förhåller sig
i afseende på värmets inverkan i det närmaste på samma
sätt som luften och hvarje annan gasformig kropp;
hon sträfvar vid värmeförhöjning att utvidga sig och
trycker med ökad kraft mot kärlets väggar. Men om
i det tillslutna kärlet, liksom i ångpannan, vatten
och ånga på en gång innehållas, blir förhållandet,
såsom vi strax skola få se, något annorlunda.

En vätskas kokpunkt beror, såsom redan är antydt, icke
blott af hennes natur, utan äfven af det motstånd,
som den bildade gasen för att blifva fri har att
öfvervinna. Derför kokar vatten på höga berg vid en lägre
temperatur, emedan lufttrycket der är mindre, och under
luftpumpen kan man få vatten af helt obetydlig
värmegrad att koka. Deraf följer, att då motståndet
ökas, blir en starkare upphettning nödvändig för
att frambringa kokningen och ångutvecklingen. Om
vatten och ånga af en atmosfers tryck finnas i en
på alla sidor tillsluten ångpanna, der ångan ej har
något utlopp, ha båda, som vi veta, samma temperatur,
nämligen 100°. Ångrummet har upptagit så mycken ånga,
som det kan, af 100° temperatur: det är, som man
säger, mättadt. Detta tillstånd kan emellertid ej
fortfara, om upphettningen fortsättes. Vattnet måste
upphettas till mer än 100° för att kunna utveckla mera
ånga; denna blir nu äfven hetare och af en större
spänstighet, ty ju mera ånga, som uppsamlas i det
tillslutna rummet, desto mera sammanpressas hon och
desto mera trycker hon mot vattnet. Ångtrycket ökas
nu ganska fort; det är vid en temperatur af 100°
lika med 1 atmosfer, vid 120° lika med 2, vid 144°
lika med 4 och vid 200° lika med 15 atmosferer. Då
vi ihågkomma, att ånga af 1 atmosfer trycker med en
kraft af 21,4 skålpund på hvarje qvadrattum af det
omslutande kärlets väggar, och taga detta tryck 4,
8 och 15 gånger, kunna vi förstå, hvilken oerhörd
verkan den sammanpressade ångan kan åstadkomma och
hvilken mekanisk effekt kan frambringas af en maskin,
hvars ångpanna med t. ex. 200 qv. fots yta uthärdar
ett tryck af 3 atmosferer.

Den frambragta värmemängden är härvid beroende af
kolförbrukningen, och för ångmaskinens teori och
bedömandet af dylika apparater är det alldeles
nödvändigt att kasta en blick på det regelbundna
sammanhanget dem emellan.

För att höja temperaturen hos en viss volym vatten
från 0° till 100° erfordras alltid samma värmemängd,
för hvars frambringande äfven samma kolmängd behöfves,
förutsatt att kolen äro af samma beskaffenhet. Å
andra sidan veta vi, att en bestämd värmemängd alltid
frambringar samma effekt, vare sig att denna består i
utvidgning eller ej. Sålunda motsvarar den värmemängd,
som erfordras för att höja temperaturen hos ett
skålpund vatten med en grad, ett mekaniskt arbete,
som förmår lyfta 1 skålpund 1 430 fot högt. Genom
förbränning af ett skålpund rent kol borde man kunna
lyfta 1 centner 3 mil högt, om det vore möjligt att
utan förlust förvandla hela den vid förbränningen
utvecklade värmemängden i mekaniskt arbete, men det
härigenom frambragta värmet förmår blott uppvärma
8 000 skålpund vatten en grad.

Vi ha som mått på det mekaniska arbetet antagit
tyngders upplyftande. Som bekant, brukas detta
vanligen i tekniken, och måttenheten skålpundfot
betyder ingenting annat än det arbete, som erfordras
för att lyfta ett skålpund en fot högt.

Så storartade resultat våra ångmaskiner än
kunna uppvisa, förmå de dock ännu ej på långt
när tillgodogöra hela arbetseffekten af det genom
bränslet frambragta värmet. Orsaken härtill ligger
dels deruti, att en stor del af det värme, som
utvecklas i eldstaden, ej kommer ångutvecklingen till
godo, dels deri, att värme bindes af vattnet vid dess
öfvergång till ångform, och slutligen deri, att ångan,
då hon lemnar maskinen, ännu har qvar största delen
af det värme, hon upptagit. Ångmaskinens fullkomnande
är derför en fråga af stor
nationalekonomisk vigt. Om också faran för ett snart
uttömmande af våra tillgångar på bränsle ej är så
stor, som mången föreställer sig, bjuder dock det egna
intresset att ej nöja sig med den effekt af blott 5-10
procent, som våra bäst konstruerade ångmaskiner gifva.

<b>Ångmaskinens historia.</b> Liksom i fråga om alla andra
vigtiga uppfinningar, har man ej heller i fråga om
ångmaskinen trott sig kunna gå nog långt tillbaka i
tiden för att upptäcka de aflägsnaste spåren eller,
rättare sagdt, de första fröna dertill. Det finnes
och fans ännu mera förr en klass af historiker, som
ej kunna tänka sig några andra stora och betydande
uppfinningar än dem, som redan i de äldsta tider
blifvit gjorda.

Får man tro dem, skulle äfven ångmaskinerna ha
en ålder af två tusen år bakom sig. Man gjorde
sig mycket besvär med att hopsamla och ordna alla
underrättelser, som på något sätt skulle kunna tydas
som bevis härför. De gamla grekerna och romarna kände
utan tvifvel ångan lika väl som vi, och för att säga
oss detta behöfver ingen död uppstiga ur grafven;
men att uppfinningen af <sp>ångmaskinen</sp>, d. v. s. det
systematiska tillgodogörandet af ångans spänstighet
för de mest olikartade ändamål och arbeten, ej af dem
blifvit gjord, är fullkomligt säkert. En tillfällig
iakttagelse är ingen uppfinning. Den verkliga
uppfinningen <sp>göres</sp>; hon är en naturlig frukt af
förutgången ansträngning; hon är ett barn af tiden
och behofvet. Alla de försök, som från äldsta tider
ända in i 18:e århundradet omtalas såsom upphofvet
till ångmaskinen, hafva för denna den nyaste tidens
vigtigaste uppfinning intet värde. Låtom oss likväl
taga några af dem litet närmare i skärskådande.

Fig. 497. Herons ångkula.

Så omtalar <sp>Heron</sp> från Alexandria, en grekisk
filosof från andra århundradet f. Kr., i ett arbete,
som blifvit bevaradt till vår tid, bland andra
apparater äfven en ångkula, hvilken i ångmaskinens
historia anföres som det första exempel på ångans
användning. Vi gifva i fig. 497 en afbildning
deraf för att visa, att dylika tillställningar ej ha
någonting gemensamt med hvad vi kalla ångmaskiner. En
ihålig metallkula, rörlig omkring en axel, har ett
antal rör, som alla äro försedda med hvar sin öppning,
utmynnande åt samma sida. Då vatten inuti kulan
bringas i kokning eller då ånga inledes deri och
utströmmar genom de nämda öppningarna, bringas kulan,
liksom turbinhjulet, i hastig rotation i en riktning
motsatt den, i hvilken ångan utströmmar. Den heronska
ångkulan skulle med samma eller ännu större skäl
kunna anses som den första turbinen.

En annan sägen, häntydande på kännedom om ångans
kraft, berättas oss från grekiska kejsardömets tid. En
viss Zenon i Byzantium hade en gång en bjudning för
sina vänner i ett rum, som låg midt öfver ett annat,
hvilket beboddes af en person, med hvilken Zenon
den tiden ej lefde i godt förstånd. För att spela
denne senare ett spratt införde Antemios -- så hette
den andre -- i sitt rum en stor kittel med vatten,
uppgjorde en dugtig eld derunder och ledde ångan genom
rör mot taket, så att hela huset bragtes i skakning
och gästerna, som trodde det vara en jordbäfning,
i högsta förskräckelse rusade ut på gatan.

I Sondershausen förvaras ännu en afgudabild, den så
kallade <sp>Püsterich</sp>. Bilden är af koppar, ungefär en
aln hög och ihålig; de enda öppningarna utgöras af
dess båda ögon. Man antar, att vid gudstjensten de
hedniska presterna fylde bildstoden med vatten,
satte proppar i ögonen och upptände eld inuti
tronen, på hvilken gudabilden satt. Då vattnet kom i
kokning, drefvos propparna af ångan ur ögonen, denna
utströmmade genom de båda öppningarna och insvepte
gudabilden i ett töcken, hvarigenom gudomens vrede
på ett åskådligt sätt framstäldes för den häpna
menigheten.

Fig. 498. Salomon de Caus' ångapparat.

Emellan ett dylikt lekverk och ett verkligt
mekaniskt tillgodogörande af ångan ligger emellertid,
som hvar och en ser, en vid klyfta, och månget
århundrade förgick, innan språnget häröfver
lyckades. Det första spår till ett försök i den
vägen förekommer i Spanien. Sjökaptenen <sp>Vasco de
Garay</sp> uppträdde med en maskin, hvarmed han ville
framdrifva fartyg utan roder eller segel. På Karl V:s
befallning anstäldes försök dermed i Barcelonas hamn
år 1545. Garay hemlighöll sin maskins beskaffenhet,
och man såg endast, att han bestod af en stor
vattenkittel och att på båda sidor af fartyget
hjul voro anbragta. Fartyget, som lastade nära 5 000 centner, 
påstods tillryggalägga 3 sjömil på 2
timmar. Uppfinnaren belönades, men hans maskin förblef
obegagnad, antingen emedan saken, enligt ett vitnes
utsago, var allt för invecklad, kostsam och farlig,
eller i följd af andra hinder, som så ofta förekomma
vid nya uppfinningar. Vi känna ej till beskaffenheten
af Garays maskin, lika litet som vi kunna redogöra
för hvad som menas, då pastor <sp>Johann Mathesius</sp> i
Schneeberg, en af Luthers förtrogna vänner, i sin
1562 i Nürnberg utgifna <sp>Sarepta</sp> eller Bergpostilla
talar om en man, som nu
"börjar upplyfta berg (sten och malm) och vatten med
eld". <sp>Salomon de Caus</sp>, hvilken fransmännen vanligen
tillerkänna äran af ångmaskinens första uppfinning,
beskrifver i sitt 1615 utgifna <sp>Raisons des forces
mouvantes</sp> planen till en maskin, hvilken grundar sig
på samma princip som heronskulan. Denna apparat bestod
af en ihålig kula (fig. 498) med ett tilloppsrör, som
kunde stängas medelst en kran, och ett utloppsrör, som
nedgick nära till kulans botten. Om, sedan apparaten
blifvit fyld med vatten och tilloppsröret stängdt,
kulan föres öfver elden, utvecklas ånga, hvilken
genom sitt tryck på vattnet uppdrifver detta i en
stark stråle genom utloppsröret. Huru vida Salomon de
Caus utförde denna maskin eller blott uppgjorde planen
dertill, vet man ej med visshet; emellertid har Arago
häri funnit anledning att nämna honom som ångmaskinens
uppfinnare, och med stöd af hans auktoritet är
samma åsigt nu mera allmänt antagen. Berättelsen,
att de Caus skulle ha blifvit förklarad vansinnig
och inspärrad på dårhuset Bicêtre, der markisen af
Worcester besökt honom och erhållit kunskap om hans
ideer, lär vara helt och hållet grundlös.

[År] 1629 utgaf en italienare, <sp>Giovanni Branca</sp>, en bok
om <sp>Maskinen</sp>, der han bland andra apparater beskrifver
en, hvarmed ett skofvelhjul sättes i rörelse af
utströmmande vattenånga. Bland de män, som sökt
framställa en ångmaskin efter de Caus' princip,
utmärker sig i synnerhet markisen af <sp>Worcester</sp>,
i hvilken engelsmännen ära ångmaskinens förste
uppfinnare. Markisen, som var ett begåfvadt, men
ometodiskt hufvud, utgaf 1663 sin bok om "Hundra
uppfinningar", bland hvilka äfven förekommer
ångmaskinen, som han på följande sätt beskrifver:

Fig. 499. Markisens af Worcester ångmaskin.

"Jag har uppfunnit ett underbart och kraftigt sätt
att uppfordra vatten med tillhjelp af eld, icke
förmedelst sugpump, hvilken, som man vet, endast
uppfordrar vattnet till en viss höjd, utan på ett
annat sätt, hvarigenom vattnet kan uppbringas till
hvilken höjd som helst, blott kärlet är tillräckligt
starkt. Sedan jag uppfunnit ett sätt att göra mina
kärl tillräckligt starka att kunna motstå det inre
trycket, fylde jag dem det ena efter det andra med
kallt vatten och erhöll genom användning af ånga en
springbrunn, som uppkastade vattnet i en oafbruten
stråle af 40 fots höjd. Med ett kärl fyldt af till
ånga afdunstadt vatten kunde jag uppfordra 40 dylika
kärl kallt vatten. För maskinens skötsel behöfdes
endast en man, som ej hade annat att göra än att
vrida på två kranar för att antingen inleda ånga i det
fylda kärlet eller kallt vatten i det tomma. Dervid
måste likväl elden alltid underhållas."

Vi betvifla mycket, att markisen någonsin konstruerat
sin maskin annat än i hufvudet. Emellertid kan man
göra sig en föreställning om hvad han menar. Man tänke
sig en ångpanna <i>a</i> (fig. 499) med två rör <i>ff</i>, som nedgå
i hvar sitt bredvid stående vattenkärl. Dessa kärl
<i>b</i> och <i>c</i> äro ofvantill slutna och kunna endast tömmas
genom de nära till bottnen gående stigrören <i>gg</i>. Om
ett kärl, t. ex. det till höger, fylles med vatten och
ångkranen uppvrides, trycker ångan på ytan af vattnet,
så att detta uppressas genom stigröret. Medan det ena
kärlet sålunda tömmes, kan det andra fyllas med vatten
o. s. v. Kranarna <i>p</i> och <i>o</i> kunna härvid inrättas så,
att de i den ena ställningen insläppa ånga och i den
andra vatten.

Worcesters apparat har den fördelen framför de Caus',
att vattnet, som skall uppfordras, här förblir
jemförelsevis kallt, emedan ångan, liksom i våra
ångmaskiner, frambringas i ett annat kärl än det,
hvari hon skall arbeta.
Denna skilnad är vigtig. Man måste sålunda medgifva,
att hos markisens "uppfinning n:r 68" i den dunkla
omklädnaden ligger förborgad en sund tanke, denna
må nu för öfrigt vara hans egen eller lånad från
Frankrike.

En långt vigtigare företeelse i ångmaskinens
historia än alla de nu nämda träder oss till mötes
i <sp>Denis Papin</sp>, hvars namn är allmänt bekant, ty
hvem har ej hörts talas om <sp>Papins gryta</sp>? Fig. 500
föreställer denna apparat. Han består af två ihåliga
jerncylindrar, den ena inuti den andra. Den yttre,
som har mycket tjocka väggar, innehåller det vatten,
som skall förvandlas till ånga; i den andra inläggas
kött, ben, o. s. v. Grytan tillslutes genom ett med
säkerhetsventil försedt lock, som tätt fastskrufvas,
hvarefter hon sättes på elden. Medelst det starka
ångtrycket utdragas nu de närande beståndsdelarna ur
de i grytan befintliga fasta ämnena mera fullständigt
än vid vanlig kokning.

Fig. 500. Papins gryta.

Papin, som uppfann detta slags kokapparat, var
en fransman och hade efter många vexlande öden och
irrfärder erhållit en profession i matematik i Marburg
i Hessen, der han äfven syselsatte sig med försök
rörande det praktiska användandet af vattenångan. År
1690 utgaf han en uppsats, der han föreslår en
maskin för tillgodogörande af vattenångans mekaniska
verkningar. 

Apparaten utgjordes hufvudsakligen af
en kopparcylinder, sluten i nedre och öppen i öfre
ändan. I denna cylinder befann sig en rörlig kolf, som
skulle uppdrifvas genom ångans spänstighet, hvarefter
denna genom afkylning åter borde kondenseras. Då nu
ånga intar ett 1 700 gånger större rum än vattnet,
borde vid kondenseringen ett lufttomt rum uppstå
under kolfven och denna följaktligen genom det yttre
lufttrycket neddrifvas i cylindern. Med anledning 
af det sistnämda verkningssättet har man kallat Papins
ångmaskin <sp>atmosferisk</sp>. Säkerhetsventilen uppfans
äfven af Papin och anbragtes, såsom redan är nämdt,
först på hans gryta. Papin uttalade den åsigten,
att det vore fördelaktigare att använda ånga af
högre tryck än att kondensera henne, en ide, som 1724
vidare utvecklades af <sp>Leupold</sp> och senare tillämpades
på lokomotiven.

Papins ideer rönte emellertid intet erkännande. I
Tyskland, der han först offentliggjorde beskrifningen
på sin atmosferiska ångmaskin, var man då, som nu,
mest böjd för det, som kom utifrån.

Fig. 501. Saverys ångmaskin.

Den engelske sjökaptenen <sp>Thomas Savery</sp>, som erhållit
kännedom om Papins arbeten, uppträdde 1698 med en
maskin för vattenuppfordring, hvilken han samma år
lät patentera och som utgör en skicklig förening af
Worcesters och Papins maskiner. Man anklagar Savery
för att ha tillegnat sig Papins ideer, men, som vi
sett, var ångmaskinen vid denna tid i görningen,
iden dertill hade runnit upp i flera hufvuden, och
ett framsteg kunde under dessa förhållanden göras
samtidigt på flera ställen, utan att det behöfver
förklaras genom en stöld. Saverys ångmaskin, som till
sina väsentligaste delar visas af närstående figur,
bestod af två pannor, <i>L</i> och <i>D</i>, med hvar sin eldstad
och två ång- och vattencylindrar <i>P P</i>. Innan eldning
verkställes, fylles genom de med kranar försedda
öppningarna <i>N</i> och <i>G</i> pannan <i>L</i> till två tredjedelar och
<i>D</i> helt och hållet med vatten, hvarefter öppningarna
ång- och lufttätt tillslutas. Vattnet i
pannan <i>L</i> bringas derpå i kokning, och så snart ånga
bildas, öppnas kranen på cylindern <i>P</i> (som här ses i
genomskärning). Ånga strömmar då genast ur <i>L</i> genom
röret <i>O</i> till <i>P</i> och undantränger den der befintliga
luften, hvilken utgår genom ventilen <i>R</i> och röret <i>S</i>. Så
snart cylindern <i>P</i> är fyld med ånga, hvilket märkes
genom upphettningen af dess botten, tillslutes kranen
och den på den andra cylindern <i>P</i> öppnas, hvarvid ångan
utdrifver luften äfven ur denna. Emellertid ledes
en ström kallt vatten öfver den första cylindern,
hvarvid ångan deri kondenseras till vatten och sålunda
intar ett vida mindre rum än förut. Det tomrum,
som i följd deraf uppstår i cylindern, fylles genast
derigenom, att det yttre lufttrycket uppdrifver vatten
i den samma ur behållaren genom den nedanför under <i>R</i>
befintliga ventilen. Så snart denna cylinder blifvit
fyld med vatten, öppnar man ångkranen till den samma,
då ånga insläppes från <i>L</i> och trycker vattnet, liksom
förut luften, genom ventilen <i>R</i> in i stigröret <i>S</i>,
hvarifrån det utflyter. Ändamålet med användande
af två cylindrar är att åstadkomma en vexelverkan
emellan dem och derigenom en
oafbruten vattenuppfordring; då vattnet uppstiger
i den ena, utdrifves det ur den andra och tvärt
om. Röret <i>E</i> förenar stigröret <i>S</i> och pannan <i>D</i> och
leder ur det förra så mycket vatten, som behöfves
för att alltid bibehålla pannan full. Från <i>D</i> tvingas
vattnet in i pannan <i>L</i> efter de Caus' princip sålunda,
att vattnet i <i>D</i> medelst ångtryck inpressas i <i>L</i>.

Som man ser, skiljer sig Saverys maskin från Papins
i en väsentlig punkt: der fattas nämligen kolfven,
hvilken Papin anbragte på sin, och redan derför har
man ej skäl att antaga, att den marburgske professorn
blifvit bestulen.

Ehuru denna maskin behöfde flera händer för sin
skötsel och ännu var ganska ofullkomlig, utgjorde
han dock den grundval, hvarpå våra nu varande
maskiner äro utförda; ty han var den första, som man
sökte gifva en praktisk användning. <sp>Newcomen</sp>
förbättrade, i det han nästan fullständigt omskapade
honom, och 1705 användes den första Newcomens
ångmaskin för vattenuppfordring vid bergverken
i Cornwallis. Newcomens maskin är egentligen
mera en atmosferisk ångmaskin, men han utgör dock
föreningslänken mellan den första uppfinningen och
den fullkomligare ångmaskinen, sådan han utgått ur
den odödlige <sp>James Watts</sp> händer.

Fig. 502. Newcomens ångmaskin.

I Newcomens maskin (fig. 502) är ångcylindern <i>C</i> den
vigtigaste delen. Han är nedtill sluten, men öppen
upptill; inom honom rör sig upp och ned en massiv kolf
<i>P</i>, hvars stång medelst en kedja är fäst vid ena ändan
af den tvåarmade balansen <i>i</i>, hvars axel uppbäres af
en mur eller pelare. I andra ändan af balansen hänger,
likaledes på en kedja, kolfstången <i>m</i> till en pump, som
uppfordrar vattnet. Balansens båda ändar äro utförda i
form af cirkelbågar, på det att kolfstängernas lodräta
riktning må kunna bibehållas. Bottnen af cylindern <i>C</i>
har tre öppningar <i>u</i>, <i>v</i> och <i>w</i>, hvilka kunna tillslutas
genom ventiler. Under den mellersta öppningen <i>v</i> är
ångröret, hvilket från den under cylindern stående
ångpannan <i>a</i> leder ångan under kolfven <i>P</i>, så att denna
deraf uppdrifves i cylindern <i>C</i>, då ventilen vid <i>s</i>
öppnas. Derigenom och 
genom tyngden af pumpstången <i>m</i> nedsänkes denna senare
i schaktet, och vattnet uppgår genom ventilen öfver
pumpkolfven. Då nu ångkolfven uppnått sitt högsta
läge och cylindern sålunda är fyld med ånga, öppnas
kranen <i>t</i>, som tillstänger röret <i>b</i>, hvilket står
i förbindelse å ena sidan med vattenbehållaren <i>d</i>
och å den andra med det inre af cylindern <i>C</i>. Genom
kranöppningen intränger nu en ström kallt vatten
under kolfven <i>P</i>, hvarigenom den der befintliga ångan
kondenseras. Det derigenom bildade vattnet afflyter
tillika med det genom <i>t</i> inkomna genom ventilen <i>u</i>;
under kolfven uppstår nu ett lufttomt rum, och han
måste följaktligen af den atmosferiska luften,
som trycker med 21,4 skålpunds vigt på hvarje
qvadrattum af dess öfre yta, nedgå i cylindern och
derigenom uppdraga pumpstången <i>m</i> med det öfver
pumpventilen befintliga vattnet. Den kraft, som
maskinen kan utveckla, beror sålunda helt och hållet
på kolfvens storlek eller, hvad som är det samma,
på cylinderns genomskärning. Newcomen öfvergöt
först sin cylinder med vatten för att kondensera
den inuti honom befintliga ångan. Men en dag märkte
man, att maskinen på en gång började arbeta ovanligt
fort; man sökte efter orsaken och fann, att kolfven
hade blifvit otät och genomsläpt något af det öfver
honom stående vattnet. Denna lyckliga tillfällighet
föranledde då ångans kondensering genom insprutning
af vatten inuti sjelfva cylindern, hvarigenom kolfven
äfven erhöll en långt betydligare hastighet. Pannan
<i>a</i> är försedd med en säkerhetsventil, som öppnar sig,
så snart ångtrycket inuti blir för stort.

Af ofvan stående beskrifning kan läsaren finna,
att kranarna vid <i>s</i> och <i>t</i> och på röret <i>u</i>, för att
åstadkomma maskinens regelbundna arbete, måste
vexelvis öppnas och slutas för hand. Denna operation
fordrade mycken noggranhet och punktlighet, så vida ej
maskinens gång skulle störas. Ehuru maktpåliggande,
var denna befattning likväl högst enformig, och man
kan ej undra på, att den arbetare, som, placerad i
en nisj i muren, skulle sköta detta arbete medelst
häfstångsförbindningen <i>T</i>, fann det föga angenämt. Så
tyckte äfven <sp>Humphrey Potter</sp>, en gosse, som hade
sig uppdraget att sköta kranarna vid en maskin i
Cornwallis. Munter och liflig till lynnet, ville han
gerna komma ifrån det andefattiga mekaniska arbete,
som man ålagt honom. Han funderade på någon utväg
dertill och lyckades också att genom snören, hvilka
han fäste i balansen och de särskilda kranarna,
åstadkomma en inrättning, hvarigenom maskinen
sjelf med största noggranhet öppnade och slöt
de sistnämda. Dessa snören utbyttes sedan 1718 af
mekanikern <sp>Beighton</sp> mot vertikala jernstänger. Denna
uppfinning, den s. k. <sp>regleringen</sp>, har äfven
en oberäknelig vigt derigenom, att hon gjorde
maskinen oberoende af en ofta försumlig arbetares
uppmärksamhet, gjorde honom till en verklig maskin,
medan han förut endast varit ett verktyg.

Efter den förbättring, ångmaskinen erhöll genom
regleringens anbringande, utbildades han ännu vidare
i England af <sp>Brindley</sp>, <sp>Smeaton</sp> och flera andra, 
samt i Tyskland af <sp>Fischer von Erlach</sp>. Detta oaktadt utgjorde
han likväl ännu en temligen klumpig och ofullkomlig
maskin, tills han genom <sp>James Watt</sp> undergick en
fullständig ombildning.

<sp>James Watt</sp> föddes 1736 i Greenock i Skotland. Han
hade som barn en klen helsa, och det var sannolikt
denna omständighet, han hade att tacka för, att han
fick välja just sådana nöjen och syselsättningar,
för hvilka han hade största lusten. Då han ej kunde
deltaga i andra barns bullrande lekar, fick han
så mycket mera anledning att öfverlemna sig åt sina
funderingar. Det berättas, att han redan i sitt sjette
år syselsatte sig med Euklides' problem och att han
ej, som andra barn, roade sig med sina leksaker, utan
helst med tillhjelp af en liten verktygssamling, som
han fått af sin far, söndertog och åter hopsatte dem
eller ock förfärdigade nya efter de rön han gjort. Ja,
det lyckades honom till och med att hopsätta en
liten elektricitetsmaskin, med hvilken han anstälde
de då bekanta experimenten i denna väg. Watt sökte
ständigt utgrunda orsaken till de företeelser, han
varseblef, och hans tankfulla, oaflåtligt forskande
sinne ådrog honom ofta misstankar att vara trög till
förståndet. Man märkte ej heller hos honom några
blixtrande ideer, men en beundransvärd förmåga att
klart uppfatta allt, hvad han såg, både till dess
orsak och följder.

Vid 19 års ålder kom Watt i lära hos mekanikern Morgan
i London. Han behöfde tolf dagar för resan dit och
anade väl då knappast, att man en gång genom hans
uppfinning skulle kunna göra samma färd på lika många
timmar. Han stannade blott ett år i London, hvarefter
han återvände till Glasgow, der han sedermera fick
anställning som mekaniker vid universitetet. Vid den
tiden lefde der den utmärkte statsekonomen Adam Smith;
han fattade välvilja för Watt och besökte honom nästan
dagligen. Flera af den förres vänner intresserade
sig äfven för den unge flitige mekanikern, och snart
blef Watts bostad en samlingsplats för lärare och
studenter. En af hans samtida, som sedan trädde i
förbindelse med Watt, berättar: "Såsom älskare af
matematiska och mekaniska studier, blef jag af några
bekanta presenterad för Watt. Jag väntade mig få se
en simpel arbetare, och till utseendet var det äfven
en sådan, jag hade framför mig; men hur öfverraskad
blef jag ej, då jag vid närmare bekantskap i honom
fann en vetenskapsman, hvilken, ehuru ej äldre än jag,
likväl var i stånd att gifva mig upplysande svar på
alla de frågor i mekanik och naturkunnighet, hvarom
jag begärde att få höra hans mening. Jag ansåg mig ha
kommit temligen långt i mina studier, men fann nu,
att Watt var mig vida öfverlägsen. Det samma var
äfven förhållandet med mina kolleger. Så snart vi
stötte på någon svårlöst fråga, vände vi oss till
Watt, som alltid kunde hjelpa oss att reda henne,
men för honom blef hvarje sådan fråga en anledning
till allvarliga studier och undersökningar, och han
gaf sig aldrig, förr än han antingen öfvertygat sig om
sakens obetydlighet eller deraf gjort, hvad som kunde
göras. Dessa egenskaper i förening med den största
anspråkslöshet och hjertegodhet gjorde, att alla,
som kände honom, egnade honom den uppriktigaste
vänskap och tillgifvenhet."

Som det synes, började Watt 1762 och 1763, då han
gjorde flera försök med Papins gryta, att på allvar
syselsätta sig med ångans natur och användbarhet;
men det var egentligen det följande året, han infördes
på den
väg, som skulle göra honom så ryktbar. Bland
universitetets samlingar befann sig äfven en
modell af Newcomens ångmaskin, som begagnades vid
föreläsningarna i mekanik. Denna modell hade i följd
af några konstruktionsfel aldrig kunnat bringas i
gång, och man uppdrog nu åt Watt att sätta honom i
ordning, hvilket uppdrag han äfven till fullkomlig
belåtenhet utförde; men han stannade ej härvid. Hans
skarpa blick upptäckte snart, hvar orsaken låg till
den bristfälliga verkan, Newcomens maskin gaf. Denna
maskin hade två oeftergifliga fordringar, nämligen
vatten af en mycket hög temperatur och ett så mycket
som möjligt lufttomt rum under kolfven. Detta senare
vilkor kunde dock ej uppnås blott genom insprutning af
vatten i cylindern, hvaraf dessutom den olägenheten
uppstod, att ångan vid beröring med de afkylda
sidorna och kolfytan till en del kondenserades,
innan hon utfört sitt arbete, hvaraf en betydlig
kraftförlust uppstod.

Fig. 503. <sp>James Watt</sp>.

Insigten häraf ledde Watt till uppfinningen af
den isolerade kondensorn, hans första och kanske
vigtigaste uppfinning. Denna apparat består af ett
särskildt kärl, dit ångan efter förrättadt arbete
i cylindern införes och der hon kondenseras. Denna
uppfinning gjordes 1765. År 1769 uttog han patent på
en enkelt verkande ångmaskin, med särskild kondensor,
hvari kallt vatten insprutades, en luftpump och en
förbättrad kolf. Samma år tog han äfven patent på
den slutna cylindern med sjelfreglering. Derigenom,
att Watt lyckades bättre tillgodogöra ångan, uppkom
en så stor besparing af brännmaterial, att man med
en centner kol erhöll samma resultat som förut
med fyra. En annan betydande förbättring hos Watts
ångmaskin var den, att kolfvens nedgång ej längre
åstadkoms genom lufttrycket, utan genom ångan. Detta
skedde derigenom, att ånga vexelvis fördes öfver och
under kolfven; det erforderliga tomrummet erhölls
genom det nyss nämda kondenseringssättet. Först tre
år sedan Watt bragt dessa uppfinningar till stånd,
lyckades han erhålla medel att utföra dem i så stor
skala, att industriidkare kunde öfvertygas om deras
nytta. Han förenade sig nämligen med en rik engelsman,
dr <sp>Roebuck</sp>, på det vilkor, att denne skulle erhålla
två tredjedelar af vinsten, och fick på detta
sätt medel att konstruera en större maskin, som gaf
ett fullkomligt tillfredsställande resultat.

I följd af misslyckade spekulationer af Roebuck och
dermed sammanhängande betydliga förluster varade denna
förbindelse blott några år. En svår pröfningstid
började nu åter för den medellöse Watt, tills han
ändtligen 1774 satte sig i förbindelse med <sp>Matthew
Boulton</sp> i Soho nära Birmingham. I dennes vidsträckta
industriela etablissement fann han nu allt, hvad han
behöfde för sina planers utförande.

Anläggningarna i Soho voro redan då de utmärktaste
och bästa i hela landet. Ifrån den storartade
maskinfabrik, som anlades af Boulton och
Watt, utgingo under en lång tid nästan alla de
ångmaskiner, som användes i England, Amerika och
största delen af Europa; och till och med ännu,
då ångmaskinstillverkningen bedrifves i nästan
alla civiliserade länder, äro verkstäderna vid Soho
ständigt öfverhopade af beställningar.

Med egaren till dessa verkstäder förenade sig alltså
Watt till gemensamt utförande af sitt patent, som
han lyckades få förlängdt med 17 år. Från denna
tid egnade han sig helt och hållet åt fullkomnandet
af sin ångmaskin i alla hans särskilda delar. Då de
hittills bygda ångmaskinerna hufvudsakligen användes
till vattenuppfordring vid grufvor, hade man, såsom
förut är nämdt, upphängt pumpkolfven omedelbart
på balansen midt emot ångkolfven. Dervid uppkommo
likväl stundom oregelbundenhet och osäkerhet i den
senares gång, i synnerhet då han började sin upp-
och nedgående rörelse. Watt lyckades fullkomligt
undanrödja denna olägenhet derigenom, att han
förvandlade kolfvens rätliniga rörelse till en
cirkelformig, lät maskinen kringdrifva ett tungt
hjul af jern, <sp>svänghjulet</sp>, hvilket, då det en gång
blifvit satt i rörelse, i följd af framhärdighetslagen
fortsatte denna rörelse äfven någon tid efter den
drifvande kraftens upphörande. Derigenom uppfyllas
mellanpauserna, då maskinen öfvergår från en rörelse
till en annan, alltså egentligen ej arbetar (de
döda punkterna), och maskinens gång, som förut
afbröts af högst förderfliga stötar, blir allt
igenom jemn och likformig. Från svänghjulsaxeln
fortledes sedan rörelsen till de af ångmaskinen
drifna arbetsmaskinerna.

En annan oregelbundenhet i maskinens gång uppkom
derigenom, att man ej kunde ständigt bibehålla
elden vid samma styrka. Ångutvecklingen kunde
dervid ej blifva likformig, och maskinen arbetade
olika vid olika ångtillgång. Watt sökte afhjelpa
denna svårighet genom anbringande af en rörlig klaff
eller ventil i det rör, som leder ångan från pannan
till cylindern. Med denna ventil kunde röret och
följaktligen äfven förbindelsen mellan ångpannan och
cylindern afstängas eller öppnas. Allt efter som nämda
ventil mer eller mindre öppnas, blir ock ångtilloppet
större eller mindre, och man kan sålunda härigenom
reglera maskinens gång. Genom en sinnrik anordning
stälde Watt så till, att maskinen sjelf reglerar
denna ventil och tillsluter honom något, då kolfslagen
blifva för hastiga, hvarigenom ångtilloppet minskas;
då maskinen börjar gå långsammare, öppnas åter
ventilen, och mera ånga inströmmar, så att hastigheten
ökas. Vi ha i afdelningen om centrifugalkraften
(sid. 106)
lärt känna den princip, hvarpå denna så kallade
<sp>regulators</sp> verkningssätt hvilar.

Vid sina första förbättringar hade Watt ännu allt
jemt Newcomens atmosferiska ångmaskin för ögonen.
Emellertid var denna visserligen lämplig för
vattenuppfordring, men ej för åstadkommande af
den regelbundna effekt, som skulle omgestalta hela
tekniken. Denna triumf firade Watt med uppfinningen
af den <sp>dubbelt verkande ångmaskinen</sp>, som daterar
sig redan från 1774, men i den gestalt, som fig. 505
visar, först framträder 1782.

Fig. 504. Watts dubbelt verkande ångmaskin i skematisk framställning.

Innan vi öfvergå till beskrifningen af denna särdeles
ändamålsenliga och vackra utveckling af ångmaskinen, måste vi
först omnämna den förändrade
form, som cylindern erhållit derigenom, att ångan
verkar på båda sidorna om kolfven. Han är nämligen sluten i båda ändarna,
och på hans öfre lock är ett rundt hål, hvaruti kolfstången måste passa så noga,
att ingen ånga derigenom kan bortgå. Denna tätning åstadkommes genom en
i cylinderns lock anbragt, tätt tillskrufvad
s. k. <sp>packdosa</sp>, fyld med dref eller hampa, genom
hvilken kolfstången går utan att komma i beröring
med sjelfva metallen. Då stången är glattpolerad,
blir friktionen härvid högst obetydlig.

Fig. 505. Watts dubbelt verkande ångmaskin.

Från ångpannan <i>k</i> (fig. 504) strömmar ångan genom
röret <i>D D</i> in i slidskåpet <i>S</i>, hvarifrån hon medelst
den upp- och nedgående <sp>sliden</sp>, hvilken vi
längre fram skola närmare beskrifva, ledes vexelvis
öfver och under kolfven <i>C</i>, hvarigenom denna drifves
vexelvis nedåt och uppåt. Från kolfven öfverföres
rörelsen medelst kolfstången till balansen och
från denna medelst vefstaken och vefven till
svänghjulsaxeln, hvarifrån kraften öfverföres till
de arbetsmaskiner, för hvilkas drifvande ångmaskinen
är afsedd. Från svänghjulsaxeln erhålles dessutom
rörelsen till regulatorn och sliden; från balansen
drifvas matarpumpen samt de för ångans kondensering
och bortskaffande erforderliga pumparna. Maskinen
är således sjelfreglerande och sjelfmatande, det
senare dock endast i afseende på vattnet, som han
förbrukar. Med erforderligt bränsle måste han förses
af eldaren.

Regleringen af maskinens hastighet verkställes af
en pendelregulator derigenom, att han ökar eller
minskar ångtilloppet. I ångröret <i>D</i> sitter vid <i>K</i>
en s. k. <sp>drottelventil</sp>, som i olika ställningar
framsläpper mer eller mindre ånga. Ställningen af
denna regleringsventil bestämmes af den till höger
midt öfver svänghjulsaxeln synliga regulatorn; då
hastigheten växer, växer äfven den på pendelkulorna
verkande centrifugalkraften, kulorna stiga och
upplyfta dervid den med pendelstängerna förenade
regulatorshylsan, som medelst häfstångsförbindningen
<i>hfgabc</i> verkar på drottelventilen och minskar
ventilöppningen. Då hastigheten minskas, sjunka
kulorna och regleringen verkställes i motsatt
riktning. Sliden erhåller sin rörelse medelst
slidstången <i>p n</i> från vinkelstången <i>n o m</i>, hvilken
åter igen får sin rörelse från den på svänghjulsaxeln
sittande excenterskifvan <i>E</i>.

De i maskinens undre del liggande apparaterna
tjena till ångans kondensering och pannans
matning. Rummet <i>Z</i> utgör en cistern, fyld med kallt
vatten, som, i den mån det förbrukas, ersättes af 
<sp>kallvattenspumpen</sp>. Den från cylindern kommande ångan
kondenseras i kondensatorn <i>Q</i>, som för detta ändamål
hålles afkyld dels derigenom, att han helt och
hållet är omgifven af kallt vatten, och dels genom
en i honom inströmmande kall vattenstråle, som vid
sin inströmning fördelas i en fin regndusch. Emedan
trycket i kondensatorn är betydligt lägre än det
yttre, inströmmar vattenstrålen med en temligen
stor hastighet. Det genom ångans kondensering
bildade, äfvensom det i kondensatorn insprutade
vattnet bortskaffas medelst pumpen <i>L</i>, hvilken fått
namn af <sp>luftpump</sp>, emedan han äfven bortskaffar den
kondensationsvattnet medföljande luften, hvilken,
då det inkommer i kondensatorn, afskiljes ur
vattnet, dels derigenom att det uppvärmes, dels
emedan det i kondensatorn utsättes för ett lägre
tryck. Det af luftpumpen ur kondensatorn utpumpade
vattnet utströmmar i en behållare, hvarifrån det
dels bortrinner, dels medelst en liten pump, den
s. k. varmvattens- eller matarpumpen <i>H</i>, intryckes i
ångpannan. Rörledningen från denna pump till ångpannan
synes å figuren, som äfven visar en å honom anbragt
vindkittel, afsedd att förvandla vattnets stötvisa
rörelse i en oafbruten ström.

Till venster om maskinen i närheten af pannan synes
ett från excenterstången utgående handtag, som
ingriper i ena ändan af häfstången <i>n o m</i>, medelst
hvilken sliden får sin upp- och nedgående rörelse.

Då maskinen befinner sig i hvila och skall sättas i
gång, bringas sliden medelst en ryckning i handtaget
<i>m</i> ur sitt medelläge, hvarefter ångan sätter kolfven i
rörelse, maskinen kommer i gång och han sedan sjelf
håller sliden i rörelse.

Ännu en detalj förtjenar omnämnas: den s. k. 
<sp>parallelogrammen</sp>, en likaledes af Watt uppfunnen
inrättning, afsedd att åstadkomma kolfstångens
rätliniga styrning. Emedan kolfstången går genom
en tätt slutande packdosa och således, då sjelfva
cylindern är stillastående, måste hafva en rätlinig
rörelse, kan hon tydligen ej omedelbart förenas
med balansen, hvars ända tydligen beskrifver en
cirkelbåge; det var derför nödvändigt att mellan
kolfstången och balansen insätta någon förbindning,
hvarigenom kolfstångens rätliniga rörelse på ett
enkelt och ändamålsenligt sätt kunde öfverföras till
balansens krokliniga. Denna uppgift löstes af Watt
(1784) på ett särdeles enkelt och snillrikt sätt,
som vi förtydliga i nedan stående fig. 506.

Fig. 506.    Watts parallelogram.

<i>C B</i> och <i>O D</i> äro två armar eller häfstänger, som röra
sig kring tapparna <i>C</i> och <i>O</i>. Då de af kolfstången 
<i>Q M</i> föras upp och ned, beskrifva punkterna <i>B</i> och <i>D</i> de
medelst prickade linier utmärkta cirkelbågarna <i>B" B'</i>
och <i>D" D'</i>. Tvärstycket <i>B D</i>, som förbinder häfstängernas
fria ändar med hvarandra, deltager i den upp- och
nedgående rörelsen utan att hindra häfstängernas
rörelse annorlunda, än att det alltid bibehåller
afståndet mellan <i>B</i> och <i>D</i> oförändradt. Vrider sig
den högra häfstången så, att <i>B</i> kommer till <i>B'</i>, har
den venstra hunnit till <i>D'</i>, och tvärstycket intager
läget <i>B' D'</i>. Vid häfstängernas lägsta läge befinner
sig <i>B</i> i <i>B"</i> och <i>D</i> i <i>D"</i> och tvärstycket i läget 
<i>B" D"</i>. Midtpunkten <i>M</i> af tvärstycket rör sig härvid i en
linie, som så nära sammanfaller med en lodrät rät
linie, att afvikningen ej medför någon olägenhet
för maskinens gång. Fästes kolfstångens öfre ända
i tvärstyckets midtpunkt, erhåller hon således den
rätliniga styrning, som fordras. <i>C B</i>
utgör då ena hälften af balansen och <i>O D</i> en häfstång,
hvars axel <i>O</i> fästes antingen i en bredvid befintlig
mur eller i ställningen, som uppbär och förbinder
maskinens särskilda delar. Emedan en balansmaskin
vanligen äfven är en kondenserande maskin,
och till en sådan, som förut är nämdt, fordras
en s. k. luftpump, hvars kolfstång likaledes
behöfver en rätlinig styrning, fästes i balansen
ytterligare ett tvärstycke, parallelt och lika
stort med <i>B D</i>. Båda tvärstyckenas nedre ändar
förbindas med en stång, som tvingar dem att i
alla lägen bibehålla sin parallelism. Midtpunkten
af det senare tvärstycket användes till fästpunkt
för luftpumpens kolfstång. Båda tvärstyckena jemte
stängerna, som förbinda dem, bilda den parallelogram,
som vanligen kallas <sp>Watts parallelogram</sp> (fig. 504 och
507). Parallelogrammens rörelse erbjuder någonting
så prydligt och elegant, att han äfven på en icke
fackman gör intrycket af en sinnrik uppfinning.

Ett oeftergifligt vilkor för ångans fördelaktiga
verkan inom maskinen är tydligen, att kolfven skall
sluta ångtätt mot cylindern. På lågtrycksmaskiner
verkställes denna tätning eller <sp>packning</sp> dels
medelst hampflätor, lindade omkring kolfven, dels,
och på högtrycksmaskiner alltid, af kring kolfven
liggande metallringar, antingen af tackjern eller
brons. Dessa ringar ligga i motsvarande fördjupningar
i kolfvens omkrets. De gjutas så, att deras diameter
blir något större än cylinderns, och afskäras sedan
samt hopböjas, hvarigenom de lindrigt trycka mot
cylinderns sidor och göra tätt, ända tills de blifvit
utslitna. Stundom anbringas äfven stålfjädrar bakom
ringarna för att trycka dem mot cylindern.

Ångmaskinen, sådan han fans före Watts uppträdande,
användes endast till vattenuppfordring och var äfven
för detta ändamål temligen otymplig. Först genom de
af Watt införda förbättringarna blef han en drifkraft
af allmännare användbarhet för industriela behof,
och med hans tillhjelp tog äfven den industriela
företagsamheten ny fart. Nya utvägar till utkomst och
förvärf öppnades, sjöfarten, handeln, samfärdseln
mellan skilda folk, brefvexlingen, med ett ord all
fredlig idrott har skördat oskattbara fördelar af
Watts arbeten.

Då tiden för Watt-Boultons patent gick till
ända, drog sig Watt tillbaka till sin landtgård
Heathfield vid Birmingham, der han egnade sig åt
studier och landtlifvets behag, tills han den 25
augusti 1819 slutade sina dagar. Han hade under sitt
lif visserligen fått erfara de motgångar och obehag,
en uppfinnare svårligen kan undgå, men hade äfven den
sällsynta lyckan att med egna ögon få se de storartade
frukterna af sina arbeten.

Watts snille och kunskaper voro af en mycket
mångsidig art, och hans arbeten omfattade ej blott
ångmaskinen, utan beröra äfven upptäckter inom kemin
och fysiken. Så t. ex. är det otvifvelaktigt Watt,
som först upptäckt vattnets sammansättning; lika så
är klorblekning en af hans uppfinningar. Äfven har
man honom att tacka för metoden att uppvärma större
rum med ånga. Bland andra mindre uppfinningar, som
härstamma från honom, kunna vi nämna <sp>brefkopiepressen</sp>
(patenterad 1780).

Fig. 507.    Watts ångmaskin, nyare konstruktion.

<i>A</i> ångcylinder. <i>F</i> kolf. <i>X</i> packdosa. <i>R</i> kolfstång. 
<i>S T U W</i> parallelogram. <i>S O</i> balans. <i>P</i> vefstake. <i>Q</i> vef. 
<i>V</i> svänghjul. <i>H</i> excenterskifva. <i>H'</i> excenterstång. 
<i>G</i> slidreglering. <i>B</i> ångrör från pannan. 
<i>C</i> drottelventil. <i>E</i> slidskåp. <i>D</i> centrifugalregulator. 
<i>a a</i> regulatorshäfstång, <i>b</i> regulatorshylsa. 
<i>I</i> kondensator. <i>J</i> luftpump. <i>K</i> inloppsrör för kylvattnet.
<i>N</i> sugrör. <i>M</i> matarpump.

Till <sp>Papins</sp> af missöden och olyckor uppfylda
lefnad var Watts i många hänseenden en fullkomlig
motsats. Båda voro män af framstående snillegåfvor,
och båda lemnade i sina uppfinningar efterverlden
ett dyrbart arf, men då Papin med en vacklande och
svag karakters ostadighet egnade sig än åt ett, än
åt ett annat, utan att fullständigt utarbeta något,
ständigt böjd att öfverskatta vigten af sina idéer
och förbise svårigheten af deras utförande, gick Watt
med öppen blick och skarp urskilning lugnt sin väg
fram till ett bestämdt mål och förvärfvade sig genom
klokhet och energi ett ekonomiskt oberoende, som satte
honom i stånd att utan afbrott egna sig åt vetenskapen
och ett bestämdt fack. Visserligen hade han i Boulton,
som i karaktersfasthet, förstånd och godhet var lika
utmärkt som han sjelf, ett stöd och en vän, en fördel,
som Papin saknade. Men den vänskap, Watts karakter
förvärfvade honom, var måhända för Papin omöjlig att
vinna. Vi kunna väl således ej klandra Papins samtida
för det de ej vederbörligen 
uppskattade honom, liksom vi å andra sidan måste
erkänna rättvisan af den hyllning, som egnades Watts
förtjenster, då hans bildstod upprestes i Westminster
abbey.

Lågtrycksmaskinen har sedan Watts tid ej undergått
några väsentliga förändringar. Jemföra vi en nyare
maskin med Watts, finna vi möjligen en lämpligare
anordning, vackrare former samt en och annan bättre
konstruerad detalj, men någon väsentlig förbättring
eller olikhet med Watts senaste lågtrycksmaskin,
sådan han visas i fig. 504, finna vi icke.

I lågtrycksmaskinen användes ånga af en temperatur,
som blott obetydligt öfverstiger 100°, och således
ett tryck föga öfverstigande atmosfertrycket. I följd
deraf, att ångan framför kolfven står i förbindelse
med kondensatorn, hvarest råder ett tryck af blott 0,3
till 0,1 atmosfer, är tryckskilnaden framför och bakom
kolfven ändock temligen stor. Sedan lågtrycksmaskinen
var utförd, låg dock den tanken nära till hands att
använda ånga af högt tryck och låta henne, sedan hon
verkat på kolfven, utströmma i fria luften. 
Härigenom skulle man kunna undvara kondensatorn och
luftpumpen samt således erhålla en ej obetydligt
enklare konstruktion. Ångmaskinen skulle derigenom
äfven vinna i användbarhet, emedan den mängd
kondensationsvatten, som vid många tillfällen
fordras, ej kan anskaffas. Ehuru Watt utan tvifvel
insåg dessa fördelar, utförde han dock aldrig någon
högtrycksmaskin. Som denna maskins uppfinnare anses
<sp>Richard Trevithick</sp>, hvilken först konstruerade dylika
maskiner af flyttbar beskaffenhet, men sedan utförde
dem med flerfaldigt olika anordningar. Samtidigt
med Trevithick arbetade i Amerika <sp>Olivier Evans</sp> på
införande af högtrycksmaskinen, som han alldeles
oberoende af Trevithick konstruerat.

Fig. 508.    Högtrycksmaskin med liggande cylinder.

Så väl i Watts lågtrycksmaskin som i de första
högtrycksmaskinerna var ångans tryck i cylindern
bakom kolfven i det allra närmaste oföränderligt under
hela kolfslaget. År 1781 föreslogs af <sp>Hornblower</sp> att
låta ångan verka med <sp>expansion</sp>, d. v. s. att afstänga
ångtilloppet före 
kolfslagets slut och låta ångan under den återstående
delen deraf utvidga sig. Hornblowers maskin var
dock ingenting annat än en Watts lågtrycksmaskin
med expansion, och så länge watt-boultonska
patentet räckte, fingo dylika maskiner endast af
patentinnehafvarna tillverkas. Emellertid erhöll
Hornblower patent på expansionsiden. Sedan tiden för
detta patent utgått, tog <sp>Arthur Woolf</sp> 1804 patent på
en maskin, i hvilken ångan verkade efter hvartannat i
två cylindrar. Han begagnade ånga af högt tryck och
dref expansionen jemförelsevis långt. Hans maskin
består af en mindre högtryckscylinder, bredvid
hvilken står en större cylinder med lågtryck. Då ångan
verkat med högt tryck och merendels utan expansion i
den mindre cylindern, öfvergår hon till den större,
der hon verkar med expansion, innan hon inströmmar
i kondensatorn.

Emellertid insåg man snart, att det är vida enklare
att låta expansionen försiggå i den första cylindern
och lemna den andra alldeles å sido. Detta uppnås,
såsom nämdt är, derigenom, att man före kolfslagets
slut tillstänger ångtilloppet. Nu mera konstrueras
de flesta stationära maskiner sålunda, antingen
man begagnar kondensator eller ej. Då, såsom vid
större industriela anläggningar vanligen är fallet,
en ångmaskin drifver flera arbetsmaskiner, hvilka
ej alltid samtidigt äro i verksamhet, är behofvet
af drifkraft temligen föränderligt. Häraf har man
föranledts att konstruera maskiner med föränderlig
expansion, d. v. s. en expansionstillställning,
medelst hvilken expansionsgraden i hvilket
ögonblick som helst kan ändras och man således
kan efter eget godtfinnande bestämma öfver
ångförbrukningen. Härigenom vinnes en betydlig
bränslebesparing. På senare tiden har man äfven
konstruerat maskinen så, att han sjelf reglerar
expansionen i mån af den kraft, som erfordras. Det är
emellertid tydligt, att om expansionen drifves långt
i en enda cylinder, blir maskinens arbete derigenom
ojemnt, emedan ångtrycket är så betydligt svagare
i slutet af kolfslaget än i början. Denna olägenhet
undvikes genom Woolfs eller, som han måhända rättare
borde heta, Hornblowers ide att använda två cylindrar,
af hvilka den ena är uteslutande expansionscylinder.

Högtrycksmaskinerna äro i följd af sin enkelhet
samt emedan de ej behöfva något kondensationsvatten
användbara till många behof, der kondensations- eller,
som han vanligen kallas, lågtrycksmaskinen ej kan
begagnas. På ett lokomotiv t. ex., der sjelfva
maskinen måste intaga minsta möjliga utrymme och
medförande af kondensationsvatten är en praktisk
omöjlighet, kan en lågtrycksmaskin tydligen ej
användas. I fråga om stationära maskiner bestämma
lokala förhållanden, huru vida kondensation bör
användas eller icke. En högtrycksmaskin af en ofta
förekommande form visas i fig. 509.

Då på en högtrycksmaskin den begagnade ångan vid sin
utströmning ur cylindern måste öfvervinna det yttre
lufttrycket eller en atmosfer, är tydligt, att,
om en sådan maskin använder ånga af 4 atmosferers
tryck, tryckskilnaden på ömse sidor om kolfven,
eller det s. k. effektiva trycket, endast uppgår
till 3 atmosferer. Begagnas åter kondensation, blir
trycket framför kolfven så obetydligt, att nästan
hela ångtrycket kommer maskinen till godo.

Fig. 509.    Högtrycksmaskin med stående cylinder.

Då de flesta arbetsmaskiner ha en roterande rörelse,
var det helt naturligt, att man äfven skulle söka
göra ångmaskinens rörelse direkt roterande och ej,
som hon vanligen är, fram- och återgående, hvilken
rörelse sedan medelst vefstake, vef och svänghjul
förändras till roterande. Dessa försök ha
haft till resultat en mängd roterande ångmaskiner
af flera olika konstruktioner, af hvilka många äro
framstälda af utmärkta ingeniörer, dock utan att en
enda ännu haft någon nämnvärd framgång. Den af dessa,
som vunnit största användning, är en i England för
flera ändamål använd <sp>disc-engine</sp>. Han utmärker sig
för mycken enkelhet, men har ännu ej lyckats erhålla
någon
synnerlig spridning utom England. Den firma,
"Patent-disc-engine-company", som ensam tillverkar
dessa maskiner, levererar dem från l till 20 hästars
effekt.

<b>Ångfördelningen. Sliden.</b> Två vigtiga delar af
ångmaskinen, parallelogrammen och regulatorn,
ha vi redan omnämt. Det återstår att kasta en
blick på några andra hjelpmekanismer, som med tiden
undergått betydliga förändringar. I synnerhet förtjena
sätten för ångans ledning till och från cylindern
att närmare skärskådas. Till en början begagnades
härför klaffventiler och kranar, i synnerhet den
fyravägiga kranen, tills man slutligen mera allmänt
öfvergick till den nu brukliga slidventilen eller,
som han vanligen kallas, <sp>sliden</sp>. Han förekommer
under flera olika former, men den vanligaste är den
s. k. muslesliden (fig. 510 och 511). Rörande sig
öfver öppningarna till de i
cylinderväggarna anbragta ångkanalerna <i>H</i> och <i>J</i>,
verkställer han derigenom ångfördelningen så,
att rummet i cylindern bakom kolfven sättes
i förbindelse med ångpannan, rummet framför
kolfven på lågtrycksmaskiner med kondensatorn
och på högtrycksmaskiner med fria luften eller
skorstenen. Den ena figuren visar sliden i hans öfre,
den andra i hans nedre läge. Den från ångpannan
kommande ångan inströmmar genom öppningen <i>S</i> i det
sliden omgifvande rummet, det s. k. <sp>slidskåpet</sp>. 
Då sliden intar sin öfre ställning, strömmar den
friska ångan från slidskåpet genom ångkanalen <i>I</i>
in under kolfven och drifver honom uppåt; den i
rummet öfver kolfven befintliga ångan bortgår genom
kanalen <i>H</i> till afloppsröret <i>T</i>. Då sliden intar sitt
nedre läge, inströmmar frisk ånga genom ångkanalen <i>H</i>
öfver kolfven, och den förbrukade ångan bortgår genom
kanalen <i>I</i> till afloppsröret <i>T</i>. I de här framstälda
båda yttersta lägena gör sliden ett kort uppehåll
i sin rörelse. I sitt medelläge har han deremot sin
största hastighet, emedan här båda ångkanalerna äro
afstängda så väl för den tillströmmande som för den
afgående ångan, hvaraf är tydligt, att om slidens
rörelse här vore långsam eller ingen, skulle ångan
framför kolfven sammantryckas, hvilket tydligen
endast kunde motverka kolfvens rörelse; drifves
sammantryckningen för långt, kan cylindern sprängas
eller sliden kastas ur sitt läge.

Fig. 510.    Fig. 511.
Slidens teori.

I följd deraf, att ångtrycket är större i slidskåpet
än i afloppskanalen, tryckes sliden mot ytan, hvarpå
han glider. Häraf vållas friktion och hinder for
slidens rörelse, som kan förorsaka en temligen
betydande kraftförlust. För att undvika denna
olägenhet har man konstruerat <sp>sjelfbalanserande slider</sp>,

så  inrättade,  att  ångtrycket  verkar lika åt alla
håll och friktionsmotståndet således inskränkes till
det minsta möjliga.

Det är tydligt, att om de ytor, hvarmed den enkla
muslesliden glider mot cylindern, förlängas, 
afstänges ångtilloppet tidigare, eller, hvilket är det
samma, ångan får verka mera medelst expansion. Men
härmed följer den olägenheten, att afloppskanalen
äfven på samma gång afstänges tidigare, d. v. s. att
ångan framför kolfven sammantryckes. Det menliga
inflytandet af denna sammantryckning kan dock
till en del upphäfvas derigenom, att man ger det
<sp>skadliga rummet</sp> tillräckligt stora dimensioner. Med
skadligt rum menas, såsom vi förut i afdelningen
om luftpumpen nämt, det spelrum, som måste finnas
mellan cylinderbottnen och kolfven, då denna står
i sitt yttersta läge. Om detta spelrum ej funnes,
skulle den minsta rubbning i cylinderns och vefaxelns
inbördes läge eller någon orenlighet eller till
vatten kondenserad ånga, som inkomme i cylindern
mellan kolfven och cylinderbottnen, vara tillräcklig
att sönderspränga cylindern.

Fig. 512.    Cirkulär excenterskifva med
excenterstång.

Skall expansionen drifvas till någon betydligare
grad, och i synnerhet om föränderlig expansion skall
användas, begagnas ofta två slider, af hvilka den
ena, <sp>fördelningssliden</sp>, endast besörjer ångans
ledning öfver och under kolfven, och den andra,
<sp>expansionssliden</sp>, reglerar ångtilloppet till den
förra. De kombineras stundom med en tillställning,
hvarigenom expansionen kan förändras under maskinens
gång, dels för hand af maskinisten, dels medelst
regulatorn af maskinen sjelf.

Man har äfven till fördelningsslid användt en
s. k. <sp>kolfslid</sp>, hvilken verkar på alldeles samma sätt
som en enkel musleslid. Slidskåpet utgöres då af ett
rundt rör, i hvilket slidstången med två derpå fästa
kolfvar rör sig. Kolfvarna röra sig ångtätt i det
nämda röret och sitta på ett afstånd från hvarandra,
som i det närmaste är lika med afståndet mellan de
båda ångkanalerna. Då sliden står i sitt öfversta
läge, stå båda kolfvarna öfver öppningarna till
ångkanalerna, följaktligen strömmar ångan in i den
öfre och ut genom den undre kanalen. Då kolfvarna
intaga sitt nedersta läge, blir förhållandet omvändt.

<b>Excenterskifvan.</b> Ångfördelningen verkställes således,
som vi sett, genom den fram- och återgående rörelsen
hos stången <i>F</i> (fig. 510), hvilken 
rörelse merendels åstadkommes genom en på svänghjulet
sittande <sp>excenterskifva</sp>. Fig. 512 visar utseendet
af en dylik excenterskifva med excenterring och
excenterstång. Excenterskifvan, äfven en uppfinning af
Watt, utgöres af en cirkelrund skifva, <i>E</i>, fastkilad
på axeln <i>A</i>. Hennes medelpunkt infaller ej i axelns
kärnlinie, utan ligger på ett visst afstånd derifrån,
hvilket afstånd kallas excenterradien. Skifvan
omgifves af excenterringen <i>K</i>, hvilken glider mot
skifvans omkrets, men för öfrigt ej deltager i hennes
rotation. Vid denna ring fästes excenterstången,
som antingen omedelbart eller medelst en häfstång är
förenad med slidstången. Då excenterskifvan roterar,
glider ringen på hennes omkrets, och excenterstången
rör sig tydligen på samma sätt, som om hon fördes af
en vef, hvars radie vore lika med excenterradien. Det
är tydligt, att ett helt kolfslag (fram- och återgång)
förorsakar ett hvarf hos svänghjulsaxeln, som åter
i följd af excenterskifvan verkar ett slag fram
och åter hos sliden. Ha vi klart för oss, huru
den cirkelformiga excenterskifvan verkar, är det
lätt att inse, att hon med fördel äfven kan erhålla
andra former, hvarigenom under vissa förhållanden en
fördelaktigare ångfördelning kan åstadkommas. Då
sliden föres af en cirkelrund excenterskifva,
öppnas och slutas ångkanalerna långsammare, än
som med en möjligast fördelaktig verkan af ångan
är förenligt. Ger man excenterskifvan formen af
en liksidig triangel, hvars sidor utgöras af 60
graders cirkelbågar, och låter henne rotera inom en
fyrkantig ram, blir slidens rörelse hastigare och
hans stillastående vid slutet af hvarje slag längre,
hvarigenom en något fördelaktigare ångfördelning
vinnes. Fig. 513 visar en stundom använd form för
en excenterskifva till en expansionsslid. Skifvan
roterar mellan två vid en ram 
på excenterstången fästa friktionsrullar och har en
oregelbunden form, bestämd
af den ångfördelning, man vill åstadkomma.

Fig 513. Excenterskifva för en expansionsslid.

<sp>Balans</sp> användes nästan uteslutande vid kondenserande
maskiner. Vanligen förbindas vefven och kolfstången
medelst en vefstake (se fig. 508 och 509), men kunna
äfven förbindas omedelbart med hvarandra, i hvilket
fall maskinen måste förses med <sp>oscillerande cylinder</sp>
(se fig. 514). Dylika maskiner användas företrädesvis
till sjömaskiner, emedan de fordra föga utrymme; de
ha ångcylindern upphängd i två starka tappar, genom
hvilka ångkanalerna gå. Då ångan meddelar kolfven
en upp- och nedgående rörelse, erhåller cylindern
af kolfstången en oscillerande, förorsakad deraf,
att kolfstångens öfre ända deltager i veftappens
rörelse. Den uppgift, som ledde till den wattska
parallelogrammen, är således här löst på ett annat
och för vissa ändamål lämpligare sätt.

Ångpannan är ett till ångmaskinen oundgängligt
bihang. Hon förekommer under en mängd olika
former. Industrins behof äro i detta afseende

så mångfaldiga, att en och samma ångpanneform ej kan
passa för dem alla. Vid användningen af stationära
pannor, som begagnas för den stora industrin,
afser man att alstra ånga så billigt som möjligt;
man fordrar här, att pannan ej lätt skall komma i
olag samt vara beqväm att rengöra. Deremot fäster
man mindre afseende vid, om pannan har ett stort
omfång, eller om en hög skorsten erfordras för att
åstadkomma nödigt drag. På en lokomotivpanna åter
måste man ställa helt andra fordringar. Hon måste
inom ett möjligast litet omfång innehålla en eldyta
tillräcklig att kunna alstra ånga, motsvarande en
effekt af hundratals hästkrafter. Det drag, som
fordras för att åstadkomma en tillräckligt liflig
förbränning i eldstaden, måste erhållas genom andra
medel än skorstenen. Då pannan sällan arbetar mer än
några timmar eller högst en dag i sönder, fäster man
mindre afseende vid hennes förmåga att kunna utan
olägenhet arbeta en längre tid.

Fig. 514. Oscillerande cylinder.

Det är tydligt, att helt olika former fordras för
båda de nu nämda behofven. Då vi här ej kunna genomgå
alla möjliga ångpanneformer, åtnöja vi oss med en,
som ganska ofta förekommer på stationära maskiner. Han
utgöres af en cylinder med halfsferiska bottnar, med
hvilken är förenad en, två eller högst tre dylika
af mindre diameter, s. k. <sp>kokrör</sp>. Dessa kokrör äro
anbragta bredvid hvarandra under hufvudpannan så;
att lågan från eldstaden bestryker hela deras
undre sida. De sammanhänga med hufvudpannan
medelst korta cylindriska rör (se fig. 515 och
516). På denna ångpannekonstruktion, som ofta
användes för högtrycksmaskiner, ligger eldstaden
således utom pannan. <i>A</i> utmärker hufvudpannan, 
<i>B B</i> kokrören, som medelst rören <i>C C</i> äro förbundna
med hufvudpannan. Öfver eldstaden är slaget ett
hvalf <i>D</i>, som tvingar den från <i>E</i> utgående lågan att
bestryka pannan i den af pilarna angifna riktningen;
<i>F</i> äro stöd af gjutjern, som uppbära kokrören; <i>M</i> är
ett medelst motvigt balanseradt spjell för dragets
reglering. Vidare utgör <i>a</i> det till slidskåpet ledande
ångröret, <i>b</i> matarröret, hvarigenom vatten inpumpas i
pannan, <i>c</i> säkerhetsventilen, <i>d</i> vattenståndsglas, <i>e</i> en
flottör, <i>g</i> ånghvissla, <i>f</i> manhålet, en aflång öppning,
som kan ångtätt slutas medelst ett lock. Ändamålet
med denna öppning är att lemna tillträde till pannans
inre, då hon behöfver rengöras eller lagas. Flottörens
ändamål är att tillkännage vattenytans läge i
pannan. Han utgöres af en på vattenytan flytande
ihålig metallkula, fäst på en häfstång, hvars axel
genom en liten packdosa går igenom pannplåten och
på sin utanför pannan varande ända uppbär en visare,
som anger vattenytans läge. Flottören ställes stundom
i förening med en ånghvissla, som ger en ljudlig
larmsignal, då vattenytan sjunker under en viss
gräns. I stället för flottör begagnas mera allmänt
vattenståndsglas, ett i metallinfattning anbragt
glasrör, som med sina båda ändar står i förbindelse
med ångpannans inre och i hvilket vattenytan sålunda
intager samma höjd
som i pannan. I glasröret afläses då vattenytans
läge. För samma ändamål begagnar man sig äfven af
profkranar, hvilka få sin plats på den åt eldaren
vända bottnen af pannan. Af dessa kranar anbringas
en i jemnhöjd med vattenytans normala läge, en annan
några tum deröfver och en tredje lika långt derunder.

Fig. 515.    Högtrycksångpanna.    Vertikal
genomskärning af eldstaden och rökkanalerna.

<sp>Säkerhetsventilen<sp> torde förtjena en något närmare
redogörelse. Man har föreslagit flera utvägar
att hindra trycket i pannan att stiga utöfver en
på förhand bestämd gräns. Bland annat har man
användt i pannplåten insmälta proppar af någon
lättsmält legering, hvars smältpunkt ligger just
vid den temperatur, som motsvarar högsta tillåtna
trycket. Denna utväg har emellertid ej visat sig fullt
tillfredsställande och är nu mera öfvergifven. Den
allmännaste formen på en säkerhetsventil är en konisk
lyftventil, utifrån belastad med en mot ångtrycket svarande vigt. Emellertid
kan ingen ännu uppfunnen säkerhetsventil fullkomligt
aflägsna all fara för explosion. En sådan uppkommer
vanligen af den orsak, att mineraliska beståndsdelar
afsatt sig ur vattnet och inuti pannan bildat
s. k. pannsten. Denna hindrar vattnet att komma i
beröring med plåten, och då pannstenen utgör ett föga
värmeledande ämne, kan plåten ej åt vattnet afge det
värme, han af elden upptagit, hvarvid han upphettas
ända till glödgning; i detta tillstånd har han en
vida mindre hållfasthet och brister lättare under
inflytande af det inifrån verkande ångtrycket. Då
menniskan med sina svaga krafter vill göra sig till
herre öfver en sådan jättekraft som ångans, måste hon
med yttersta omsorg studera alla hit hörande fenomen,
ty aldrig medför okunnigheten större fara än här.
Ångmaskinernas storlek har oupphörligt ökats. Då man
i början ansåg en ångmaskin om 100 hästkrafter för
någonting utomordentligt, förvånar man sig nu mera
ej öfver en maskin om 400 till 500. Den betydliga
effekten af särskilda maskiner gör troligt, att alla
ångmaskiner tillsammans utföra ett ofantligt arbete. I
några länder föras statistiska anteckningar öfver der
i gång varande ångmaskiners effekt. Den sammanlagda
effekten af alla ångmaskiner på jorden torde för
närvarande (1873) kunna uppskattas till omkring 30-40
millioner hästkrafter. Det är svårt att göra sig en
föreställning om, hvad en sådan effekt egentligen
vill säga.

Vattenfallet vid Niagara har en höjd af 140 fot,
och dess vattenmängd beräknas i medeltal till
400 000 kubikfot i sekunden. Den häremot svarande
effekten är omkring 6 millioner hästkrafter eller
ungefär 1/6 af effekten hos alla jordens ångmaskiner
tillsammanstagna. Och dock, hvilken försvinnande
liten del af allt det vatten, som årligen nedfaller
på jorden, för Niagara ned till hafvet! Den årliga
nederbörden på jorden kan i medeltal beräknas till
5 fot, och antager man medelhöjden, hvarifrån detta
vatten kommer, till 900 fot, kan den mot denna
vattenmassa och denna fallhöjd svarande effekt i
rundt tal anslås till 100 000 millioner hästkrafter,
en effekt, i jemförelse hvarmed arbetet af alla
jordens ångmaskiner krymper ihop till en obetydlighet.

Fig. 516. Högtrycksångpanna. Vertikal tvärgenomskärning.

Från en annan synpunkt och jemförda med en mindre
storartad kraft framstå ångmaskinerna i en mera
fördelaktig dager. Om bland de 1 400 millioner
menniskor, som antagas bebo jorden, man tänker
sig alla fullt arbetsföra karlar syselsatta med
kroppsarbete, skulle på detta sätt erhållas högst
70 millioner arbetare, hvilkas effekt kan uppskattas
motsvara ungefär 12 millioner hästkrafter eller vid
pass 1/3 af alla ångmaskiners effekt. Nu kan dock med
full säkerhet antagas, att blott en mindre del af
ofvan stående antal menniskor är
syselsatt med industrielt arbete. 
Vi se således, att ångmaskinernas arbete mångfaldigt
öfverstiger det industriela arbete, som utföres af
alla menniskor tillsammanstagna. 

I Cornwallis brukar man bedöma effekten af en uppfordringsmaskin efter
den mängd vatten, maskinen vid förbränning af en viss
vigtmängd kol uppfordrar till en viss höjd. För att
ge en föreställning om, huru ångmaskinerna småningom
förbättrats, sammanställa vi i en efter denna princip
uppstäld tabell resultatet af olika maskiners arbete:

Med en centner kol uppfordrar
Saverys maskin .................. 900 tons 1 fot högt
Newcomens  » .................. 3 200   »    »    »
Watts första » ................ 5 400   »    »    »
Watts senare » ............... 14 000   »    »    »
De bästa af nutidens maskiner. 40 000   »    »    »

Fig. 517.    Stephenson och hans första lokomotiv.
Vi måste afstå ifrån att här ingå i någon närmare
beskrifning af de vigtigaste former, hvarunder
ångmaskinen framträder och bland hvilka i synnerhet
lokomotivet och lokomobilen förtjena framhållas, samt
uppskjuta derför till ett annat tillfälle redogörelsen
för dessa vigtiga kulturfaktorer.

<b>Ångmaskinernas medtäflare</b>. Oaktadt den omständigheten,
att de bästa ångmaskiner ej tillgodogöra mera än tio
procent af det arbete, som motsvarar den i eldstaden
utvecklade värmemängden, är dock det arbete, de
lemna, billigare än det, som erhålles af kalorik- eller 
gaskraftsmaskiner. Ju mindre en ångmaskin är,
desto dyrare är proportionsvis det arbete, han lemnar;
inköpspriset minskas ej i samma mån som effekten, och
kostnaderna för maskinens uppassning blifva nära nog
de samma, antingen han är stor eller liten. Slutligen
kan en ångmaskin i följd af den eldfara, han medför,
samt faran för explosion ej uppställas hvar som
helst. I större städer hindra vanligen särskilda
polisförordningar ångmaskiners användning i tätt
befolkade qvarter eller i större hus, hvars öfriga
våningar äro bebodda.

En mängd handtverkerier och mindre industriela
anläggningar behöfva dock ofta en kraftmaskin af
mindre effekt (från 1/2 till några få hästkrafter),
som tager minsta möjliga utrymme eller åtminstone
ej fordrar några vidlyftigare eldstadsanläggningar,
utan långa förberedelser kan sättas i verksamhet och
utan nämnvärd olägenhet afbrytas i sin verksamhet,
då han ej längre behöfves. Dessa egenskaper ega de
fasta ångmaskinerna alldeles icke och de flyttbara
endast i inskränkt grad.

Man hyste en tid stora förhoppningar om den
elektromagnetiska kraftmaskinen, men, såsom vi förut
sett, kunde dessa förhoppningar ej förverkligas. Ännu
är det värmets omedelbara förvandling till mekaniskt
arbete, som lemnar det fördelaktigaste resultatet. Hos
ångmaskiner bindes, som bekant, en stor del värme
vid vattnets öfvergång till ånga, och då ångan
äfven bortgår från maskinen som ånga, är tydligen
det bundna värmet för utveckling af mekaniskt arbete
fullständigt förloradt. Den tanken låg derför nära
till hands att i stället för ånga använda en kropp,
som ej först behöfde förvandlas till gas, utan som
sådan är öfver allt tillgänglig.

Denna tanke ligger till grund både för kalorik- och 
gaskraftsmaskinerna. I båda är det atmosferisk
luft, som utvidgas genom uppvärmning och dervid
framdrifver en i en cylinder rörlig kolf. Båda bära
således ett oriktigt namn; ty lika väl som kalorik- och 
gaskraftsmaskinerna är äfven ångmaskinen eller
hvilken annan maskin som helst, der värme förvandlas
till mekaniskt arbete, en kalorikmaskin. De båda i
fråga varande maskinerna böra således rättare med
ett gemensamt namn kallas varmluftsmaskiner. Den
väsentliga olikheten emellan dem ligger i det sätt,
hvarpå förbränningen försiggår. I den ena sker
förbränningen utom cylindern, vanligen med kol eller
kåks, i den andra inom cylindern medelst en bränbar
gas. Denna olikhet förorsakar emellertid konstruktiva
skiljaktigheter, hvarigenom maskinerna till det yttre
ganska väsentligt skilja sig från hvarandra.

<b>Gaskraftsmaskinen.</b> Om man blandar åtta vigtdelar
vätgas med en del syrgas eller två volymdelar
vätgas med en del syrgas, erhålles en gasblandning,
som af sin egenskap att vid antändning explodera
med en stark knall fått namnet knallgas. Vid
förbränningen förena sig de båda gaserna under stor
värmeutveckling, och förbränningsalstret är vatten,
som i följd af den höga temperaturen antager ångform
och dervid erhåller en mångfaldigt större volym,
än gasblandningen före antändningen hade. Vid den
plötsliga utvidgningen uppstår ett starkt tryck,
som, i händelse förbränningen sker i ett slutet kärl,
kan sönderspränga detta.

Liksom  man  försökt att för maskindrift
tillgodogöra   den    explosiva kraften   hos
krutet,   hvarmed   knallgasen  närmast  kan
förliknas, lika har man äfven försökt
konstruera maskiner, i hvilka den vid knallgasens förbränning
utvecklade kraften skulle tillgodogöras för mekaniska
ändamål. Emellertid ledde dessa försök ej till något
lyckligt resultat, hufvudsakligen af det skäl,
att man använde knallgasen i rent eller nästan
rent tillstånd, hvarigenom explosionerna blefvo så
våldsamma, att de i hög grad menligt inverkade på
maskinens varaktighet. Första vilkoret för att kunna
lösa problemet blef således att göra förbränningen
långsammare, så att kolfven finge röra sig med en ej
större hastighet, än som är förenlig med maskineriets
bestånd.

Fig. 518.    Lenoirs gasmaskin.

Fransmannen <sp>Lenoir</sp> lyckades undanrödja nämda
olägenheter genom att ersätta knallgasen med en
blandning af lysgas och atmosfärisk luft. Lysgasen
är ett kolväte, som, blandadt med en för dess
förbränning passande mängd syrgas, förbrinner med
stark explosion. Men Lenoir fann, att om man blandade
5-9 delar lysgas med 95-98 delar luft, erhålles
en gasblandning, som vid antändning förbrinner
tillräckligt långsamt att kunna användas till i fråga
varande ändamål. Under kolfven på Lenoirs gasmaskin
förbrinner denna gasblandning tillräckligt långsamt
och upphettar vid sin förbränning den inblandade
luften, som dervid utvidgar sig och framskjuter
kolfven; de genom 
förbränningen bildade alstren, vattenånga och
kolsyra, bidraga äfven till utvidgningen.

Lenoir, som vi ha att tacka för denna vackra
uppfinning, var ursprungligen arbetare i en
bronsfabrik; sedermera syselsatte han sig med
galvanoplastik och grundlade i förening med
en hr Gautier en galvanoplastisk anstalt under
namn af <sp>société générale de galvanoplastie</sp>.
Detta företag hade dock ej i ekonomiskt hänseende
något lyckligt resultat, och lika liten vinst
skördade han af ett annat af sina försök,
att använda elektromagnetismen som drifkraft.
Denna krafts dyrhet stälde ett oöfvervinneligt
hinder i vägen för hennes användning för
industriela behof, hvarför han försökte
att i stället för elektromagnetismen använda
knallgasens explosivkraft, och dessa undersökningar
förde honom slutligen efter flera misslyckade
försök på den lyckliga tanken att använda en
blandning af lysgas och atmosferisk luft. Lenoir
förband sig med maskinfabrikanten <sp>Hypolite
Marinoni</sp>, hvilken måhända också har någon del
i problemets praktiska lösning. 1 maj 1860
uppsattes den första lenoirska gaskraftsmaskinen
i en verkstad vid Rue Rousselet i Paris. År 1867
voro ensamt i Paris öfver 400 dylika maskiner i
verksamhet. Uppfinningen spred sig temligen hastigt
öfver hela den civiliserade verlden. En hr Jean
Poey köpte patentet för Spanien, Brasilien och Havanna för
100 000 franc. Nästan i alla länder äro
förbättringar af Lenoirs gasmaskin
patenterade. Vi öfvergå till en närmare beskrifning
deraf.

Fig. 519. Lenoirs gasmaskin. Horisontal genomskärning.

Fig. 518 visar hans yttre utseende från sidan,
fig. 519 en horisontal och fig. 520 en vertikal
genomskärning af maskinen, den förra tagen genom
cylinderns geometriska axel, den senare vinkelrätt
deremot genom cylinderns midt. Redan ett flygtigt
ögonkast på dessa figurer visar, att maskinen har
samma hufvuddelar som ångmaskinen: en cylinder,
i hvilken rör sig en kolf, påverkad af trycket
från en expanderande gas, en slidtillställning,
hvarigenom kolfvens rörelse omkastas, vefstaken
med vefven, hvarigenom den fram- och återgående
rörelsen förvandlas till en roterande, samt slutligen
svänghjulet för att göra rörelsen likformig. Den
horisontalt liggande cylindern är i fig. 519 betecknad
med <i>C</i>, den i cylindern fram och åter gående kolfven
med <i>K</i>. Denna är
medelst kolfstången förbunden med vefstaken och genom
denna med den på svänghjulsaxeln sittande vefven. Från
de på svänghjulsaxeln anbragta excenterskifvorna
erhålla de framför öppningarna <i>T</i> och <i>T'</i> gående
sliderna sin rörelse. Den vid <i>T</i> har till ändamål
att blanda den vid kolfvens rörelse insugna luft-
och gasmängden samt inleda den i cylindern och har
för den skull en alldeles egendomlig konstruktion,
till hvilken vi strax återkomma. Den andra sliden
vid <i>T'</i> reglerar utloppet af de genom gasens
förbränning bildade alstren (vattenånga och
kolsyra) samt återstoden af luften, som vid sin
expansion framdrifvit kolfven. Genom de ständigt
upprepade explosionerna uppvärmes cylindern invändigt
ganska betydligt, och för att motverka det skadliga
inflytandet häraf omges han med en mantel, som bildar
ett omkring honom gående tomrum <i>E E</i> (fig. 520), hvari
man låter kallt vatten cirkulera för att dermed 
afkyla cylindern. Detta vatten uppfordras af maskinen
till en högre anbragt
behållare, hvarifrån det genom det å fig. 518 till
venster synliga röret <i>E</i> inströmmar omkring cylindern
och, sedan det kringspolat denna, bortgår genom
det till höger synliga böjda röret. Detta vatten kan
sedan användas antingen till uppvärmning af lokaler
eller andra ändamål.

Fig. 520. Lenoirs gasmaskin. Vertikal tvärgenomskärning.

Det rör, hvarigenom lysgasen tillföres, slutar
med ett gaffelformigt stycke <i>G</i>, som på hvardera af
sina skänglar är försedt med en kran. Lysgasen
kan medelst en gummislang ledas från ett
vanligt gasledningsrör. Genom den
ena af de båda kranarna ledes
gasen på den högra och genom den andra på den venstra
sidan om kolfven. Vid den i fig. 519 afbildade
slidställningen kommer gasen från venstra grenen
af röret <i>G</i>, förenar sig med den genom <i>A</i> (fig. 520)
insugna luften och går i den genom pilarna antydda
riktningen bakom kolfven. Då kolfven insugit en
tillräcklig mängd af gasblandningen, afspärras så
väl gasröret som tilloppsröret för luften, och i
samma ögonblick antändes den sålunda afspärrade
blandningen af en elektrisk gnista. Den andra vid <i>T</i>
liggande sliden förblir emellertid orörlig och låter
den framför kolfven från näst föregående explosion
qvarvarande gasen bortgå. Först då kolfven nära
nog fullbordat sitt slag, omkastas han så, att
han ställer de båda andra kanalerna i förbindelse
med hvarandra. Den framför kolfven ännu befintliga
gasblandningen, som i följd af slidens omkastning ej
kan komma undan, sammantryckes af kolfven och verkar
dervid som en elastisk kudde, hvilken underhjelper
omkastningen af kolfvens rörelse. Den andra öfver <i>T</i>
gående sliden afbryter sin rörelse, så snart venstra
gaskanalen blifvit tillsluten, och fortsätter sin väg
först då, när den öfver <i>T'</i> gående sliden omkastat
sin rörelse och kolfven begynner ett nytt slag, då
han sätter den högra gaskanalen i förbindelse med
motsvarande gren af röret <i>G</i>.

Det framför gasledningsröret <i>G</i> liggande slidskåpet
är på ett egendomligt sätt konstrueradt för att
befordra en intim blandning mellan lysgasen och
luften. Dessa inströmma nämligen i slidskåpet, icke
genom en enda, utan genom en mängd små öppningar,
som tvinga dem att i fina strålar blanda sig med
hvarandra. På samma sätt fördelas de äfven, då
de inströmma i cylindern. Afsigten härmed är, att
vid antändningen inga partiela explosioner skola
uppkomma, utan förbränningen ske likformigt genom
hela gasblandningen.

Gasens antändning sker genom en elektrisk gnista,
som erhålles medelst en induktionsapparat. Den
ena poltråden från ett batteri, som utgöres af två
Bunsens element, står i oafbruten förbindelse med
cylindern. Den andra poltråden genomgår isolerad
cylinderväggen och slutar med sin spets i närheten
af cylinderns metall, hvarigenom, för hvar gång
en induktionsström uppstår i ledningen, en gnista
öfverspringer från den isolerade trådens spets,
då gasblandningen antändes. I fig. 518 och 519 är
trådledningen antydd genom de punkterade linierna 
<i>f f'</i> och i fig. 518 synes en del af apparaten vid <i>a b c d</i>. 
Den elektriska strömmens afbrytning och slutning
regleras af ett på kolfstången fäst metallstycke
sålunda, att gnistan öfverspringer just i det
ögonblick, kolfven insugit den erforderliga mängden
gas och luft. För hvarje kolfslag öfverspringer en
gnista både framför och bakom kolfven, men då endast
på en sida finnes någon bränbar gas, gör den ena
gnistan ingen verkan.

Maskinen verkar nu på följande sätt. Först vrides
svänghjulet ett stycke så, att gas och luft kunna
inkomma på ena sidan om kolfven. Sedan sliden stängt
tilloppsöppningen, antändes gasen af den elektriska
gnistan, luften utvidgas och framskjuter kolfven,
hvarefter maskinen är i full gång. Utloppssliden
står öppen, tills kolfven hunnit nära slutet af
slaget, för att lemna utlopp åt den framför kolfven
varande luften och de vid närmast föregående explosion
alstrade förbränningsalstren. Vid alla derpå följande
kolfslag insuger maskinen sjelf den erforderliga
gasblandningen, och det derför erforderliga arbetet
erhålles af den lefvande kraft, som under den öfriga
delen af kolfslaget meddelats svänghjulet.

Maskinens igångsättande för hand är obestridligt en
olägenhet. Kolfvens rörelse erhåller äfven under det
första kolfslaget en något för häftig acceleration,
häftigare, i samma mån den tillförda mängden af
lysgas är stor. Denna olägenhet minskas till en del
genom svänghjulet och dels derigenom, att man medelst
kranen på gasröret reglerar tilloppet af lysgas.

Marinoni har på cylindern anbragt två små ventiler,
genom hvilka för hvarje kolfslag en fin stråle
uppvärmdt vatten insprutas i cylindern. Detta vatten
öfvergår till ånga, som höjer trycket och förlänger
expansionen, binder en del värme, som eljest af
kylvattnet måste bortledas, och bildar slutligen
med fettet ett smörjmedel, som minskar friktionen
mellan kolfven och cylindern. Maskiner af detta slag
tillverkas ej för högre effekt än 8 hästkrafter.

Den svagaste punkten hos Lenoirs gasmaskin är
antändningssättet, emedan den elektriska gnistan
stundom alls icke uppkommer eller också ej lyckas
antända gasen. En annan konstruktör, <sp>Hugon</sp>,
undvek denna olägenhet derigenom, att han utbytte
den elektriska gnistan mot en liten gaslåga, som
af sliden införes i gasblandningen. Sliden, som
fördelar gasblandningen, passerar med sin urhålkning
förbi en liten faststående gaslåga, hvilken antänder
den i urhålkningen varande gasblandningen, och denna
brinner tillräckligt länge för att kunna fortplanta
förbränningen in i gaskanalen samt vidare in i
cylindern, sedan gaskanalens öppning af cylindern
tillslutits. Vid förbränningen slocknar naturligtvis
den sliden medföljande rörliga lågan, hvarefter
operationerna upprepas på samma sätt på kolfvens
andra sida.

En ingeniörfirma, Langen & Otto, i Köln hade på
parisutställningen 1867 visat en gasmaskin, vid
hvilken samma antändningsmetod användes. Denna
maskin väckte mycket uppseende och belönades med
guldmedaljen. Han skiljer sig betydligt från de
föregående, är enkelt verkande och en atmosferisk
maskin. Den af lysgas och luft bestående gasmängden
insuges af maskinen och antändes på ofvan nämda
sätt. Cylindern är vertikal, och vid gasens explosion
uppkastas arbetskolfven mycket våldsamt. Den senare
är temligen tung och fortsätter i följd af sin 
framhärdighet sin väg ett stycke, sedan gasen upphört
att verka på honom. Härigenom uppstår förtunning
af gasen och följaktligen afkylning. Det yttre
lufttrycket blir då starkare än gastrycket under
kolfven, som derför så väl deraf som af sin egen
tyngd drifves nedåt. Den kraft, som dervid erhålles,
öfverföres medelst en på kolfven sittande kuggstång
till en svänghjulsaxel, på hvilken sitter ett i
samma kuggstång ingripande kugghjul. Detta kugghjul
är medelst en spärrtillställning så förenadt med
svänghjulsaxeln, att det blott åt ett håll nödvändigt
deltager i dennas rörelse, men, kringvridet åt motsatt
håll, går löst på axeln. I följd häraf har kolfven vid
sin uppåtgående rörelse intet arbete att utföra. Den
nedre delen af cylindern afkyles medelst vatten på
samma sätt som på Lenoirs maskin.

Ehuru hos ångmaskinerna ångans latenta värme
utgör en källa till betydande förluster, som hos
gaskraftsmaskinerna ej förekomma, är dock hos
dessa senare den nyttiga effekten i förhållande
till den utvecklade värmemängden föga större än hos
ångmaskinerna. Tager man härjemte i betraktande, att
det gasformiga bränslet är betydligt dyrare än kolet,
ställer sig det ekonomiska resultatet ojemförligt
fördelaktigare för ångmaskinerna. Gasmaskinernas
företräde ligger deruti, att de i hvilket ögonblick
som helst och utan alla förberedelser äro färdiga
att arbeta, kräfva ett litet utrymme och hvarken äro
eld- eller explosionsfarliga, hvilket gör, att de
kunna användas på många ställen, der ångmaskinen
ej får begagnas. Hela eldstaden med tillhörande
förrådshus för bränsle, ångpanna och skorsten,
som vid en ångmaskin äro nödvändiga, bortfalla helt
och hållet vid gasmaskinerna. Någon särskild eldare
eller maskinist erfordras ej heller, ty hela skötseln
inskränker sig till att tillse, att
smörjapparaterna äro i vederbörlig ordning. Dessa
betydande fördelar uppväga i många fall det högre
pris på drifkraften, som förorsakas genom dyrheten
af det brännmaterial, de förbruka. Så ofta fråga
är om större kraftbehof, kunna de dock aldrig täfla
med ångmaskinerna.

<b>Kalorik- eller varmluftsmaskinen.</b> Hvem som först
framkastade iden att som drifkraft använda luftens
genom värme förorsakade utvidgning, torde vara svårt
att afgöra. Några anse, att äran häraf tillkommer
<sp>John Stirling</sp> från Glasgow, som 1827 hade en
varmluftsmaskin i gång. Några år senare (1833)
framträdde <sp>John Ericsson</sp> med sin konstruktion. Båda
maskinerna gjorde i början föga uppseende och
ansågos mera som intressanta modeller i fysikaliska
instrumentsamlingar än såsom egande någon betydelse
för tekniken.

Fig. 521. Ericssons varmluftsmaskin. Sedd framifrån.

Innan vi öfvergå till en närmare redogörelse för
Ericssons varmluftsmaskin, torde här vara rätta
stället att meddela några biografiska data om denne
snillrike uppfinnare, som ej minst intresserar oss
derför, att han är svensk. Född den 31 juli 1803 på
Långbanshyttan i Vermland, der fadern var grufegare,
röjde han redan i sina gossår en ovanlig mekanisk
fallenhet, som tilldrog sig den frejdade kanalbyggaren
Balzar von Platens uppmärksamhet. Genom honom fick den
unge mekanikern tillfälle att utbilda sina rika anlag,
då han först som elev och sedan som nivellör anstäldes
vid arbetena på Göta kanal. När han erhöll det senare
förtroendet, var han endast 13 år. Genom bekantskapen
med befälet vid den här förlagda arbetskommenderingen
fick han dock några år derefter lust för militäryrket
och ingick 1820 som fänrik vid Jemtlands fältjägare.

Fig. 522. <sp>John Ericsson</sp>.

Detta var ett afsteg från hans rätta bana, och det
blef också kort. Efter sex år tog han afsked ur
krigstjensten och begaf sig till England för att
bereda sig tillfälle att i detta maskinernas land
utföra en mekanisk ide, som under tiden uppstått
hos honom, den nämligen att i stället för ånga
använda sjelfva eldslågan till drifkraft: den
s. k. <sp>eldmaskinen</sp>. Här följde nu den
ena vigtiga uppfinningen på den andra. I oktober
1829 deltager han med sitt på ett egendomligt
sätt konstruerade lokomotiv <sp>The novelty</sp>
ärofullt i den namnkunniga pristäflingen på
Liverpool-Manchesterbanan, och samma år uppfinner han
<sp>ångsprutan</sp>. Efter fyra år framträder han åter med en
ny uppfinning, <sp>varmluftsmaskinen</sp>,hvarom vi strax
skola närmare tala, och efter ytterligare fyra år
med den största af dem alla, <sp>propellern</sp>. Då han ej
lyckades öppna engelska amiralitetets ögon för sin
uppfinnings omätliga betydelse för hela ångsjöfartens
utbildning, begaf han sig 1839 öfver till Amerika och
fann här en tacksammare jordmån. Med biträde af några
klarsynta och energiska män lyckades han få sin ide
tillämpad på den första af unionens krigsångare,
skruffregatten <sp>Princeton</sp>, som 1843 för första
gången plöjde djupet. Framgången var fullständig,
och propellern vann snart insteg äfven i de europeiska
flottorna, bland hvilka vår egen var en af de första,
som tillegnade sig honom.

Ericsson hade nu brutit sig en bana i Amerika och lagt
grunden till ett stort, ständigt växande anseende. I
tjugu år hade han med nya uppfinningar befäst det, då
det väldiga inbördes kriget mellan norden och södern
utbröt. Unionsregeringen utsatte ett pris för det
lämpligaste krigsfartyg, och Ericsson konstruerade och
bygde sin <sp>Monitor</sp>, som den minnesvärda 9 mars 1862 på
<sp>Hampton roads</sp> besegrade pansarvidundret <sp>Merrimac</sp>,
räddade nordens återstående flotta och hamnar samt
blef typen för en alldeles ny cert af krigsfartyg. För
kriget konstruerade han äfven vädursskeppet <sp>Dictator</sp>,
ett af de fruktansvärdaste förstörelseredskap, som
visat sig på hafvet, men hvars ofantliga maskiner
genom en sinnrik inrättning voro så lätthandterliga,
att de på några sekunder kunde stoppas och åter
sättas i gång af en qvinnas fina hand. Äfven på
bestyckningen har Ericsson öfvat sitt mekaniska
snille, och sjöartilleriet har honom att tacka för en
kanonlavett med friktionsinrättning, som lätt skötes
af en enda man och gör det möjligt att i sjögång
handtera äfven de svåraste pjeser.

En redogörelse för Ericssons öfriga uppfinningar
skulle fylla en lång lista, och om vi här nämna
några ibland dem, är det mindre för att ens lemna en
öfversigt deraf än för att gifva en föreställning om
mångsidigheten af hans mekaniska snille, som räcker
till för de mest olika fält: för krigets och fredens,
för vetenskapens, industrins och sjöfartens vexlande
områden. Hvad han uppfunnit för kriget, ha vi till
en del sett, och dertill skulle kunna läggas mycket
mera. Åt vetenskapen har han skänkt ett instrument
att mäta vattnets sammantrycklighet och ett annat att
mäta den hastighet, hvarmed atmosferisk luft upptar
och lemnar ifrån sig värme, en hydrostatisk våg, en
roterande vätskemätare samt den på verldsutställningen
1851 prisbelönta pyrometern. Jernvägarna ha af
honom fått en inrättning att fortskaffa bantåg
uppför backar och en maskin att hastigt bilda
jernvägsbankar, hvarjemte han konstruerat flera,
lokomotiv, bland andra ett varmluftslokomotiv för
jernväg på gator. I industrins omedelbara tjenst
arbeta många af Ericsson uppfunna maskiner, bland
andra en centrifugalpump, en saltberedningsapparat,
en filhuggningsmaskin, för att ej nämna den
berömda ångmaskinen med öfverhettningsapparat,
som drifver det stora Delamater-jernverket i
New-York. Slutligen har sjöfarten blifvit af honom
riktad med en kompassafläsare, lodningsinstrument,
centrifugalfläkt, afkopplingsinrättning, larmbarometer
m. m., och härmed ha vi dock ännu ej nämt de många
af honom konstruerade ångmaskinerna för fartyg,
flera af väldiga dimensioner. Men vi återvända till
varmluftsmaskinen.

Ericsson fortsatte med rastlös ifver och
outtröttlig ihärdighet sina sträfvanden att fullkomna
varmluftsmaskinen och lyckades i Amerika intressera
kapitalister för sin ide att använda honom som
sjömaskin. År 1848 utfördes efter ett förbättradt
system en varmluftsmaskin om 5 hästkrafter,
och året derpå en ny, som uppgafs arbeta med 60
hästkrafter. Vid utställningen i London 1851 visades
för första gången i Europa en maskin efter detta
system i verksamhet.

Den 15 februari 1853 utgick från New-Yorks hamn
på profresa det första fartyg, som drefs af en
varmluftsmaskin. Skeppet <sp>Ericsson</sp> hade en längd
af 270 fot, 42 fots bredd och en drägtighet af 2 000
tons. Skofvelhjulen voro 10 fot breda, 34 fot höga och
drefvos af en varmluftsmaskin af, som det uppgafs,
600 hästkrafter. Oaktadt de nya maskinerna härvid
visade sig synnerligt
bränslebesparande, utföll dock ej försöket
tillfredsställande, emedan hastigheten var mindre än
den, som uppnåddes vid användande af ångkraft. Man
hörde på länge ingenting om varmluftsmaskinen;
Ericsson arbetade dock fortfarande på hans
fulländning, nu mera utgående från den åsigten,
att han inom den mindre industrin, der en
jemförelsevis liten drifkraft erfordras, skulle
erhålla sin fördelaktigaste användning. Ericssons
varmluftsmaskin, sådan han temligen allmänt i de
flesta länder användes, var i sjelfva verket en ny
uppfinning. Häri grundar sig på följande förhållanden.

Om temperaturen hos en viss mängd atmosferisk luft
höjes 100° C., utvidgar hon sig med något mer än
1/3 af sin ursprungliga volym (0,3665), om trycket
bibehålles oförändradt, eller ökar sitt tryck i samma
förhållande, om hon ej ändrar sin volym. Detta gäller
ej blott mellan temperaturgränserna 0° och 100°, utan
äfven deröfver och, derunder eller i allmänhet för
hvarje dylik temperaturförändring. Häraf följer, att
luften för en temperaturtillökning af 273° C. utvidgar
sig till dubbla och för en temperaturförhöjning af
546° C. till tredubbla volymen eller, om hon ej får
tillfälle att utvidga sig, ökar sitt tryck i samma
förhållande. Att detta tryck skall kunna användas
för framdrifvande af en kolf, är tydligt, om också
det praktiska utförandet deraf möter större eller
mindre svårigheter.

Ericssons varmluftsmaskin är enkelt verkande,
d. v. s. den i arbetscylindern inneslutna luften
framdrifver kolfven blott åt ett håll, och hans
tillbakagående förorsakas af framhärdigheten hos
svänghjulet, som för detta ändamål måste erhålla
temligen betydliga dimensioner. Vill man erhålla
en jemnare gång och ändock kunna använda ett mindre
svänghjul, kan man hopkoppla två maskiner så, att de
gemensamt verka på samma svänghjulsaxel. Cylindern
är, liksom på den gamla atmosferiska ångmaskinen,
öppen i ena ändan eller rättare endast tillsluten
af arbetskolfven. Vid den andra ändan är eldstaden
<i>A</i> anbragt, så som fig. 523 visar i vertikal
genomskärning.

Eldstaden är anbragt i en tackjernscylinder med
bugtig botten, den s. k. hettaren. Emot denna rör
sig kolfven <i>B</i>, <sp>matarkolfven</sp>. Denna är på sin inre,
åt hettaren vända sida konkav, så att han passar efter
hettarens bugtiga botten. Han är derjemte försedd med
en plåtcylinder <i>c c'</i>, hvilken i kolfvens innersta
läge helt och hållet omgifver hettaren och i detta
läge upptager en del af det derifrån utstrålande
värmet. Förbränningsalstren stiga från rosten genom
kanalen <i>D</i>, kringspola den bakre delen af cylindern
och bortgå slutligen genom skorstenen <i>E</i>.

Vid hvarje kolfslag, maskinen gör, införes en viss
luftmängd i cylindern, sammantryckes, tvingas att
bestryka hettarens inåt cylindern vända yta, upphettas
dervid, hvarigenom hennes pression ökas, utvidgas och
skjuter fram den yttre s. k. <sp>arbetskolfven</sp>. I fig. 523
se vi båda kolfvarna <i>B</i> och <i>C</i> tätt intill hvarandra
i deras yttersta läge. De äro genom en särskild
häfstångsmekanism så förbundna med hvarandra, att
under deras fram- och återgående rörelse afståndet
emellan dem förändras. Den yttre eller <sp>arbetskolfven</sp>
rör sig vida långsammare och har blott ungefär hälften
så långt slag som den inre
eller <sp>matarkolfven</sp>. Han börjar sitt slag något
senare, men vid återgåendet följas båda kolfvarna
i det närmaste åt. Ändamålet med denna anordning
är, som vi snart skola se, att införa luft i
cylindern. Matarkolfvens ändamål är dels att bringa
den i cylindern införda friska luften i beröring
med hettaren, dels att skydda arbetskolfven för det
derifrån utstrålande värmet, som skulle kunna skada
kolfpackningen och förbränna fettet, hvarmed hon
smörjes. Matarkolfven är derför temligen tjock och
försedd med en fyllning af mindre värmeledande ämnen,
såsom kolstybb <i>(a a)</i> och trä <i>(b b)</i>.

Matarkolfven står medelst kolfstången <i>[grek: b]</i>, som genomgår
en på arbetskolfven anbragt packdosa, i förbindelse
med de häfstänger, hvarifrån han erhåller sin
rörelse. Arbetskolfven är försedd med två kolfstänger,
en på hvardera sidan om matarkolfvens.

Fig. 523. Ericssons varmluftsmaskin, sedd från sidan.

För att den yttre luften skall kunna komma in i
cylindern och fram till hettaren, måste båda kolfvarna
vara försedda med ventiler, som vexelvis öppnas och
slutas. Ventilerna på arbetskolfven bestå af två inåt
sig öppnande lyftventiler, som medelst en spiralfjäder
lindrigt tryckas mot sitt anslag. På matarkolfven åter
tjenstgör som ventil en rundt omkring kolfven gående
stålring. Denna sluter lufttätt mot cylindern, men
glider lös i ett i kolfvens omkrets svarfvadt spår,
dubbelt bredare än ringens tjocklek. Ringen kan alltså
intaga två lägen. Då kolfven går inåt, lägger han
sig i följd af friktionen vid spårets yttre kant,
då kolfven går utåt, intar han af samma orsak sitt
inre läge. I förra läget går ringen lufttätt både
mot cylindern och kolfven,

hvarigenom den framför kolfven varande luften, som
redan blifvit upphettad och utvidgad, utdrifves
ur cylindern genom den då öppna ventilen <i>F</i>. Vid
matarkolfvens gång utåt, då ringen lägger sig
vid spårets inre kant, lemnar han fri genomgång för
luften genom en mängd små i kolfvens periferi inskurna
luftkanaler. Matarkolfvens ventil är således sluten,
då han går inåt, men öppen, då han går utåt.

Fig. 524. Ericssons varmluftsmaskin. Vertikal genomskärning.

I fig. 524 är spåret i matarkolfven antydt vid <i>h</i>. Då
maskinen börjar sin rörelse, hvarvid kolfvarna
intaga den i figuren visade ställningen, rör sig
först matarkolfven åt venster, medan arbetskolfven
ett ögonblick qvarstår i sitt läge, och ringventilen
sluter sig; derigenom måste mellan begge kolfvarna
uppstå luftförtunning, hvarvid det yttre lufttrycket
öppnar ventilerna på arbetskolfven och frisk luft
inströmmar, så länge afståndet mellan båda kolfvarna
ökas. Slutligen börjar arbetskolfven sin rörelse,
hvarvid hans ventiler tillslutas och luften mellan
båda undergår en lindrig sammantryckning. När
arbetskolfven kommit nära slutet af sitt kolfslag,
vänder matarkolfven, då den mellan kolfvarna
inneslutna luften öfverströmmar till rummet mellan
matarkolfven och hettaren, mot hvars glödande
sidor hon upphettas till omkring 300° C. Luftens
häraf förorsakade utvidgning är den kraft, som
drifver kolfvarna tillbaka till yttre ändan af
cylindern. Matarkolfven, hvars ringventil under
återgåendet är öppen, har härvid ingen annan rol att
utföra än att genom sitt närmande till arbetskolfven
tvinga all luft i beröring med hettaren. Slutligen
återkomma kolfvarna till sitt ursprungliga läge,
och svänghjulet har fullbordat ett omlopp.
[grekiska]
Kolfvarnas olika rörelse förorsakas af de
häfstångsförbindningar, medelst hvilka de äro förenade
med svänghjulet. För förklaringen häröfver måste
vi hänvisa till fig. 523 och 524. Arbetskolfvens
dubbla kolfstång är förenad med häfstängerna <i>&delta;&delta;'</i>,
som äro fastkilade på samma axel med den längre häfstången 
<i>&eta;'</i>, från hvars öfre ända utgår vefstaken <i>&theta;'</i>,
hvilken är direkt förbunden med den på svänghjulsaxeln
sittande vefven <i>K</i>. Då arbetskolfven vid luftens
expansion drifves utåt, sätter han således genom
denna kraftledning svänghjulet i rörelse.

En dylik tillställning, ehuru med en enkel häfstång
<i>&delta;'</i>, finnes äfven för matarkolfven. Här ligger
häfstångens axel <i>E</i> ofvanför kolfven, och från dess
yttre ända utgår dragstången <i>&theta;</i> till veftappen. De
olika längderna af stängerna <i>&eta;&theta;</i> och <i>&eta;'&theta;'</i>
förorsaka den olika rörelsen hos kolfvarna. För
gångens reglering finnes en centrifugalregulator,
som verkar på en liten på cylindern anbragt ventil,
hvarigenom den varma luften utsläppes, om maskinens
hastighet genom för stark eldning uppdrifves öfver
en viss gräns. Häfstången <i>M</i> användes, när man vill
stanna maskinen, då man medelst en tryckning på henne
öppnar ventilen <i>F</i>.

Den intressantaste delen af Ericssons uppfinning är
utan tvifvel kolfvarnas kombination med hvarandra. På
de första maskinerna utgjorde svårigheten att hålla
kolfpackningen vid makt en betydande olägenhet, som på
senare konstruktioner är alldeles öfvervunnen. Till
kolfpackning användes en lädermanschett, och som
smörjmedel begagnas talg, då upphettningen af främre
cylinderdelen är högst obetydlig.

Den från varmluftsmaskinen bortgående luften har en
ganska hög temperatur, och det värme, hon medför,
kommer tydligen ej maskinen till godo, utan är
från mekanisk synpunkt en ren förlust. För att 
afhjelpa denna brist använde Ericsson på sina äldre
maskiner en s. k. <sp>regenerator</sp>. Denna utgjordes
först af ett särskildt, med metalltråd fyldt kärl,
som genomströmmades af den bortgående luften, hvilken
dervid åt tråden afgaf en stor del af sitt värme. Den
friska luften, som vid hvarje kolfslag infördes i
maskinen, tvangs på sin väg till hettaren att först
passera genom regeneratorn, hvarvid hon upptog en del
af det värme, den bortgående luften der qvarlemnat. På
detta sätt återvans en del af det värme, den
bortgående luften medförde. Regeneratorn erhöll sedan
en annan och lämpligare form; men huru snillrik denna
ide än är, lyckades dock aldrig Ericsson göra honom
fullt användbar för det afsedda ändamålet. Senare
användes samma ide vid Siemens' och Lundins ugnar för
regenererande eller återvinnande af bortgående värme.

Hvad som på Ericssons maskin kan anses för en
ofullkomlighet, är eldstadens anordning, som ej medger
någon god ekonomi med bränslet. Eldytan är så liten,
att blott en mindre del af det utvecklade värmet kan
tillgodogöras, och förbränningsgaserna bortgå med
mycket hög temperatur. Dertill kommer, att hettaren,
äfven om han skyddas medelst en tunn öfverstrykning
af lera, snart nog förstöres af elden; den torra heta
luften angriper äfven matarkolfven. I följd deraf,
att luftens tryck inuti cylindern ej är synnerligt
högt, måste
cylindern i förhållande till drifkraftens storlek
erhålla utomordentliga dimensioner. Åtgången af
smörja är betydlig. För att maskinen skall arbeta
någorlunda jemnt, måste ett ganska tungt svänghjul
användas. Häfstängernas och ventilernas rörelser
förorsaka ett mycket störande buller. I följd af
alla dessa olägenheter har allmänhetens intresse för
Ericssons varmluftsmaskin betydligt svalnat; dock
användes han ännu med fördel för vissa ändamål. I
det stora maskingalleriet på verldsutställningen 1867
såg man 5 varmluftsmaskiner efter Ericssons system.

Emellertid har man ingalunda öfvergifvit iden
att använda upphettad lufts expansionsförmåga som
drifkraft, och på senare tiden ha otaliga försök
gjorts dels att förbättra varmluftsmaskinen, dels
att konstruera honom efter helt och hållet nya
principer. En fransk konstruktör, <sp>Laubereau</sp>, har
framstält en maskin, som oupphörligt använder samma
luftmassa, hvilken i en sluten cylinder omvexlande
upphettas, utvidgas, afkyles och sammantryckes. Samma
princip har tillämpats i <sp>Lehmanns</sp> varmluftsmaskin,
till hvilken vi strax återkomma. En amerikan, 
<sp>Roper</sp>, har konstruerat en öppen varmluftsmaskin med
sluten eldstad. En luftpump suger utifrån kall luft
och inpressar henne genom eldstaden under kolfven
i arbetscylindern. Denna upptager således både den
upphettade luften och förbränningsgaserna, hvilka
gemensamt verka på kolfven först med fulltryck
och sedan med expansion. En annan konstruktör,
<sp>Shaw</sp>, har återupptagit Ericssons ide att använda
regenerator, hvilken han konstruerar under formen af
ett system vertikala rör, genom hvilka den bortgående
och den tillströmmande luften vexelvis passera; en
mängd andra konstruktioner, mer eller mindre sinnrika,
lemna vi å sido.

Med undantag af Ericssons, Laubereaus och Lehmanns
ha varmluftsmaskinerna erhållit föga eller ingen
användning. Den sistnämda maskinen synes vara på
väg att uttränga sina medtäflare. Han är, liksom
Laubereaus, en sluten varmluftsmaskin med öppen
eldstad och förnyar således ej arbetsluften vid
hvarje särskildt kolfslag. I afseende på kolfvarnas
kombination påminner han mycket om Ericssons. Han
innehåller, liksom denna, två kolfvar, den ena,
<sp>arbetskolfven</sp>, och den andra, <sp>fördelningskolfven</sp>,
så kallad, emedan han genom sitt läge bestämmer,
i hvilken del af cylindern, den heta eller den 
afkylda, den inneslutna luften inrymmes. Emedan denna
kolf måste röra sig med största möjliga lätthet,
uppbäres han af en lös rulle, som finnes anbragt i en
fördjupning af cylindern. Kolfvarnas rörelse är så
reglerad, att då arbetskolfven står i sitt innersta
läge, tränger fördelningskolfven den inneslutna
luftmassan till den hetaste delen af cylindern;
härigenom ökas hennes tryck, hon drifver kolfvarna
tillbaka, och då arbetskolfven nära fullbordat sitt
slag, går fördelningskolfven jemförelsevis hastigt
till den innersta delen af cylindern, hvarvid den der
varande upphettade luften undantränges till cylinderns
andra ända.

I fig. 525 är <i>A A</i> den långa gjutjernscylindern,
i hvilken kolfvarna röra sig. Hans främre del är
omgifven af manteln <i>W W</i>, mellan hvilken och cylindern
kylvattnet cirkulerar. Den bakre delen är förenad
med hettaren <i>D D</i>. <i>K</i> är arbetskolfven, som framtill
tillsluter cylindern och medelst kolfstång,
häfstänger och vefstake är förbunden
med vefaxeln, som äfven utgör axel för
svänghjulet. Fördelningskolfven utgöres af en
lufttätt hopnitad plåtcylinder <i>G G</i>, som medelst
en kolfstång, gående genom en på arbetskolfven
anbragt packdosa, står i förbindelse med en
häfstångsmekanism, som erhåller sin rörelse från
vefaxeln.

Fig. 525. Lehmanns varmluftsmaskin. Vertikal genomskärning.

Fördelningskolfven får, oaktadt sin stora volym,
ej ha någon betydande tyngd, emedan hans vigt till
största delen uppbäres af kolfstången och ej har
någon annan styrning än den omnämda rullen. Detta är
orsaken, hvarför man ger honom formen af en
ihålig plåtcylinder. Härvid är det dock af största
vigt, att nitskarfvarna äro fullkomligt lufttäta, ty
i annat fall skulle den i kolfven inneslutna luften
deltaga i de förändringar, arbetsluften undergår,
hvarigenom tryckskilnaderna inom maskinen till stor
del skulle utjemnas och blott ett högst obetydligt
arbete öfverföras på arbetskolfven.

Att fördelningskolfven befinner sig i godt stånd, är
således ett hufvudvilkor för maskinens fördelaktiga
arbete.

Då fördelningskolfven rör sig inåt, drifves den i
hettaren varande luften genom det trånga rummet
vid <i>Z Z</i> till det afkylda rummet i närheten
af arbetskolfven; här afkyles hon, hvarvid
hennes tryck aftager och arbetskolfven af det
atmosferiska öfvertrycket pressas inåt. Emellertid
har fördelningskolfven börjat sin väg utåt
och tränger den afkylda luften in i hettaren,
der hon å nyo upphettas, utvidgas och drifver
arbetskolfven utåt. Den trånga kanalen mellan den
heta och kalla delen af cylindern utgör ett neutralt
område. Den omkring arbetskolfven liggande delen
af cylindern hålles afkyld genom det af maskinen
sjelf inpumpade kylvattnet. Den höga temperaturen,
som råder i hettaren, medför den olägenheten, att
fördelningskolfven hastigt oxideras, emedan luftens
syre svårligen kan afhållas från den upphettade
metallen. Arbetskolfven deremot kommer endast i
beröring med afkyld luft och bibehåller sig derför
bättre än på andra varmluftsmaskiner. Arbetskolfvens
packning är så anordnad, att, då kolfven rör sig
utåt, luft kan inkomma mellan honom och cylindern,
om det inre trycket af någon anledning fallit under
det yttre.

Af ofvan stående framgår tydligt, att så väl
varmlufts- som gaskraftsmaskinerna på sin nu
varande grad af utveckling ej kunna uppträda som
några medtäflare till ångmaskinerna i andra fall,
än då det är fråga om ett jemförelsevis litet
kraftbehof. Deras plats är inom handtverkerierna
och den mindre industrin; men äfven som motorer inom
detta område lemna de ännu mycket öfrigt att önska.

Framställandet af passande motorer för den mindre
industrin och handtverkerierna, s. k. småmotorer,
är ett allt för lockande problem, att icke en
mängd förmågor skulle syselsätta sig dermed. Deras
ansträngningar skola förr eller senare krönas med
framgång; men om de små motorer, som framdeles komma
att öfvertaga det tyngre arbetet vid jordbruket,
handtverkerierna och den mindre industrin, skola
utgöras af varmlufts- och gaskraftsmaskiner eller
nya former af ångmaskinen, är omöjligt att nu afgöra.

Småmotorernas bringande till en högre grad
af fulländning kommer äfven att djupt ingripa
i arbetarens ställning. Maskinen öfvertager den
tyngre delen af det arbete, som måste utföras för att
tillfredsställa våra materiela behof, och arbetaren
öfvervakar och leder maskinens arbete i stället för
att sjelf utföra det. Maskinens arbete är billigare
än den lefvande arbetarens, och industrins alster
blifva derför allt mera tillgängliga för den stora
allmänheten; den trefnad och de njutningar, som förr
voro rikedomens uteslutande privilegium, komma en
allt större krets till godo. Nya källor till materiel
och intellektuel utveckling upptäckas och bearbetas,
och för fliten och idogheten öppnas ett allt vidare
fält till uppkomst och förvärf.

<i>Slut på andra bandet.</i>
