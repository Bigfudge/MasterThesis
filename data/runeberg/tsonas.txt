





TIO

<h1>SKIZZER OCH NOVELLER</h1>

AF

SYLVIA

STOCKHOLM,

P. A. NYMANS TRYCKERI,

1865.


Innehåll:

1. Det skönaste leendet............. sid. 1.
2. Förr och nu................. » 7.
3. Som man är kung till, så regerar man .. » 28.
4. Min första dröm . .............. » 37.
5. Jungfru Lona................. » 44.
6. »En grosshandlare»............. » 57.
7. Kung Carl och skön Öllegård....... »71.
8. En rik flicka................. » 90.
9. Blad ur en konstnärs lif . ......... » 120.
10. En öfverraskning. . . :........... » 153.


<chapter name="Det skönaste leendet">
<h2>Det skönaste leendet.</h2>

Det var en gång en man, som förlorat allt hvad
han hade kärt. Han stod ensam i verlden och lifvet
föreföll honom som en omätlig öken, utan en enda
grönskande oas, der hans trötta ande kunde hvila ut, för
att åter hemta mod och tröst. Minnet af hans flydda
lycka nedtyngde hans själ i vemodsfull saknad, och
sorgen, som bofäst sig i hans hjerta, lemnade det aldrig.

Hopplös vandrade han en afton utmed en insjö, i
hvars glittrande vågor himlen speglade sin höghvälfda
kupol. Då stadnade han plötsligt. En tanke, den han
väl sökt förjaga, men som ständigt återkommit och
under månader rufvat i hans själ, föreföll honom i detta
ögonblick så lockande. Han lutade sig allt närmare det
mörka djupet, der en och annan stjerna helt vänligt
tycktes vinka. Sakta hviskade han:

— Först med döden kan man glömma ... hvad
det måtte vara ljuft att få dö!

Då såg han bredvid sin egen dystra bild en ljus
skepnad, i hvars strålande närhet allt blef så klart och
herrligt. Det var hans skyddsengel.


--  Hvad tänker du göra, -- frågade engeln och
blickade medlidsamt i den arme mannens stirrande och
förvridna anlete.

— Dö, — svarade denne doft och vände sig bort
från den strålande, bevingade gestalten.

— Vänta blott en dag, — bad engeln enträget.
— Se solen ännu en gång uppträda i all sin glans. Innan
aftonen vill jag visa dig det skönaste som finnes på
jorden och jag hoppas då, att du skall ändra beslut;
hvarom icke, vill jag ej hindra dig att utföra ditt mörka
uppsåt.

Och mannen kunde ej motstå den bedjande
stämman ... han lofvade att vänta.

Då fylldes luften af dallrande toner och svalkande
vällukter smekte den olyckliges brännande hufvud.
Engeln var försvunnen.

Men mannen vandrade bort, missnöjd öfver en
eftergifvenhet, som ännu en dag skulle förlänga hans
lidanden.

Morgonen randades ... Huru lugn och harmonisk
var icke denna morgon, huru olika var ej dess frid mot
de stormande qval, som uppfyllde hans sinne.

Då han skådade solens ankomst och jordens
återvaknande, kände han dock ingen glädje i sin själ; ty
han tänkte: »detta är min sista dag».

Snart nalkades honom en grupp rosenkindade,
ljuslockiga barn. De byggde hus i sanden, skalkades och
lekte så gladt, att man tydligen såg, det hela verlden
förekom dem som ett stort dockskåp, blott skapad till
deras förnöjelse. 


De logo vänligt och liksom deltagande mot den
sorgsne mannen, hvilken så allvarlig betraktade dem.

— Menade engeln att barnens oskyldiga lekar och
löjen skulle kunna bringa mig på andra tankar, — 
frågade han sig sjelf. Har icke jag en gång varit lika
som de? Huru noga ihågkommer jag ej denna tid, då
den flyende dagen icke efterlemnade något smärtsamt
minne och stundens sorg glömdes långt innan tåren torkat
på min kind. Ögonblickets glädje var allt, och framtiden
var en gåta, hvars lösande gjorde mig intet bekymmer.

Hvad var dock ovaraktigare än denna barnafrid? ...
den är som ett dansande irrbloss och uppfyller min själ
med sorg och medlidande.

Och han vandrade bort ifrån barnen, så långt bort
att han ej längre kunde höra deras klingande skratt
och glada utrop.

Derpå kom han till en lund. Oräkneliga
sångfåglar gungade på trädens qvistar, der de lekte »tittut»
bland de ljusgröna bladen, dem vinden skämtsamt
skakade och lyfte.

På en mossbelupen, af åskan splittrad trädstam sutto
en yngling och en ung flicka. De speglade sig i
hvarandras ögon och kärlekens soliga leende upplyste deras
anleten.

— Kärlekens leende är skönt — tänkte han, och
sjelfva känslan är ett lån från himmelen; men himlen
återtar ofta sitt lån och förbyter kärlek i hat. Har
icke jag älskat och hvad återstår mig nu? Nej ... jag
vill dö ... måtte blott dagen taga ett slut, så att jag
kan blifva befriad från mitt löfte.


Och han skyndade bort från lunden till en ödslig
hed, der de spridda, usla kojorna tycktes täfla med
naturen i armod.                                

När han gick förbi en af de minsta hyddorna,
kastade han helt förströdd sina blickar genom det öppna
fönstret. I det låga, torftiga rummet satt en mor och
vaggade sitt förstfödda barn, sitt framtida hopp och
stolthet.                                                          

Nu vaknade den lille och sträckte sina armar mot
den trogna, outtröttliga famnen. Modren log och
solen, som förgyllde den lilla kammaren, föreföll henne
lik det klaraste guld ... huru rik kände hon sig ej i
sin fattigdom!

— Föräldrakärleken är menniskornas renaste känsla,
men huru ofta blandas den ej med sorg och bekymmer;
ty den planta, som om morgonen ger det skönaste
hopp, kan innan aftonen ligga förtrampad och vissnad,
eller ogräs förqväfva dess tillväxt ... Har jag ej en
gång varit rik, haft maka och barn ... och nu ... hvem
kan vara fattigare, ensammare än jag ... Nej, jag vill dö!

Han fortsatte sin vandring öfver obanade stigar,
der ingen menniskoboning mera syntes. Solen började
allt närmare luta sig mot vester, och han önskade blott,
att dess gyllene strålar rätt snart måtte skymmas bakom
de fjerran grönskande kullarne; ty begäret att dö, var
hos honom starkare än någonsin.

Omsider anlände han till mera odlade trakter. Då
skymtade bakom en lummig park ett vackert hvitmåladt
landthus, hvarifrån andliga sånger uppstego och
bortdogo i rymden.


Af en oemotståndlig makt kände han sig närmare
och närmare dragen mot denna fredliga boning. Husets
förstuga hade han redan öfverstigit och nu stod han vid
en öppen dörr, derifrån tonerna af en psalm förklingade.
I rummet innanföre låg en gammal man på sin
dödsbädd; han hade nyss emottagit den sista andliga trösten
och han talade:                       

— Väl har mitt lif varit uppfyldt af pröfningar och
sorger ... ondt och godt hafva kämpat om herraväldet i
min själ ... men, lofvad vare Gud att det goda,
slutligen segrat. Hopp, vaksamhet, arbete, förtröstan och
bön är säkraste skölden mot de otaliga frestelser, som
möta oss under jordevandringen ... Hvarenda händelse
som timat under mitt vexelrika lif, tågar nu förbi min
själs inre öga ... med lugn kan jag tänka på dem alla;
ty jag har alltid sökt göra det rätta och sanna ... ett
godt samvete är menniskans skönaste lycka. Gud är
mildheten, han öfverser med våra fel och svagheter, samt
öfverger icke någon, som undergifvet förtröstar på honom.

Den gamle log. Det var ett leende, hvarmed den
flyende anden tryckte ett återsken af den himmelska
saligheten på hans för alltid tystnade läppar.

— Detta leende är det skönaste jag sett,
— hviskade den arme mannen och nedföll darrande på sina
knän. — O, att kunna dö som han, lugn i medvetandet
att alltid ha uppfyllt sin pligt. Huru leende och 
förtröstansfullt ilade icke hans själ till Guds thron.

Solen sjönk nu bakom kullarne; men bredvid den
knäböjande mannen var ljust och herrligt; ty
skyddsengeln stod åter vid hans sida.                                  


— Tror du att Gud kan förlåta mina syndiga
tankar, tvifvel och missmod, — frågade den ångerfulle
mannen.

— Han har redan förlåtit — svarade engeln, —
men bed och vaka att du ej återfaller i frestelse. Fatta
mod och grundlägg i ditt inre en ny och varaktig frid,
som icke kan sköflas af lifvets vexlingar och stormar.

Skyddsengeln försvann, men qvarlemnade i
mannens själ en gnista af den himmelska klarheten. Denna
gnista brann allt skönare i hans hjerta och hette tro,
hopp och kärlek, och fastän hans lockar grånade, kände
han sig småningom återvinna sin första barndomsfrid
och ogrumlade lycka.

Och många år härefter, då Gud kallade honom,
ilade hans själ med hoppfull förtröstan till sitt rätta
ursprung och på hans läppar hvilade det <i>skönaste leendet.</i>

—
</chapter>

<chapter name="Förr och nu">
<h2>Förr och nu.</h2>

Alla årstider hvimla vår hufvudstads större gator
och promenader af gående och åkande, hvilka tyckas
vilja öfverbjuda hvarandra i lyx och elegans. Man
behöfver blott blanda sig i detta lifliga hvimmel, och
vårt kanhända nedtryckta sinne skall genast känna sig
lättare, gladare. Och ändå, huru ofta döljer ej denna
glänsande och leende yta både sorger, tårar, försakelser,
olyckor och laster, medan eländet, jag menar trasornas
elände, blygsamt drager sig undan till smågatorna. Huru
många af dessa olyckliga hafva ej skådat bättre dagar,
och kanske ofta nog varit lysande stjernor och strålande
medelpunkter just i detta glada hvimmel jag ofvan
omnämndt, och hvilket de nu så ifrigt sky. Visserligen
ligger det någonting nedslående i tanken på lyckans
ostadighet och lifvets förgänglighet, men vi få trösta
oss dermed att så har varit, är och förblifver verldens
gång.

För omkring tio år tillbaka smög sig i skymningen
en bleklagd qvinna ned för de många trappsteg, som
förde från hennes högt under taket belägna bostad, 
hvilken låg vid en af Södermalms mest aflägsna gränder.
Bakom sig lemnade hon sjukdom och nöd. Hennes
barn, tvenne små flickor, voro svårt sjuka och ledo brist
på allt, utom den mest uppoffrande moderliga omsorg
och kärlek. Det var just denna kärlek, hvilken
påskyndade hennes steg och som föranledde fattandet af ett
beslut, hvilket hon eljest saknade mod att utföra.

Hoppets rodnad skimrade för några ögonblick på
hennes bleka, fina kinder och hon hviskade:

— Om jag förr hade gått, kanhända mycket varit
annorlunda.

Novemberstormen hven ganska skarpt. Svepande
den tunnslitna shawlen tätare omkring sig, ilade hon
framåt.

Snart var den långa väg tillryggalagd, som skiljde
henne från Stora Nygatan. Der stadnade hon framför en
ståtlig byggnad. Hennes krafter voro alldeles uttömda.

Med klappande hjerta och hårdt sammanpressade
händer, stod hon och blickade mot detta hus, der hon
fordom framlefvat så lyckliga dagar. Darrande och
bäfvande smög hon sig slutligen uppför den breda
trappan. Hennes iskalla, skälfvande hand fattade
klocksnöret, och hennes hjerta upphörde nästan att slå, då
dörren straxt efter ringningen öppnades. En betjent
mönstrade vid det klara lampsken, som utströmmade
från tamburen, qvinnans tarfliga drägt och i ögonen
fallande blekhet.

— Kan jag få tala med fröken Silfverkrona, —
hviskade hon.

Betjenten smällde igen dörren utan att svara.


Oviss stadnade den arma qvinnan utanför. Aldrig,
nej, aldrig hade hon upplefvat så ångestfulla minuter,
som dem, hvilka föregingo betjentens återkomst.

— Stig in, — sade tjenaren, pekande på en dörr.

Denna dörr, huru välbekant var den icke ... den
öppnades. Nio år voro förflutna sedan hon sista
gången tillslutit densamma, och rummet innanföre, huru
oförändradt stod ej allting på sin plats?

Den långa soffan med det gula vaddade
öfverdraget, divanbordet, lampan, som brann derpå; den stora
spegeln med de vackra blomstervaserna af porfyr, de
broderade gammalmodiga stolarne, mattan ... ja, allt
var som förr, men hon ... huru annorlunda.

En djup snyftning arbetade sig ur hennes bröst, då
hon nalkades soffan, på hvilken satt en gammal dam,
som med någon förvåning betraktade den fremmandes
uppförande.

Den bleka qvinnan kastade nu shawlen tillbaka och
lampskenet föll på. hennes ännu vackra, men af
sinnesrörelse bäfvande anletsdrag.

— Clara, — utropade den gamla damen, och höjde
handen afvärjande, som fruktade hon en andesyn.

— Ja, och jag kommer, för att bönfalla om hjelp för
mina värnlösa, sjuka barn, — svarade hon snyftande. —
Under de många år, som förflutit sedan ni förbjöd mig ert
hus, har jag ej vågat nalkas er, af fruktan att ni skulle
förtörnas. Ingen dag har dock förgått, som jag ej bedt
Gud att beveka ert hjerta till mildhet och försoning.

Hon nalkades ännu närmare den gamla damen och
fortfor med innerlig värma i röst och åtbörder:


— I afton, då jag låg vid sidan om barnens säng
och bad <i>Honom</i> återskänka dem helsa och krafter, då
rann mig plötsligt i sinnet att jag icke gjort allt hvad
jag bordt för dem. En hemlig makt dref mig framåt
och nu ... se här ligger jag vid edra fötter ... Hjelp oss
från den värsta och tryckande nöden, och vår
tacksamhet, våra välsignelser skola evigt följa er!

— Du ångrar således ditt uppförande ... Du har
då varit mycket olycklig under de få åren af ditt
äktenskap med denne ovärdige, som ändtligen döden ...

— Nej, nej, missförstå mig icke, — ropade Clara
lifligt och reste sig upp från den knäböjande
ställning hon dittills innehaft. — Jag har ingenting att
ångra. Äfven om jag jemför de flydda tiderna med
det närvarande, så vill jag hellre ha genomgått de
sorger Gud behagat pålägga mig, än försaka den
gränslösa sällheten att ha varit allt för honom, min make,
som jag så högt älskat och hvars minne alltid skall
vara mig heligt.

Under det Clara talade, blef den gamla damens
ansigte allt mörkare, dystrare, strängare, och hon utbrast:

— Gå bort ovärdiga! Var det för att säga mig
detta du kom hit, så hade du kunnat bespara oss denna
stunds smärta och obehag. Om du ångrande kommit att
afbedja din skuld, så kanske jag förlåtit och glömt samt
åter upptagit dig och äfven barnen. Nu har du blott
rest en större skiljemur emellan oss båda. Sjelf har jag
en gång älskat en man, jemngod med mig i börd och
rikedom ... Ett missförstånd uppkom oss emellan, och
jag afstod från vår förbindelse, samt ändrade ej 

föresats, ehuru sedermera allt blef nöjaktigt förklaradt.
Således vet jag man kan försaka om man <i>vill</i>. Du
ville icke, oaktadt din kärlek fallit på en ovärdig, som
dragande dig ned till sin egen obetydlighet, slutligen
bortrycktes och lemnade dig, för att i elände och
fattigdom bortsläpa ditt lif. Behåll det öde du sjelf valt och
gläd dig fortfarande åt den lycka du njutit, samt...

Clara öppnade dörren och försvann ljudlöst.

Den gamla damen tystnade, hennes händer lågo
sammanknäppta i knäet. Hon framsträckte hufvudet
och lyssnade, men allt förblef tyst. Kanske väntade
hon att ännu en gång få se den bleka, förtviflade
qvinnan; men hon återkom icke.                                       

Med bevingade steg skyndade Clara ned för
trapporna. Den sorg och ångest, som intog hennes själ,
hade ej några gränser. Nedkommen på gatan stadnade
hon, och blickade upp till de svagt upplysta fönstren.
Flydda tiders minnen återuppvaknade i hennes själ.
Huru noga ihågkom hon ej den adertonårigas första
rosenfärgade och leende drömmar.

Väl hade dessa förverkligats, och ändå ... hvilka
lidanden hade hon ej sedermera genomgått, efter det
han, den älskade, för alltid måst lemna henne och deras
barn. Kanske skulle också de ryckas ifrån henne, utan
att hon skulle ega förmåga att lindra deras plågor,
eller kraft till att afböja det hotande slaget.

Vid denna tanke sjönk hufvudet nedslaget mot
bröstet, men skakande bort det missmod, som höll på att
insmyga sig i hennes starka själ, hviskade hon höjande
ögonen mot himlen:


— Hvilka pröfningar Du behagar pålägga mig, o
Herre, skall jag vara beredd att tålmodigt bära. Jag
skulle dock ej vilja byta: förr mot nu — tillade hon
och en gnista af den fordna stoltheten tändes ett
ögonblick, för att åter genast slockna.

Derpå återtog hon sin för några minuter hejdade
gång mot hemmet. Vinden svalkade hennes brännande
hufvud;  ty hon glömde att svepa shawlen omkring sig.

Uppkommen på sitt torftiga rum, nalkades hon
sängen, der de små feberheta barnen slumrade. Då
kastade hon sig på knä och utbrast:

— Gud, min Gud, Du har väl icke helt och hållet
öfvergifvit oss!

Dessa förtviflansfulla ord upprepade hon gång efter
annan. Hon fann i dem en viss lättnad för sin
beklämda själ.

I samma ögonblick kom från torkvinden en ung
qvinna, med armarne fulla af rentvättadt linne och en
brinnande lykta i handen.

Den sorgsna klagan, som nådde hennes öron, kom
hennes lilla lättrörda hjerta att slå af oro. Hon
stadnade lyssnande. Derpå gläntade hon på dörren,
hvarefter hon gick in till den gråtande Clara.

— Var vid tröst — sade den inträdande — Gud
öfverger ingen, som förlitar på honom.

Läggande linnebördan ifrån sig nalkades hon den
ännu knäböjande Clara, som blickade upp i det milda
anlete, hvilket så medlidsamt lutade sig öfver henne.
För första gången på många år gret hon ut sin sorg
vid en deltagande qvinnas bröst. Och ändå sågo de nu

hvarandra för första gången, samt voro uppfostrade
under olika omständigheter och bildningsgrad; men i
hjertats renhet och godhet voro de jemnlikar och
förstodo derföre hvarandra.                     

Den fremmande qvinnan var nyligen gift med en
idog handtverkare. Det var således ganska ringa hvad
hon kunde göra för den nödlidande; men dock
tillräckligt, för att hjelpa Clara med sjukvården, som
härigenom kunde åter börja med de fina broderiarbeten,
hvarmed hon hittills lyckats försörja sig och barnen.

Småningom förbättrades deras helsotillstånd, och de
små bleka ansigtena logo så uppmuntrande mot den
sorgsna modren, som ville de säga: »för oss skall du
ej längre vara orolig och bekymrad».

Snart hade Clara den glädjen att se dem under
muntra upptåg och skratt tumla omkring, medan hon
arbetade och hon tyckte att arbetet gick lättare än
förut. Väl kunde de små helt skälmskt gömma undan
garn och broderi, men den lyckliga modren hade ej
hjerta att banna dem. Hon kunde blott under
glädjetårar tacka Gud i sitt hjerta, för det hon fått behålla
de kära odygdspåsarne.

Sedan barnen gått till ro, kunde Clara sitta flera
timmar vid den brinnande lampan, och medan nålen
framtrollade de färgrikaste blommor ilade hennes tankar
till flydda tiders minnen.

Och nu tillåta vi oss med några ord redogöra för
dessa minnen.

—



Vid fyra års ålder var Clara föräldralös. Hennes
mor var kusin med fröken Silfverkrona, hvarföre denna
åtog sig det värnlösa barnets uppfostran. Utsedd till
den rika fostermodrens arftagerska, blef den lilla, inom
den gamla damens umgängeskrets, en märklig
personlighet, hvilka alla täflade om att skämma bort.

Snart märkte Clara det välde hon utöfvade,
hvarigenom hon småningom blef en liten tyrann, som i tid
och otid gjorde sin vilja gällande. Den enda, mot
hvilken hon icke vågade bruka den, var fostermodren; ty
såväl i sina beslut, som en gång uttalade meningar var
hon obeveklig och oföränderlig.

Småleende åsåg hon dock den unga flickans
beteende mot andra, och man hörde henne ofta belåten
hviska: — Barnet brås helt och hållet på mig, så der
egensinnig var också jag vid hennes ålder.

Man log bifallande häråt; ty ingen hade någonsin
haft mod att klandra det fröken Silfverkrona gillade.
Och dervid förblef det.

På detta sätt uppnådde den unga flickan sitt
adertonde år. Dagligen tackade fostermodren försynen,
hvilken i den unga Clara låtit födas en lika så fullkomlig
varelse som hon sjelf.

Ofta stod Clara vid fönstret, der hon fördref de
sysslolösa timmarne, än seende på husen midt emot,
än på de förbigående, utan att egentligen bekymra sig
om dem eller sina grannar. En morgon, huru väl
ihågkom Clara den icke, stod hon vid förmaksfönstret.
Hennes blickar hade halkat till det midt emot
belägna  huset, förbi första våningen, der den lille, runda

smörhandlarens rödlätta ansigte emellanåt
framskymtade; ty han höll som bäst på med att leka »tittut»
med tvenne af sina små, runda och rödlätta
afkomlingar, för att stadna vid första våningen ofvanför, der den
gamla enkefrun bodde, som hyrde ut rum. Likväl var
det ej den gamla fruns vänliga ansigte, som så lifligt
tog hennes uppmärksamhet i anspråk. Ej heller var
det hennes fetlagda mops, hvilken satt framför henne
och ändtligen i nåder nedlät sig att äta upp den redan
länge erbjudna sockerbiten, medan hans matmoder
härföre slösade på honom de ömmaste karesser. Nej, allt
detta fänglade egentligen icke hennes uppmärksamhet ...
på fönstret bredvid hvilade hennes blickar. Vid detta
fönster, hvilket till den gamla fruns stora bekymmer så
länge varit tomt; ty hon försörjde sig hufvudsakligen med
att borthyra rum ... vid detta fönster satt nu en ung
man och stödde hufvudet helt eftertänksamt i handen.
Hvarken grefve P. eller baron D. kunde jemföras med
honom å utseendets vägnar och dem hade hon hittills
ansett alldeles ojemförliga. Hans ovanligt vackra och
regelbundna ansigte var blekt och sorgset. Säkert var
det derföre hon så deltagande betraktade honom. Han
reste sig i detsamma upp. Deras blickar möttes.
Rodnande drog hon sig tillbaka; men från denna stund
hade hennes tankar, dessa hittills så obestämda och
kringsväfvande tankar, fått ett mål, på hvilket de ofta
hvilade.

Sällan och endast förstulet såg hon hädanefter upp
till honom, och ändå anade, ja, nästan visste hon alla
hans företag.


Om aftnarne kunde hon, som eljest var så liflig
och orolig, sitta hela timmar försjunken i drömmar ...
Dessa hennes första drömmar, huru ljufva och
hänförande voro de icke?

En dag såg hon honom gå tvärs öfver gatan och
inträda just i samma hus, som fostermodren bebodde.
Med tillbakahållen andedrägt och klappande hjerta
lyssnade hon. Månne han sökte henne? Åh nej; huru
rodnade hon icke vid alla de förflugna idéer, som
uppstego i hennes själ.

Hvarje dag förnyade den unge mannen reguliert
sin vandring. Redan länge visste hon att han var
anställd såsom biträde på grosshandlaren Wennboms kontor.

Tillfälligtvis möttes de nu några gånger i
trapporna. Han helsade rodnande ... borde hon ej blifva
ond öfver en dylik djerfhet?

Grosshandlar Wennboms familj var den enda ofrälse,
med hvilken de någon gång sammanträffade på större
fester. Fröken Silfverkrona ursäktade sig i sitt
innersta öfver denna nedlåtenhet, med nödvändigheten att
stå väl hos sin värd; eftersom hon hvarken ville afflytta
eller köpa huset. Tvenne alternativ dem hon sökte
undvika, emedan de endast medförde en hop bråk och
besvär.

För resten hade den gamla damen en inrotad
svaghet för klingande namn och hög rang. Hon höll för
sin pligt att vidmakthålla adelns anseende, hvars
sjunkande glans hon aldrig ville erkänna.

Några veckor hade förgått, då Clara på en större
bal hos grosshandlar Wennbom fick tillfälle att 

sammanträffa med den unge mannen, hvars bekantskap hon
på sätt och vis redan tyckte sig ha gjort.

Under en vals rned Anton Berg, så var den unge
mannens namn, förföll det henne som sväfvade hon
mot högre rymder. På en gång så, blygt och ändå
förtroligt talade hon med honom.  Det var som hade hon
sammanträffat med en kär, länge frånvarande vän.   
Deras öde hade också någon likhet. Båda hade som barn
blifvit föräldralösa och aflägsna slägtingar hade åtagit
sig de värnlösas uppfostran, men medan hon växte upp
omgifven af öfverflöd och rikedomar, hade han redan i
barnaåren blifvit förtrogen med försakelsen, fattigdomen
och arbetet.

Innan valsen var slut kände de alla dessa
ömsesidiga förhållanden. Deras blickar möttes sedan ofta
under aftonens lopp. Claras annars öfvermodiga sätt
och ironiska ton var alldeles bortblåst; hon var så glad
och leende, som den lekande solstrålen på en 
junimorgon.

Denna ömsesidiga sympathi de kände för hvarandra
öfvergick småningom till en verklig, djup och helig
kärlek. Och några månader härefter framkallade denna
kärlek en förklaring, då de funno att de ej kunde lefva
utan att få tillhöra hvarandra. 

Anton Berg hade ej några lysande framtidsutsigter;
han var fattig. Men en sådan brist kan ofta ersättas
genom arbetsförmåga, duglighet, förstånd och god vilja,
egenskaper, hvilka i hög grad utmärkte honom. När
nu den ringa friaren anmälde sig, blef den gamla damen

på en gång bestört och förvånad öfver denna oerhörda
djerfhet.

Clara inkallades och då hon bestämdt förklarade,
att hon ansåg mottagandet af detta anbud som sin
största sällhet, förlorade den gamla damen för första
gången i sitt lif den fasthet och sinnesnärvaro som
utmärkt henne. Hon dånade.

Då hon återvann fattningen förklarade hon å sin
sida, att om ej Clara afstod från detta tycke, så skulle
hon förskjuta henne, icke allenast ur sitt hus, utan också
ur sitt hjerta.

Den unga flickan gret, men vidblef sitt tycke.
Fostermodren var djupt sårad; hennes inrotade fördomar
läto ej bortresonera sig och följden blef derföre en
fullkomlig brytning.

Huru smärtsamt upprörd var ej den unga flickan,
då hon för sista gången slöt den obevekliga
fostermodren i sin famn. Upprörd hviskade Clara, att hon
alltid skulle egna henne en dotters kärlek och
tacksamhet. I den gamla damens ögon darrade klara tårar,
men hon sköt hastigt bort den snyftande flickan,
måhända rädd att hennes hjertas känslor skulle komma i
strid med denna jernfasta vilja, på hvilken hon ständigt
satt ett så högt pris.

Clara såg icke tårarne, anade ej denna inre strid.
Förnärmad öfver fostermodrens äfven i skiljsmessans
ögonblick visade hårdhet och ovilja, drog hon sig
tillbaka, för att först återkomma då sorg, sjukdom och
nöd hemsökt och sköflat hennes lycka.


Utstött från sitt barndomshem hade den unga
flickan inga vänner eller slägtingar, till hvilka hon kunde
vända sig för att söka ett skydd. De, som förr slösat
beröm och smicker på alla hennes handlingar, öfvergaf
henne nu, och tycktes knappast igenkänna den de förr
så kärleksfullt omhuldat och beundrat. Ingen röst
höjdes att försvara Claras, i allas tycken, oerhörda
dårskap. Hos fostermodren talade ej heller någon till den
unga flickans fördel... Blott den gamla damens hjerta
opponerade sig någon gång mot den visade hårdheten,
men dess tysta förebråelser blefvo ständigt
tillbakavisade.

Emedlertid hade den gamla enkefrun, som bodde
midt emot, erbjudit Clara att dela sitt rum till dess
lysning och bröllop voro förbi. Detta förslag antogs med
tacksamhet. Anton mötte henne jublande. Han slöt
henne i sin famn och hviskade:

— Blott du ej uppoffrat allt för mycket?

Nej, hon kände sig ej ha uppoffrat någonting, då
hon förtroligt och lugnt lutade sitt hufvud mot den
älskade mannens bröst.

Likaväl gret hon hvarje afton, då hon såg ljus
tändas i fostermodrens rum, och då dennas gestalt
aftecknade sig mot det matta lampskenet, skyllade hon
sig, för att otacksamt hafva öfvergifvit den gamla,
ensamma damen. Men oaktadt dessa tankar kände hon
sig ej ha kunnat handla annorlunda.

Den gamla damen sände äfven många förstulna
blickar, suckar och böner till det midt emot belägna huset,
som gömde hvad hon hade kärast i verlden ... Och dock

förblef allt på samma punkt, emedan dessa båda
qvinnor voro stolta och saknade hjertats förlåtande mildhet
och öfverseende.

Claras lynne skulle måhända i längden lidit alltför
mycket af de stridiga känslor fostermodrens närhet
framalstrade i hennes själ. Men snart flyttade de båda
nygifta till norr, der Anton i närheten af deras bostad
förskaffat sig plats på kontor, med ännu större fördelar
än de han förut innehade.

De nygiftas rum voro så nätta och beqväma, samt
inrättade med så stor smak, att Clara full af förtjusning
dansade rundt omkring. Härvid glömde Anton fråga
henne, om hon ej tyckte sig ha uppoffrat för mycket,
och om hon väl skulle kunna trifvas i deras lilla enkla
hem. De öfverlyckliga slöto sig blott intill hvarandra;
alla bitankar, all oro var försvunnen, ja, jagades för
alltid bort från deras lilla paradis.

Den gamla, vänliga enkefrun bisprang Clara med
nödvändiga råd öfver ett hushålls skötande, och aldrig
fann Anton sin unga hustru vackrare, än då hon röd
och varm kom in för att visa någon ny lyckad budding
eller kaka, hvilken naturligtvis smakade alldeles
oöfverträfflig.

Tvenne små barn förhöjde snart ännu mera deras
husliga, stilla lycka.

På detta sätt hade fyra år förflutit sedan Clara
lemnade sin fostermors hus. Allt var idel solsken och
lycka, då Anton en eftermiddag tidigare än vanligt
hemkom från kontoret, klagande öfver svår hufvudvärk.
Morgonen härpå låg han i brinnande feber. Läkaren

tillkallades och efter några dagar förklarade han att
den sjuka var angripen af en häftig nervfeber. Trenne
veckor härefter var hans tillstånd alldeles hopplöst. Och
likaväl hoppades Clara, ja, icke ens då hans ande var
flyktad kunde hon genast fatta sin oerhörda förlust ...

Småningom försjönk hon i ett djupt svårmod,
hvarur ingenting tycktes kunna rubba henne. Skötandet
af hennes lilla hem och barnens joller och lekar, som
förut gjort henne så stor glädje, var henne nu blott
en plåga.

Den gamla enkefrun, hvilken fortfarande hyst
vänskap och deltagande för de unga makarne, sökte nu
trösta Clara i hennes gränslösa sorg och talade många
allvarliga ord, om det orätta uti, att så uteslutande ha
fästat sitt hjerta vid ett föremål, så att hon tycktes
glömma de pligter, som nu i dubbelt mått ålåg henne
att uppfylla, nemligen barnens uppfostran.

Clara hörde väl på hennes ord, medgaf att hon
hade rätt, men sade sig sakna styrka och kraft att
åter lefva och verka; ty hennes hjerta vore likasom
dött.

En dag kom den gamla frun till Clara. Vid
bortgåendet tog hon med sig hem de båda små flickorna
och sade:

— Barnen behåller jag några dagar, såvida du
icke saknar dem.

— Åh nej, icke mycket — svarade Clara helt
förströdd.

Hennes gamla väninna suckade, skakade på
hufvudet och smekte de små, hvilka lekte och jollrade helt

glada öfver att ha sluppit bort från det dystra
hemmet. Den vänliga gumman gaf dem leksaker och
kakor, och snart glömde de tala om deras lilla »söta
mamma».

En vecka förflöt, utan att Clara lät höra af sig,
då hon en morgon helt tidigt anlände.

— Nu vill jag afhemta mina barn — sade hon
med ängslig brådska.

De små voro yrvakna och började gråta. De ville
icke låta kläda sig, de ville stadna hos tant.

Då blef modrens hjerta så fullt, det kändes som
skulle det brista.

— O, mina älsklingar — snyftade hon, slutande
dem i sin famn — oaktadt min hårdhet har jag
ständigt älskat er lika ömt ... ja, lika ömt, jag känner
det nu.

Och barnen smögo sig intill henne, slående armarne
om hennes hals; ty de igenkände åter den ömma
modren och följde henne villigt och gladt.

Den gamla frun tackade Gud, som bistått henne
vid sträfvandet att åter göra Clara till en öm,
verksam och omtänksam mor.

Emellertid måste nu Clara inskränka sig. Hon
flyttade från deras lilla trefliga våning till ett rum flera
trappor upp i samma hus. Alla öfverflödiga möbler
såldes, och hon lyckades få broderiarbeten från flera
butiker. Oaktadt dessa sträfvanden försvann årligen
alltmera deras lilla välstånd.

Hennes gamla väninna dog äfvenledes efter några
års förlopp, och detta var för Clara en stor förlust.

Nu hade hon ingen till hvilken hon så väl i sorg som
glädje kunde vända sig, alltid viss att finna moderliga
råd och hjertligt deltagande.

Då slutligen äfven en långvarig sjukdom hemsökte
Clara och sedan hennes barn, så sjönk hon allt djupare
i fattigdomens elände. Det var just vid denna svåra
och bekymmerfulla tidpunkt hon för första och sista
gången sökte försoning och hjelp hos fostermodren.

—

Vintern var öfverstånden och man var redan i
början af Mars månad.

Nästan ingen dag hade förgått, som ej Claras nyss
förvärfvade väninna tittade upp till dem, då hennes små
skyddslingar vanligtvis trakterades med något namnam.

Redan länge sedan kände hon Claras historia,
hvilken denna småningom och nästan ofrivilligt hade
berättat.

Ifrån denna stund behandlades Clara som ett högre
väsen; ty den unga qvinnan kunde aldrig glömma den
förnäma damen, hvilken hon påstod sig tydligt se
framtitta bakom den tarfliga drägten.

Väl hade Clara ännu många bekymmerfulla
ögonblick, men de voro ringa mot dem som varit.

Och fröken Silfverkrona ... var hon lycklig? Kände
hon sig nöjd öfver att ännu en gång ha tillbakastött det
enda väsen, som egnat henne verklig kärlek?

Jag vet det icke. Men ifrån den Novemberafton
Clara uppsökte henne, aftogo alltmera hennes krafter,

tills hon slutligen kort efter julhelgen insjuknade i en
häftig feber.

Den gamla damen var mycket orolig och svår att
vårda, så att nästan ingen vecka förgick, som hon ej
måste byta om sjuksköterskor, hvilka ej ens den
förhöjda dagspenningen kunde förmå att stadna.

Just i ett dylikt ganska kritiskt ögonblick anmälde
sig ett gammalt fruntimmer till den lediga platsen.
Denna måste varit mycket van att sköta sjuka; ty
fröken Silfverkrona blef allt nöjdare och lugnare, hvilket
betydligt medverkade till hennes förbättring. Ingen
lade hufvudkudden och svepte täcket så beqvämt och
bra, som madam Rundqvist; ingen hade så punktligt
gifvit henne medicin, eller vakat öfver att den gamla
damens små nycker genast uppfylldes. Madam
Rundqvist blef slutligen alldeles oumbärlig för den förnäma
fröken, som nu var så pass återställd, att hon om
dagarne kunde ligga påklädd.

Madam Rundqvist hade flera gånger talat om att
lemna sin plats, men härom ville ej fröken höra talas,
slutligen hade den förstnämnda försäkrat att hon ej
kunde qvarstadna längre, emedan andra pligter kallade
henne bort, samt hade bestämt sig för att gå
påföljande dagen.

Natten, som föregick denna dag, låg den gamla
damen och vände sig oroligt, utan att få en blund i
sina ögon. Madam Rundqvist låg påklädd på soffan,
der hon insomnat. Slutligen emot morgonen steg fröken
Silfverkrona upp, kastade i största hast kläderna på
sig, dervid helt sakta mumlande:

— Jag måste ha öfvertygelse... jag har ingen ro
för den tanke, som alltmera fått insteg i min själ.

Helt tyst nalkades hon soffan, lutade sig öfver
madam Rundqvist, löste hennes hufvudduk, och då hon
aftog densamma, följde det gråa håret och glasögonen
med.

Yrvaken störtade sköterskan upp... det var ej
längre aning, utan visshet. Clara stod framför sin
fostermor.

— Clara, — snyftade denna, — kan du glömma min
hårdnackade egensinnighet, som hellre vidhängde gamla
fördomar, än att jag ville se dig lycklig.

— Min Gud, min Gud, — hviskade Clara med
sammanknäppta händer. — Du har då bevekt hennes
hjerta, hon förlåter och tänker ej mera på mig med
hätskhet och ovilja!

De båda qvinnorna slöto sig intill hvarandra ...
de kände huru oåtskiljaktiga deras hjertan alltid varit.

När de omsider sutto bredvid hvarandra i soffan,
huru många tankar utbytte de ej om deras längtan och
kärlek! Clara måste utförligt berätta sitt
anspråkslösa lifs tilldragelser, med dess glädje och sorg, hopp
och fruktan, som så rikt vexlat, sedan hon lemnat
fostermodrens hus.

— Men huru fick du veta att jag låg sjuk? —
frågade fostermodren.

— Jo, en afton, sedan barnen sofvit flera timmar
och jag redan slutat mitt arbete, kom fru Holm upp
till mig. Det var den unga frun jag omtalat, som sista
halfåret visat oss så stor välvilja.

Hon var orolig och syntes ha något på hjertat.

Flera gånger frågade jag efter orsaken, då hon
slutligen omtalade, att hon af en bekant fått höra, det
fröken Silfverkrona skulle vara mycket sjuk, samt att
man för hennes räkning nu sökte en sjuksköterska.
Anledningen hvarföre hon ej genast omtalat detta, var
fruktan att oroa mig.

Länge satt jag tyst, försjunken i tankar. Något
samtal ville ej komma i gång, och fru Holm tog god
natt under lifliga förebråelser till sig sjelf, att ej ha
förtegat denna underrättelse, hvilken hon såg oroade
mig mera än hon någonsin hade trott.

Hela natten vandrade jag sömnlös omkring, ej
finnande lugn och ro. Huru lifligt framstod icke för min
själ hvarje ömhetsbevis, som i fordna tider slösats på
mig. Hvad borde jag göra. Denna fråga marterade
mig oupphörligt. Längtan att få komma i min
fostermors närhet grep mig allt mera. Slutligen var jag ense
med mig sjelf. Okänd och förklädd ville jag vårda henne,
och om mina bemödanden kröntes med framgång, samt
hon skulle återvinna helsan, så ville jag lemna henne,
lika okänd och obemärkt, som jag kommit.

På morgonen anförtrodde jag fru Holm mitt beslut,
hvilket hon fullkomligt gillade, samt lofvade under tiden
mottaga mina barn i sin vård. De behöfde mig nu
åter; här var jag öfverflödig ... jag beslöt således att
lemna er, ehuru detta beslut kostade mig många
hemliga tårar.

— Vi skola låta hemta barnen och den goda fru
Holm kan ju åtfölja dem — sade fröken Silfverkrona

helt rädd, att blott på några timmar försaka Claras
sällskap.

De små flickorna anlände slutligen och nu firades
en dag af stilla, ren glädje.

Den lilla lättrörda fru Holm gret af hjertans lust
och kysste Claras händer, hvilket denna på intet sätt
kunde afvärja.

Clara och hennes barn stadnade nu för alltid qvar
hos fostermodren, som i många år fröjdade sig öfver
sällheten att omgifvas af kärleksfulla och hjertligt
tillgifna varelser, en lycka, hvilken den gamla damen så
länge och bittert hade saknat.

De fordna vännerna funno Clara nu lika charmant
som förr. Ja, de tyckte till och med att det
genomgångna lidandet förlänade henne ett visst tjusande behag.

Den gamla grefven och excellensen P. glömde till
och med så långt sina fördomar, att han icke visade
sig obenägen att bjuda den enkla fru Berg sin hand,
hvilket denna, till fostermodrens stora ledsnad, dock
afböjde.

I sitt testamente adopterade han Claras små flickor,
skänkande dem sin förmögenhet och sitt namn, öfver
hvilket han ständigt varit så stolt.

Clara tackade Gud i sitt hjerta för de
solskensdagar, som nu hade randats.

Sina barn lärde hon en ödmjuk förnöjsamhet, samt
att i alla lifvets skiften förtrösta på Guds outransakliga
godhet, som låter sorg och glädje, olycka och lycka
vexla, för att rena och pröfva våra hjertan.

—

</chapter>


<chapter name="Som man är kung till, så regerar man">
<h2>Som man är kung till, så regerar man.</h2>

En afton i November månad 1676, just då
skymningen höll på att öfvergå till natt, red en ryttare stora
landsvägen framåt, hvilken sammanbinder Småland med
Skåne. Med stadig hand tyglade han hästen, som
oupphörligen halkade på den ojemna och slippriga
landsvägen. Regnet föll i strömmar och en och annan stormil
lyfte ryttarens tunga kappa, som i rika veck fladdrade
omkring honom. Emellanåt kastade den resande
spejande blickar omkring sig, det syntes som om han varit
oviss om stället der han befann sig.

I fjerran skimrade dock slutligen ett ljus. Mot
detta efterlängtade föremål styrde han nu sin uttröttade
häst, hvilken kort härefter stannade framför ett lågt
halmtäckt boningshus, bakom hvilket ett kyrktorn
framskymtade.

Den resande hoppade vigt till marken, kastade
tygeln om armen och började bulta på den tillslutna
dörren, som snart öppnades.

— Guds fred, hvem det än må vara, som färdas
i sådant väder, — sade en manlig röst.


—  Tack... är det möjligt att jag och min häst
kan få herberge öfver natten?

Sedan denna fråga helt vänligt blifvit bejakad,
hjelptes de båda männen åt att föra hästen till stallet,
samt gifva honom nödigt foder. Skakande sin
genomvåta kappa och bredskyggiga hatt, följde den resande
sin värd till dagliga rummet. En furubrasa kastade
der sitt flammande sken öfver de finskurade trädstolarne
och det långa ekbordet.

Vid de båda männens inträde uppreste sig ett ungt
fruntimmer, som i det hon flyttade sländan åt sidan,
bad främlingen intaga sin plats och tjenstaktig fattade
i kappan, hvilken hon hjelpte att upphänga till torkning.

— Det är min hustru och mitt namn är Noraeus, —
sade värden upplysande, då den resandes blixtrande ögon
mönstrande öfverflög de omgifvande föremålen. Med nöje
blickade han på sin värds öppna och behagliga ansigte.

— Ni är prestman, — sade främlingen, som af hans
svarta, fastän grofva och slitna drägt, såg hvilket stånd
han tillhörde. Af er kunde jag måhända få veta om
jag snart är vid skånska gränsen.

— Ni är ännu sex timmars väg derifrån, —
svarade Noraeus.

— Ännu så långt, — utropade den resande
misslynt. — Jag förstår icke hur jag så kunnat misstaga mig
om vägen.

Noraeus tog nu plats vid gästens sida, och snart
voro de båda männen fördjupade i samtal, hvilket
uteslutande rörde sig kring landets angelägenhetor, de
oroliga tiderna och krigshärens ställning o. s. v.


Under tiden dukade den unga frun bordet,
hvarefter hon bjöd den främmande att taga plats, samt hålla
tillgodo med hvad huset förmådde.

Alltför blyg att göra några frågor, kastade hon
likväl emellanåt nyfikna blickar på den unge gästen, som
syntes vara omkring tjugo år gammal. Oaktadt hans
ungdom låg ett manligt allvar, paradt med värdighet,
utbredt öfver hela hans gestalt. Helt ogeneradt slog
han sig ned och åt med en frisk naturs och en hungrig
resandes hela matlust.

Efter qvällsvarden ledsagades han genast till husets
enda gästrum, der han kastade sig på den tarfliga
sängen. Oaktadt dess hårdhet och den tjutande vinden,
som skakade det bristfälliga huset, var han snart
försänkt i djup sömn.

Tidigt följande morgon mötte han sitt värdfolk i
hvardagsrummet, hvilka bjödo honom att med dem
intaga sin frukost, samt efterfrågade huru sömnen varit.

— Icke så god, som jag till en början hoppades;
ty midt i natten vaknade jag genomvåt. Regnet
droppade genom taket.

— Det gör mig verkligen ondt, — sade pastor
Noraeus. — Flera gånger har jag tilltäckt taket, och som
jag gjorde det för icke länge sedan trodde jag det
fortfarande var bra.

— Huru kommer det till att prestgården kan vara
i så dåligt skick... är församlingen mycket fattig?

—  Ja, den är liten och fattig, men likväl har jag
lyckats få färdigbyggd en rätt vacker kyrka.  Noraeus

pekade härvid på en för den tiden ovanligt välbyggd
kyrka, som syntes från fönstret. Fortsatte derefter:

— Församlingen hade nemligen ej råd att bekosta
mera än en byggnad och jag tänkte då: bättre att ha
Guds hus i ordning än menniskoboning.

Den unge mannen blickade med välbehag på den
andliges milda ansigte.

Den enkla frukosten var snart intagen. Främlingen
betackade sig på det vänligaste och rustade sig derpå i
ordning, för att fortsätta färden. Under ömsesidiga
välgångsönskningar åtskiljdes man.

Regnet hade upphört, men stormen rasade desto
häftigare. Med så korta uppehåll som möjligt fortsatte
den resande, utan vidare äfventyr, sin mödosamma färd.
Skånes eljest så bördiga, men nu gulnade och 
förtrampade slätter, hade han redan länge uppnått, då han mot 
aftonen måste söka nattqvarter. Af en händelse var
äfven detta i ett presthus, men denna gång var 
boningshuset både stort och beqvämt inredt.

Med en känsla af välbehag slog den resande sig
ned i de stoppade ländstolarne, derunder gladt och 
vänligt språkande med pastorn och hans vackra hustru,
samt emellanåt smekande några små ljuslockiga flickor,
hvilka med fingrarne i munnen helt betänksamt 
betraktade den unge mannen.

Med nedlåtande artighet inbjöd pastor Olafsson den
 enkla främlingen att sitta till bords med dem.

Som den resande icke sofvit föregående natt 
längtade han att få begifva sig till ro. På morgonen 

tackade han sin värd för den goda sömnen; ty på  länge
hade han ej hvilat så beqvämt och bra.

— Ni måste ha ett stort och rikt pastorat, —
tillfogade han.

— Ja, ganska stort och temligen rikt, ehuru
sockenboarne ej gerna vilja släppa till hvad som går åt,
för att ha allt som sig bör. Så fick jag t. ex. för tvenne
år sedan välja emellan kyrka och boningshus, hvartföre
jag valde det sednare. Ett hus der menniskor <i>bor</i>, har
naturligtvis företräde framför ett, der de blott vistas
några timmar i veckan, ehuru det sannerligen är fara
värdt att predika i det usla rucklet.

Den unge mannen svarade ej något, men hans
panna mulnade och han blickade betänksamt till golfvet.
Plötsligen ljusnade hans anletsdrag, en blixt sköt ur
hans ögon och han betraktade sin värd med stränghet,
blandad med ironi.

Kort härefter skiljdes man åt och främlingen satt
ånyo till häst. Den var halt och färden gick
långsammare än som egentligen var förenligt med ryttarens
tålamod.

En liten koja stod vid vägen, han steg af, band
hästen vid grinden och gick in. — God morgon —
helsade han.

Den lilla gossen helsningen gällde, strök blott
luggen ur pannan och fortsatte oafbrutet sin påbörjade
frukost.

— Kan du säga hvar nästa gästgifvaregård är
belägen?


— Ja, det kan jag, svarade gossen med munnen
full af mat; ty jag är sjelf derifrån, har blott varit här
med ett ärende från husbond'.

— Har du då lust att visa mig vägen, så tugga
raskt ur munnen, skall du få sitta bakom mig på hästen.

Detta lät gossen ej säga sig tvenne gånger. Hastigt
hopsamlade han matsäckens förråd, men vidblef derefter
att söka på golfvet och rundt omkring sig.

— Hvad söker du?

— Min »lommeknif», svarade han jemrande och
kastade misstrogna blickar på den unge mannen, som
slagit sig till ro vid fönstret.

— Du menar väl aldrig jag har tagit den?

— Det säger jag inte ... men hade jag varit ensam,
så nog hade jag haft den.

— Hör min gosse, lyft lite på påsen.

Gossen gjorde så och småflat tog han upp den
förlorade knifven.

— Är du nu klar, så följas vi åt.

Ryttaren och hans lille vägvisare voro snart till
häst, hvilken så raskt som möjligt trafvade framåt.

Till följe af den unge mannens frågor omtalade
gossen, det hans föräldrar voro döda, att han sedan måst
gå och tigga, men att han på den gästgifvaregård, dit
de ämnade sig, nu var anställd som fårvaktare, samt att
han hade det mycket bra, och nog aldrig i tiden kunde
få det bättre.

— Kan J gissa hvad jag ätit till frukost, frågade han
derpå helt stolt.

— Kanhända sill och bröd.

— Nej, bättre upp.

— Nå, välling då?

— Bättre upp.

— Det var väl aldrig fläskpankaka?

— Träffadt — svarade gossen, småmysande vid
minnet af den förträffliga kakan.   

—  Nå, kan du gissa hvem jag är? — frågade
ynglingen småleende, i det han kastade en blick öfver
axeln på den lille gladlynte pilten.

— J ä' väl krigsman, kan jag tänka.

— Ja, men hvad för en titel tror du jag har?

— Kanske korporal?

— Bättre upp.

— Underofficer?

— Bättre upp.

— Löjtnant då?

— Bättre upp.

Gossen ref sig i den ljusa luggen, hela hans
kunskapsförråd i den vägen var uttömdt. Skrattande
ropade han:

— Jä' väl aldrig kungen heller!

— Träffadt — svarade konung Carl XI och gaf
hästen ett slag med ridspöet, så att den hoppade till,
hvarvid den lilla gossen föll till marken i en stor vattenpöl.

— Som J ä' kung te', så regerar J ock, — ropade
pojken förargad efter konungen, som fortsatte färden,
sedan han med en blick öfvertygat sig, att gossen var
oskadad.

Den af gossen anvisade gästgifvaregården
uppnåddes  snart. Der omringades han af en större 

ryttarskara, som vid hans åsyn uppgaf ljudeliga hurrarop.
Vänligt helsande med handen, besvarade han lugnt deras
ängsliga frågor om orsaken till hans fördröjda
uteblifvande.

Medan det kungliga följet väntade på hästombyte,
begärde Carl XI bläck, penna och papper.

Derpå skref han ett gåfvobref till gästgifvarens
fårvaktare på ett stort kronohemman, för att af honom
och hans efterkommande få brukas och bebos till
evärdeliga tider. Under sin sedvanliga namnteckning skref
han:

<i>»Som man är kung till, så regerar man ock.»</i>

Härefter utfärdade han ett påbud, der pastor
Noraeus ålades att byta pastorat med kyrkoherden Olafsson,
ithy: Att den som så väl förstod sig på att inrätta
menniskoboning, nog också i den lilla fattiga
församlingen skulle förstå att anskaffa en sådan, samt att den,
som så väl kunde inrätta ett Guds hus, säkert också i
sin nya församling skulle låta uppbygga en kyrka, der
Herrans lof kunde värdigt förkunnas.

Desslikes utnämnde han pastor Noræus till den lille
fårvaktarens förmyndare och uppfostrare, anbefallande
honom åt en god men sträng uppsigt.

Derpå afsände han en kurir, med befallning åt en
kronofogde att till punkt och pricka fullgöra hans vilja.

De båda andlige blefvo högst bestörta då de
erforo, hvilken hög främling de så nyligen herbergerat.
Med ödmjukt sinne gladde sig pastor Noraeus öfver den
fördelaktiga förändring hans öde hade tagit, likväl
kännande stort medlidande för sin medbroder. Hvad pastor

Olafson beträffar harmades han väl i djupet af sin själ.
Ehuru ung, var konung Carl XI redan känd för sitt
beslutsamma och obevekliga sinne, hvarföre han, utan att
knota, fogade sig i den hårda nödvändigheten, väl
vetande att detta var enda medlet, för att ej i ännu högre
grad förvärra sin belägenhet.

Emedlertid var detta byte kanske ett medel i
försynens hand att ödmjuka hans hjerta och mera föra
honom från det timliga till det eviga goda, hvars tolkare
han på jorden åtagit sig vara.

Den lille fårvaktaren växte upp i gudsfruktan och
blef en yngling med oförvitliga seder. Han antog pastor
Noraeii namn, som, sjelf utan söner, gladde sig åt, att
till studier få uppfostra sin fosterson; men härtill hade
denne ej någon böjelse. Han blef en driftig och duglig
landtbrukare. Till sitt trefliga hemvist fick han
sedermera som brud föra sin fostersyster, de vördige
prestmakarnas enda dotter.

Från denna lilla obemärkta vrå af verlden,
uppsändes många böner för konung Carl XI och hans
efterkommandes välgång.

Såväl den höga kungliga, som den ringare slägten
är utdöd. Man är till och med i okunnighet om stället
der dessa händelser en gång lärer ha timat, ja, hvem
kan ens gå i god för, att de uppgifna namnen äro de
rätta, men tilldragelserna fortlefva i folktraditionen; <i>ty
icke alltid glömmes en bevisad välgerning.</i>

*

</chapter>

<chapter name="Min första dröm">
<h2>Min första dröm.</h2>

Omkring åtta års tid hade jag som praktiserande
läkare vistats i Stockholm, då en afton på kongl.
operan min uppmärksamhet fästades på en ung, ovanligt
vacker qvinna, som hade sin plats i logen bredvid.
Förr en gång tyckte jag mig hafva sett detta bleka,
fina ansigte, med dess stora, mildt strålande ögon.

Plötsligt flyttades jag af mina drömmerier hela tio
åren tillbaka. Den qvafva gasuppfyllda salongen
försvann och för några ögonblick kände jag mig omfläktad
af doftande sommarvindar. Den unga, bleka qvinnan
var förvandlad till en rosig sextonårig flicka, bakom
hvars oskuldsfulla blyghet en qvarlefva af den barnsliga 
lekfullheten stundom framtittade. Ja, det fanns
för mig ej längre något tvifvel ... det måste vara Louise
Edling; hon som först kom mitt hjerta att slå af en
orolig, onämnbar längtan; hon som gaf form åt mina
första drömmar om huslig sällhet, som blef mitt ideal
för qvinlig fullkomlighet ... På en vink från henne
skulle jag gladt gått i döden. Likväl var jag så blyg,
att jag i verkligheten knappast vågade nalkas henne, 
ännu mindre låta henne ana alla de glödande känslor
hon uppväckte i min själ.

Huru ofta hade jag ej från mitt fönster betraktat
denna ljusa, ljufva gestalt, som allena eller tillsammans
med jemnåriga alltid uteslutande väckte mitt lifligaste
intresse.

Och nu ... var detta intresse väl försvunnet? Ack
nej, men drömmen, tjusningen var borta. Jag log då
jag tänkte på huru lugnt jag återsåg henne, som jag i
afskedets ögonblick trodde mig skola återse med så
stormande glädjekänslor. Andra pligter, andra omsorger 
... ja, för att vara sanningsenlig, andra tycken och
känslor hade undanträngt hennes bild ur min själ, der
den stod som en bleknad sällhetsskugga, skådad genom
minnets klara fjerrglas.

Våra ögon möttes, ovilkorligen helsade jag. Hon
besvarade min helsning kallt och främmande.

— Förlåt, — började jag — men har jag ej den
äran att tala till mamsell Edling? Förmodligen kan jag
ej smickra mig med att vara igenkänd, ty hela tio åren
ha förgått sedan vi sammanträffade i Marstrand vid en
badsejour. Mitt namn är Holmer.

Och nu mindes hon mig mycket väl, fann mig
oerhördt förändrad sedan denna tid, eljest hade hon
nog känt igen mig, ty denna sommar var ett bland
hennes gladaste minnen, hvilka hon troget bevarade.
Vi fördjupade oss härpå i upprepandet af fordna
händelser, som oaktadt deras obetydlighet likväl egde för
oss det slags intresse, som hågkomsten af vår tidigaste, 
snart försvunna ungdom alltid uppväcker i vår 
själ. De äro lifvets vårminnen, och hvarken sommarens
sol, höstens vindar eller vinterns snö kan komma dess
späda, grönskande blad att gulna, affalla eller förintas ...

Under samtalets lopp omtalade hon sig nu vara
föräldralös, men att hon innan deras död för fem år
sedan gift sig med kammarrådet von Dorff, samt att hon
hade ett enda barn, en liten dotter. Vid omnämnandet
häraf ljusnade hennes ansigte, den renaste moderskärlek 
strålade ur hennes sköna ögon ... Ah, jag förnam
likasom en afundsjuk känsla uppstiga i min själ ...
förtjenade herr von Dorff denna lycka, hvilken jag
aldrig vågat söka, blott drömma om. Jag stod så
ensam i verlden, min ensamhet förekom mig riktigt tung
och tryckande.

Då vi skiljdes åt, sade hon sin adress och bad mig
snart helsa på.

Fastän jag hvarken glömde fru von Dorff eller
hennes vänskapsfulla inbjudning, försvunno
vintermånaderna utan att jag begagnade mig häraf, emedan
ständigt något hinder inträffat, som afhållit mig från
att fullgöra det utlofvade besöket.

En dag i April månad erhöll jag en biljett från
en kollega, hvilken anmodade mig att vara följaktig till
fru von Dorff, som betänkligt insjuknat och nu yttrat
sin önskan det hon måtte konsultera mig.

Icke utan oro begaf jag mig till ort och ställe. Först
nu kom jag med allvar att tänka på den unga qvinnans 
bleka kinder och vemodsfulla, ja, lidande utseende.

Den sjuka låg på en säng, höljd af ett rosenrödt
sidentäcke och omgifven af bländhvita kuddar. Jag 
häpnade vid den förändring sjukdomen åstadkommit ...
Hvad är ungdom och skönhet, då den alltförhärjande
döden nalkas oss?

Louise räckte mig sin lilla fina, genomskinliga hand,
och med ett huldt småleende sade hon:

— Således måste jag bli sjuk, för att förmå herr
doktorn hålla sitt löfte med att besöka oss?

— Jag hade hellre önskat att aldrig få återse er,
än som nu är fallet — svarade jag ofrivilligt, i det jag
tog plats vid hennes sida.

— Ni finner mig således mycket sjuk, mycket
förändrad — sade hon mildt småleende. — Jag är ej rädd
för att dö — fullföljde hon efter några ögonblicks
tystnad — redan länge har jag gjort mig förtrogen med
denna tanke. Det var ej er kända skicklighet jag
åkallade för att rädda ett åt döden hemfallet lif ... då jag
önskade ert besök ... Under mina sista lefnadsdagar vill
jag endast omgifva mig med förtrogna och tillgifna
vänner, det var derföre jag bad er komma. Jag vet ej
hvarföre, jag räknar er till deras antal — men icke sannt,
ni tillåter mig ju göra det?

Till svar tryckte jag blott hennes hand, hvilken
jag ännu qvarhöll.

I samma ögonblick inkom en liten ljuslockig
barnelfva, som skyndade mot sängen.

— Nig vackert Nina lilla — sade fru von Dorff.

Helt lydaktigt gjorde lilla Nina sitt offer åt höfligheten, 
derpå kröp hon upp i sängen, sättande sig vid
modrens sida.


— Tanken på att lemna henne — sade fru von
Dorff, smekande barnets fylliga rosenkinder — gör mig
dock ibland ganska sorgsen. Gerna hade jag velat
lefva för att vaka öfver att hennes lif ej måtte bli lika
förfeladt, som ... som så många andras.

Hennes röst lät vemodsfull ... hade hon då icke
varit lycklig? Var det kanhända af ett sjukt sinne,
som hennes helsa och krafter så tidigt blifvit brutna ...
ja, så måste det vara. Jag hörde det på den
undertryckta sucken ... jag läste sagan härom i hennes
undergifna, tärda och lidande ansigte.

Min kollega inkom nu och afbröt alla vidare
funderingar i detta ämne, och lilla Nina förvisades till
barnkammaren.

En allvarlig undersökning företogs om den sjukas
befinnande. Helt nedslagen insåg jag att icke något
hopp fanns om hennes vederfående, ty det var ett
redan långt framåtskridet ryggmärgslidande.

Hädanefter egnade jag dagligen några timmar åt
den sjuka, och sökte så vidt det stod i min makt att
underlätta hennes plågor.

Min förmodan det hon ej varit lycklig i sitt
husliga lif, bestyrktes alltmera, sedan jag lärde känna
kammarrådet von Dorff och såg hans kalla, intetsägande
ansigte.                                                    

Svärmisk och känslig hade hon oförstådd förtvinat
vid den beräknande verldsmannens sida.

Flera gånger förde jag talet på hennes husliga
förhållanden, och på det val af make, som hon hade gjort;
men hon afbröt mig helt kort sägande: att hennes 
föräldrar önskat och påyrkat detta giftermål, samt att de
gingo bort lyckliga och nöjda öfver hennes betryggade
framtid.

En morgon infann jag mig som vanligt. Till min
förvåning möttes jag vid dörren af Louise's darrande
gestalt.

Ångestfullt fattade hon min hand och sade med
häftig röst:

— Nina är mycket sjuk, hon har yrat hela natten.

Jag följde henne till sängen, der lilla Nina oroligt
slumrade med halföppna ögon och högt rodnande kinder.

Den lilla hade hjerninflammation.

Dagen derpå hade hon kämpat ut sitt korta, lyckliga 
och leende lif.

Med förvånande kraft vakade Louise vid det döende
barnets sida. Det var den slocknande lifslågan, som
fladdrar upp, ögonblicket förrän den dör.

— Jag sörjde öfver mitt barns framtid. Gud har
nu tagit bort sorgen från mitt hjerta — hviskade hon,
kyssande den lilla slumrerskans marmorhvita panna.

I den trånga kistan hvilade snart lilla Nina på sin
moders arm ... Vid hennes barm fann hon i lifvet som
i döden sin bästa hviloplats.

Länge blickade jag på Louises bleka förklarade
ansigte.

Den barnlöse enklingen stod vid min sida, hans
snyftningar voro de enda ljud som hördes. Nu, om icke
icke förr, kände han hvad han egt och förlorat.

Äfven jag fällde en tår ... den föll tindrande ned
bland de blommor, som höljde Louises hvitklädda gestalt.


Måtte den få ligga der, ett blygsamt offer af den
tillgifna vänskap jag in i döden egnat åt henne, som
varit min första kärlek, för henne, om hvilken jag drömt
min första, renaste och heligaste dröm!

—

År hafva förgått sedan denna stund, men jag har
ofta funnit månget sjukt sinne, hvilket dukar under för
hopade motgångar.

Menniskan är i sanning en slaf under omständigheterna 
... dess tryckande band slår den starkaste själ
i sina bojor. Omständigheterna kunna tillintetgöra de
ädlaste sträfvanden, och månget varmt hjerta har
upphört att slå, då den kalla, beräknande verkligheten
krossat dess förhoppningar och skingrat dess illusioner.

—
</chapter>

<chapter name="Jungfru Lona">
<h2>Jungfru Lona.</h2>

Om mina föräldrar minnes jag ingenting; ty de
voro döda innan jag egentligen fått något minne. Det
enda jag vet är, att min far varit en hederlig
portvaktare och tillika möss-skräddare, samt att min mor nitiskt
hjelpt honom att sköta dessa båda vigtiga åligganden.
Vid deras frånfälle åtog sig moster Malena min lilla
öfvergifna personlighet.

Moster var gift med en skomakare, som utom det
att han kunde förfärdiga alldeles outslitbara skor och
kängor, hvilket jag minst hundrade gånger om dagen
hörde honom heligt försäkra, äfven hade en stor böjelse
och beundran för skådespelareyrket. Hvarje söndag
gick han på kongl. operans femte rad, dit moster ibland
åtföljde honom. Måndagen var hans fantasi i liflig
rörelse och han deklamerade i flera timmar, hvarvid läst
och syl vanligtvis spelade förrädares roler. Vid dylika
tillfällen samlades vi barn — utom mig hade mina
slägtingar en gosse och fyra flickor — vi samlades som
sagdt i en klunga, och stodo med uppspärrade ögon
och  munnar, åhörande den, åtminstone för oss, 

obegripliga harangen. Först när morbror var helt varm och
andtruten höll han upp, då nickade han vanligtvis helt
förnöjd med sitt lilla hufvud och upprepade gång efter
annan: — jo, jo, så går det till!

Moster Malena skakade väl ibland på hufvudet.
Men det var alltid med en viss beundran hon blickade
upp till sin talangfulle man.

Vi voro boende i en smal gränd på norr, der jag
hade många lekkamrater. Rännstenen utgjorde nästan
året om vårt egentliga tidsfördrif. När det hade regnat
och vattnet var någorlunda klart, så föreställde den en
stor sjö, och trädstickor med instuckna papperslappar
voro skepp, hvilka vi ofta hade sorgen se förlisa mot
någon förrädisk sten, som vår stora sjö ej mägtade
öfverskyla. Ibland öfvade vi vår vighet med att hoppa
jemfota öfver den. Väl hände det att vi plumsade midt
uti, då det alltid vid hemkomsten vankades tusende
snubbor; men vi förbättrades egentligen icke icke häraf.

Bortom rännstenen visste jag knappast det fanns
någon verld. En dag föresatte vi oss dock att springa
tills rännstenen slutade. Detta försök misslyckades helt
och hållet; ty den följde oss i oräkneliga bugter och
blott med möda återfunno vi hemvägen.

De flesta af barnen hade föräldrar, om hvilka de
ofta talade. Häraf väcktes slutligen min egen undran,
hvarföre jag inga hade. En afton frågade jag morbror
härom.

— Låt de döda hvila i ro — sade han med sin
dofvaste grafröst.


Jag blef helt förskräckt och drog mig undan i en
vrå, hvarvid morbror dunkade på sin läst, smålog och
satte sin lilla uppnäsa i vädret, säkert förtjust öfver
att hans tragiska förmåga kunde frambringa en dylik
verkan.

Månne jag stört deras ro? Denna föreställning
isade mig med förskräckelse. Hvarje gång tanken på
mina föräldrar ville uppstiga i min själ, lät det många
år härefter helt doft för mina öron: — Låt oss hvila
i ro, låt oss hvila i ro!

Jag var omkring sju år gammal, då moster blef
häftigt sjuk af förkylning vid en stortvätt. Hon talade
då länge och ofta om sitt frånfälle och var mycket
orolig för vår framtid, samt bad morbror så innerligen att
han skulle vara rädd om oss, och uppfostra oss i tukt
och herrans förmaning. Fjorton dagar efter sitt
insjuknande var hon död.

Morbror förtviflade, han gret och slog sig för sitt
bröst och försäkrade: att han förlorat den bästa bland
jordens qvinnor. Och det var verkligen sannt, att han
hade förlorat en god hustru och vi en öm mor; ty
moster Malena var, om ej bland de allra yppersta,
dock en hjertegod och välmenande qvinna.

Vi barn greto och jemrade oss, samt kunde
omöjligen förlika oss med tanken på att ej mera få se och
tala med henne.

Efter begrafningen började morbror åter arbeta,
men det gick ej så lustigt som förr. Skodonen
började också på att blifva allt mindre outslitbara.
Jungfrurna  i trakten, hvilka aldrig opponerat sig mot hans

bedyranden om arbetets utmärkta beskaffenhet, slogo
nu en och annan knyck på nacken och försäkrade: —
Det mästaren började omenskligt slurfva, och att om så
skulle fortgå, de bestämdt vände sig till någon annan.

Morbror svarade icke något, han hängde blott på
hufvudet, suckade och såg nedslagnare ut.

En dag då jag skulle hjelpa honom med några
små uppdrag och dervid burit mig ovanligt tafatt åt,
utbrast han förtörnad:

— Det kan jag säga på förhand, min käre 
Ferdinand, att någon skicklig skomakare blir du aldrig;
ty vid det ringaste göromål bär du dig bakvändt åt.
Väl vore derföre, om du på annat sätt kunde få din.
utkomst ... Syster min, som bor utom staden, har
lofvat att som egen taga min äldsta flicka. Jag önskar
någon ville vara så barmhertig och äfven åtaga sig
dig ... ty sedan Malena är död, är det sträfsamt nog,
att föda så många munnar.

Jag stod helt försagd, det hade aldrig fallit mig in
att jag vore till last, eller att det ej vore min rättighet
dela hans bröd. O, det kändes så tungt!

— Kom hit din parfvel och kyss mig. Jag mente
egentligen ej något, fastän det kanhända förekom dig
så ... Då jag tänker på Malenas många förmaningar
blir jag helt modstulen; ty icke kan jag som sig bör
uppfylla alla de skyldigheter, hvilka nu åligga mig ... Se
så, var nu glad igen ... nog kan du bli en dugtig karl!

Han strök helt vänligt min kind.

Det oaktadt kände jag mig icke glad, utan smög
mig undan så snart jag kunde. Sättande mig på den

lilla stentrappan, som förde till källaren, började jag
bitterligen gråta.

— Ack, om moster Malena lefvat — var min
uteslutande tanke, och dervid gret jag allt häftigare.

En liten mager hand rörde vid min axel, och jag
blickade upp i ett par vänliga blå ögon, hvilka
medlidsamt sågo på mig.

Jag igenkände genast jungfru Lona, som, så länge
jag mindes tillbaka, bott i ett litet vindsrum öfver
gården. Vid förbigående hade hon alltid vänligt klappat
mig på hufvudet och ofta tilltalat mig, samt då och
då skänkt mig en liten slant.

— Du gråter, min gosse, hvarföre är du så ledsen?

— Ack — snyftade jag med ännu större 
häftighet — jag vet ej hvad jag skall taga mig till ...
morbror är jag blott till en börda ... om ändå moster
Malena lefvat!

Jungfru Lona stod en stund och betraktade mig
helt betänksamt, derefter ljusnade alltmera hennes
ansigte.

— Torka dina ögon, lille Ferdinand, och snyt dig
också — sade hon och klappade mitt hufvud. — Gud
utser alltid råd och hjelp åt den som behöfver det ...
Jag vill gå in och tala med mästaren — tillade hon.

Hon dröjde ej länge borta, men då hon återkom
såg hon ännu blidare ut, samt sade:

— Vill du lofva mig att bli en riktigt snäll gosse,
så skall du få bo hos mig. Mästaren och jag äro ense
i denna  punkt och han har verkligen svårt att ensam

försörja och sköta så många små barn. I afton skall
jag afhemta dig — tillade hon, nickande med hufvudet.

Jag trodde mig drömma, så underlig blef jag till
mods.

Morbror var mycket vänlig, sade att en oförväntad
lycka händt mig och att jag kunde tacka Gud, för jag
fick komma till en så god och hederlig menniska.
Derpå hjelpte han mig, att i ett knyte sammanpacka mina
tillhörigheter, kysste mig på pannan och bad mig ofta
titta in.

Redan flera timmar hade jag varit i ordning och
väntat på jungfru Lona. Slutligen kom hon.

Förande mig vid handen, gingo vi trenne trappor
upp. Derpå öppnade hon en liten dörr och bad mig
stiga in.

Betagen af utomordentlig förvåning stadnade jag.
Aldrig någonsin hade jag sett maken till herrlighet.

Mina slägtingar bodde på nedra botten, der vi blott
hade ett mörkt och ruskigt rum, hvilket blef ännu
mörkare och ruskigare genom de många omgifvande
höga husen. Redan länge hade vi haft skymning och
här uppe var full och solig dag. Rummet var
ljustapetseradt och aftonsolen sken så vackert in genom de
blanka fönsterrutorna och förlänade de hvita, renstärkta
gardinerna och sängomhänget en röd färgskiftning. I
fönstret voro en mängd blomkrukor och hela rummet
uppfylldes af reseda- och rosendoft. Vid fönstret stod
ett måladt bord, på hvilket en fin serviett var utbredd,
och stoppade stolar med röda öfverdrag voro i sträng,
orubblig ordning uppradade kring väggarne.


En liten trefärgad katt kom spinnande emot sin
matmor. Hon smekte honom, hvarvid han böjde sin
vackra rygg i många behagliga bugter.

— Misse lille, nu skall du ej få så ledsamt, jag
har skaffat dig en liten efterlängtad lekkamrat — sade
hon.

Under all den glädje jag kände, smög sig snart en
modstulen tanke i min själ ... Månne ej jungfru Lona
omsider skulle bedja mig gå, skulle jag icke äfven här
vara till öfvers?

Det var som anade hon mina tankar, ty hon sade
uppmuntrande:

— Min käre Ferdinand, här skall du få vara så
länge du är snäll och uppför dig väl, hvilket du med
Guds hjelp nog alltid skall göra. Du kommer äfven
att få göra mig en och annan handräckning, så att jag
skall hafva mera nytta än skada af dig.

Hvad detta kändes ljuft; ty jag ville så gerna bli
en nyttig menniska. Helt glad och nöjd kastade jag
armarne om Lonas hals och kysste henne.

— Gud välsigne dig — sade hon och torkade med
handen bort några tårar, som förlänade hennes blå ögon
ett darrande skimmer.

Derpå gaf hon mig mjölk och bröd, samt bäddade
min säng i en vrå på en liten halmmadrass, som hon
lade öfver några stolar, och bredde sedan ut rena
lakan och ett täcke. Jag gick till sängs och tyckte, att
ingen af de förtrollade prinsar, hvars lefnadsöden jag
ofta med förtjusning hört omtalas, någonsin kunde haft
det bättre än jag.

— Kan du ingen aftonbön? — frågade hon, då
jag ville säga »god natt».

Jag kunde tvenne, och sedan jag uppläst dem
kysste hon mig på pannan och hviskade sakta ett »Gud
signe'n».

Nu började en annan tid, än den jag upplefvat
hos mina slägtingar. Min dag indelades i en viss
ordning, och blott några fritimmar fick jag springa omkring
och leka. De öfriga tillbringade jag på vårt lilla rum,
i  hvars solljusa stillhet jag alltmera fann mig lycklig.

Ifrån första stund anförtroddes mig vattnandet och
skötandet af de vackra blomstren, på hvilka jungfru
Lona satte ett så högt värde; äfvenledes kattens
matande, stickors skärande m. m., hvilka göromål jag
uträttade med stor högtidlighet, troende mig vara till
outsäglig nytta. Det var ej utan, att jungfru Lona
styrkte mig i denna tro, ty hon upprepade ofta:

— Hvilken dugtig karl kan du ej blifva med tiden,
lille Ferdinand, när jag redan nu har så stor nytta
af dig!

Ibland helsade jag på i mitt fordna hem, och blef
alltid emottagen med den största hjertlighet. Till en
början var morbrors lynne tungt och allvarligt, men
snart såg man honom åter småle och helt belåten sätta
sin lilla näsa i vädret. Ja, ett år var ej förgånget
sedan mosters död, förrän han började småsjunga och
deklamera med lika stor pathos, som före hennes
bortgång, till en ung tvätterskas oändliga förnöjelse, hvilken
nyligen flyttat in i huset midt emot. Emellertid tittade

hon in, för att leka med de små, »välsignade barnen»,
för hvilka hon hyste så stor ömhet.

En söndags eftermiddag sade morbror till mig, i
det han tog den unga tvätterskan om lifvet:

— Se här ser du din nya moster. Barnen
behöfva någon att hålla sig till och äfven jag — tillade
han småleende.

Detta beslut kunde jag icke rätt gilla. Min
barnsliga själ förstod ej huru man kunde sörja så djupt och
sedan glömma; jag hade funnit det mycket naturligare
om han dött af sorg, likt hjeltarne i mina sagor.

Jag hade nemligen af jungfru Lona fått en hel
mängd sagoböcker, i hvilka jag redan nu försvarligt
nog kunde läsa, sedan min fostermor bibringat mig de
första grunderna.

En dag, jag hade redan varit halftannat år hos
jungfru Lona, klädde hon mig midt på sjelfva
hvardagen i mina bästa helgdagskläder. Hon såg derunder
helt betänksam ut, till och med sorgsen. Derpå tog
hon mig vid handen, och så gingo vi öfver stora och
små gator, tills vi slutligen stadnade utanför ett
ståtligt hus, omgifvet af en liten trädgård.

— Vänta härute — sade hon, och aflägsnade sig.
Efter en god qvart återkom hon och bad mig följa
sig upp. Vi inträdde i ett stort rum, öfverfyldt af
böcker, inneslutna i granna bokskåp. Framför ett
skrifbord satt en fyratioårig man, som hade ett allvarligt,
men behagligt utseende.

— Här är gossen, jag talade om med herr
rektorn, och jag hoppas han skall blifva till nöjes.

— Ferdinand lille — tillade hon med sakta röst.
Jag lemnar dig här, på det du må uppfostras till en
bra menniska. Jag kan ej lära dig mera, än hvad jag
redan gjort, och tror du mera passar till läskarl än
handtverkare. Var snäll och flitig, samt gör mig all
heder.                                                                                   

Gråtande kastade jag mig i hennes famn. Huru
smärtsamt att jag måste lemna henne.

—  Skola vi ej mera återse hvarandra — frågade
jag snyftande.

— Hvarje söndag, då du under veckans lopp varit
flitig — hviskade hon; sköt mig ifrån sig och stängde
dörren emellan oss.

Behöfver jag tillägga, att ingen söndag förflöt, som
jag icke besökte henne, och att dessa söndagar voro
för mig likt de skönaste festdagar; ty ju mera jag
vexte upp, ju mera förstod jag att värdera det goda
min fostermor gjort och verkat för mig.

Emellertid funderade jag många gånger öfver
sättet, hvarigenom hon lyckades förskaffa mig plats, som
helpensionär i rektor M:s utmärkta pensionsanstalt. Flera
gånger frågade jag henne härom, men hon skakade blott
på hufvudet, smålog oeh menade att detta vore en
hemlighet, som hon nog skulle taga med sig i grafven.

Först då jag tagit magistergraden, berättade mig
rektor M., på sjelfva min förlofningsdag med hans
äldsta dotter, huru härmed hängde tillsammans.

Jungfru Lonas far hade varit lots och då, med egen
lifsfara, räddat en rik engelsman från att omkomma i
vågorna. Af tacksamhet hade denne till honom låtit

utbetala en liten årlig pension, hvilken vid föräldrarnes
frånfälle öfvergått till deras enda, ogifta dotter.

Härigenom hade Lona alltid haft ett sorgfritt
lifsuppehälle, samt till och med kunnat lägga något
afsides; ty hon var af naturen sparsam och hade få behof.

Denna pension bestämde hon för min uppfostran.

Rektor M. var icke rik och hade nyligen gift sig,
då jungfru Lona första gången besökte honom. Likväl
erbjöd han sig att emottaga mig som frielev, men 
härom ville Lona icke höra talas. Hon menade, att också
hon ville ha sin andel i min uppfostran:

— Skänk ni honom lärdom — tillade hon — så
skänker jag honom födan; ty den penningsumma jag
årligen kan erlägga, vet jag är otillräcklig och kan
blott förslå till detta sednare. Tro ej heller att jag
gör någon stor uppoffring härvidlag; mina årslånga 
besparingar räcka till åt mig; för resten är jag frisk och
sund. Det är orätt af mig att ständigt ligga på
latsidan, då jag både kan sy och spinna.

Och dervid förblef det.

Men jag skyndade hastigt bort från min intagande
fästmös sida. Med brådskande steg ilade jag öfver de
många gator, som skilde mig från det mörka hus, der
min fostermor fortfarande hade sin lilla trefliga bostad.

Uppkommen i det gamla, kära och välkända
rummet, kastade jag armarne, likasom då jag var barn,
om hennes hals och hviskade under tårar: att jag kände
allt och visste nu hvilka uppoffringar hon gjort, för att
låta främlingen, som hon upptagit till sitt hjertas barn,
få den uppfostran hon bestämt åt honom.

— Tyst, jag vill aldrig höra talas om'et —
hviskade hon buttert, medan klara tårar dallrade i hennes
ännu så vackra blåa ögon.

Vid mitt giftermål öfvertog jag min svärfars plats
vid skolan.

Morbrors familj var då kringspridd, han sjelf
längesedan död; men några år dessförinnan anförtrodde han
mig: att fastän hans hustru var en snäll menniska,
kunde hon dock ej komma upp mot »salig Malena»,
som han evigt skulle sakna.

I mitt hus har jag upptagit Karin, hans yngsta
dotter, för att gifva henne en passande uppfostran; ty hon
har icke allenast ärft sin fars smak för theatern, utan
visar sig också äga de största dramatiska anlag.

Flera år lefde min fostermor för att glädja sig åt
min husliga lycka; men min hustru och jag kunde
aldrig öfvertala henne att flytta till oss. Vid alla våra
försök härtill svarade hon:

— I mitt lilla rum trifs jag så godt, och mina
tankar äro då alltid hos er ... Jag behöfver ej mera
för att vara lycklig. För resten är jag för
gammaldags och passar icke för nutidens folk.

Kanske hade hon rätt häruti. Åtminstone var hon
kruserlig och ödmjuk, så att hon ibland bragte mig i
förtviflan.

Så till exempel, när vi hade främmande, ville hon
aldrig besöka oss. Desslikes nekade hon till dopet bära
vår förstfödda. Hela aftonen uppehöll hon sig i
sängkammaren och stod bakom den halföppnade dörren,

der hon med sammanknäppta händer åhörde den heliga
ceremonien.

Flickan uppkallade jag efter min fostermor; men
denna hviskade under tårar:

Käre Ferdinand, detta var alldeles för mycken ära!

Mina barn täflade framdeles om att få gå till
»farmor Lona», då de hörde på hennes vackra sagor och
åto af hennes förträffliga kakor.

Men redan länge hafva dessa barn burit
blomsterkransar till min fostermors graf, med hvilka de pryda
den enkla minnessten, som är rest öfver hennes stoft.

Döende hvilade hennes blickar på mig, då jag
emottog hennes sista suck och hon hviskande sade:

— Gud välsigne dig, käre Ferdinand ... du har
i lifvet utgjort min största glädje.

Främst i min själ står den hädangångnas minne,
vårdadt af tacksamhetens heliga känsla.

—
</chapter>


<chapter name="»En grosshandlare»">
<h2>»En grosshandlare.»</h2>

I hela Sverige finnes ingenstädes så många species
af grosshandlare, som här i Stockholm. Ifrån och med
millionären, som med myndig min och herrskarblick
beträder börstrappan, allt ned till hökeribetjenten, hvilken
om söndagarne på utvärdshusen af de näpna
uppasserskorna låter kalla sig »lilla grosshandlaren.» Uppvärmda
af denna titel, söka de så mycket som möjligt härma
den förstnämndes myndiga uppsyn och liberalité.

Jag har hört mången liten köpman, hvars högsta
sträfvan det varit, att så mycket som möjligt sälja i
minut och detaille, lika väl med god smak och
sjelfbelåten uppsyn mottaga benämning af »grosshandlaren».

Det är en ordentlig mani, ja, en riktig smitta att
låta kalla sig »grosshandlare.»

Dessa reflektioner skulle kunna uttänjas i
oändlighet och jag ej komma till mitt mål, nemligen att
berätta några små händelser ur en mig nära bekant
»grosshandlares» lefnad.

Denne grosshandlare hörde dock ej till någon af de
ofvannämnde slagen: Han var nemligen agent eller
kommissionär för utländska hus.


Han kom direkte hit upp från Westerås, sin
födelsestad, der han under flera års tid varit bokhållare i
ett af stadens bästa handelshus. Af en
framåtsträfvande ande, önskade han hjertligen att snart sätta
fötterna under eget bord, som man säger.

Utan förmögenhet hvarken kunde eller var det ens
värdt för Gustaf Brodén (så är hans namn) att tänka på
någon täflan med stadens gamla köpmansfirmor. Derpå
hade han ett varnande exempel i flera unga karlar, som
eldade af likartade önskningar uppsatt nya butiker.
Innan årets lopp måste boddörren stängas och den
förvägne f. d. egaren, var betydligt olyckligare än då han
i lugn med ringa lön åt andras bröd.

Det såg således mörkt ut för vår Brodén.
Slutligen, bekant med en expedit som årligen besökte hans
principal, lyckades han ändtligen på dennes
rekommendation blifva kommissionär för tvenne hus. Det ena i
tvål, det andra i mouseliner.

Hans vän önskade honom all möjlig framgång,
försäkrande det »husen» nog skulle föda sin man blott han
fått »arbeta upp dem.» Vår hjelte önskade ingenting
högre än arbete; dertill hade han både hälsa, lust och
förmåga.

Med gladt mod rustade han sig för afresan. Hans
vänner och bekanta togo tillfället i akt och arrangerade
en ståtlig afskedssexa på stadskällaren. De sågo med
en viss afundsjuka på »stockholmaren» som han kallades.
Utan att veta det hade han redan antagit en viss air.

— Naturligtvis bosätter jag mig i Stockholm, ty der
är största fältet för den branche jag kommer att 
arbeta uti; men jag reser väl emellanåt till landsorten, då
det käraste nöjet blir att komma hit, — försäkrade han
just som skjutskärran förde honom ur deras åsyn.

Det var i början af November han begaf sig på
färden. Vid framkomsten var hans första göromål att
skaffa sig nya kläder.

— Som man är klädd, så är man hädd, —
mumlade han framför skräddarens trumeau, speglande sin
verkligen vackra figur, dragande upp »fadermördaren»
minst en tum högre än förut, och vandrade med
affärsmin till hôtel Rydberg, der han logerade.

— Befaller herr grosshandlaren något? — frågade
uppassaren höfligt, i det han mötte den resande i trappan.

— Låt bära upp dagbladet på mitt rum, —
svarade den unge mannen, sträckande på sig.

Gyckelbilder om kommande storhet omsväfvade
honom under den korta tid han väntade på tidningen.
Han var som alla småstadsboar temligen vidskeplig och
ansåg uppassarens tilltal förebåda en lycklig framtid.

I det han uppsökte rubriken: »möblerade rum att
hyra», upptecknade han de bäst passande och begaf sig
ut på upptäcksfärd.

Redan hade han besett flera lägenheter; men de
sågo så ruskiga, ovädrade och ovänliga ut, att han
genast aflägsnade sig. Anfådd och trött sprang han
slutligen uppför trenne temligen branta trappor i ett hus
vid Regeringsgatan. Rummet var litet, men snyggt och
trefligt, hvarföre han beslöt att hyra det. Vilkoren voro
snart uppgjorda, enär han på förhand betalade trenne
månaders hyra.


När uppassaren något sednare med fjeskande ifver
bar ned till droskan »grosshandlarens» fullpackade
koffert, grep han djupare i portemonnaien, än han eljest
skulle hafva gjort; ty det gick väl inte an att knussla
med en person, som så väl  förstod bedöma folks värde.

Han gjorde sig nu hemmastadd i det omtalade
rummet. På eftermiddagen skyndade han genast ut,
medtagande sina hopbundna, på hvitt papper med guldkant,
sirligt infattade profver. Han gick ur bod i bod.

Man beklagade allmänt, att mot vintern
mouslinér voro en dålig vara, och bad honom komma igen
på nyåret, då sådana artiklar vanligtvis införskrifvas.

Något nedstämd hemkom han om aftonen; Han
hade varit vida omkring, så att han klart insåg, det
några affärer härutinnan för ögonblicket ej lät sig göra.

Trött och utledsen gick han till hvila. Plötsligt
framställde sig för hans tankar de vackra tvålprofverna.

Hvad jag var dåraktig, som icke först försökte att
sälja af dem, mumlade han. Den varan är ej
underkastad några vissa årstider ... lyckligtvis begagnas tvål
hela året om.

Med gladt mod ilade han ut påföljande morgon;
men alla, som handlade med denna artikel, hade fullt
lager af inhemsk tillverkning, fastän för variationens
skull hvarjehanda utländska stämplar och omslag voro
använda.

Alldeles förtviflad öfver detta nederlag, störtade han
om aftonen utmattad och hungrig in i sitt rum.
Sinnesrörelse hade förtagit middagens vanliga matlust.

Melankoliskt leende framtog han sin börs och
räknade hvad som fanns qvar af den treåriga besparing
han gjort i sin födelsestad. Mycket återstod just ej,
men med sträng hushållning kunde det räcka något öfver
trenne månader. Han suckade, och hela hans hopp
koncentrerade sig efter detta på mousliner och Januari månad.

Han lefde härefter i den största indragenhet. De
enda förströelser, som förkortade de långa månadernas
räntan, var då han någon gång erhöll bref från sina
vänner, hvilka gjorde honom tusen frågor, som likt
dolkstygn genomborrade hans hjerta. Emellanåt besvarade
han dem undvikande, emellanåt som fantasien dikterade,
och i hvarje bref upprepade han, att affärerna gingo sin
jemna gång, samt att han trifdes godt.

Emellanåt förbarmade värdinnan sig öfver den
stackars enstöringen och inbjöd honom på the. Han blef
snart en riktig favorit, sedan hon kommit underfund med
hans skicklighet att knäppa på hennes systerdotters
guitarr, och aldrig tyckte hon sig ha hört någon med
mera känsla kunna sjunga hennes älsklingssånger:
»Välkommen, o måne, du åldriga vän» eller »När jag var
liten och smekte min docka», hvilka han till hennes stora
nöje uppstämde så ofta hon önskade.

Hans värdinna var en gammal mamsell, ganska
lefnadsglad, hvilket åldriga, ogifta qvinnor sällan bruka vara.
Några små besynnerligheter vidlådde ändå hennes
karakter: hon vurmade nemligen för det antika. Så fort hon
såg någon riktig gammalmodig möbel, eller annan
dyrbarhet, gaf hon sig ingen ro, innan den tillhörde henne.
Sådana nycker hade hon också råd att tillfredsställa; 
ty det hviskades bland de få personer, som hörde till
hennes umgängeskrets, att gumman var ganska rik. Det
enda ungdomliga och friska hon nästan till afguderi
tyckte om, var hennes systerdotter, den täcka Josephine
Spoling. Från hennes spädaste barndom hade mamsell
Jeannette Roberg upptagit och uppfostrat henne.

Den tjenstvillige hyresgästen kom snart underfund
med gummans vurm på gamla möbler. Som han
ständigt ströfvade omkring, hände det ganska ofta, att han
i något klädstånd eller magasin upptäckte än en antik
byrå, än en stol o. s. v., då han genast underrättade
derom. Mamsell Roberg var vid dylika tillfällen idel
tacksamhet.

En dag — när hon genom hans försorg för
rampris öfverkommit en ovanligt vacker spegel, hvars form
var särdeles smakfull, och omförgylld skulle kunnat vara
en förnäm dams boudoir till prydnad — blef han
inbjuden att dricka kaffe med de båda damerna.

— Nå, hvad tycker grosshandlar Brodén om
Stockholmslifvet? — frågade bland annat den täcka Josephine.

— Det är för mig en ganska qvistig fråga att
besvara, ty jag egnar mig nästan uteslutande åt
skötendet ... af mina affärer.

— Och äro de indrägtiga? frågade mamsell
Roberg, som dervid ej kunde underlåta en slug blinkning;
ty hon hade kommit till klar insigt, att med den saken
ej var för väl bestäldt.

— Nej, men jag hoppas det skall gå bättre fram i
Januari. Desslikes gör jag mig all möda ospard att
skaffa några indrägtigan »hus». 

— Det var rätt, menade gumman uppmuntrande.
Det är inte värdt att låta modet sjunka för det första
hugg man får. För att göra oss värdiga ett bättre hem,
är lifvet blott en fortgående kedja af pröfningar.

— Måtte dock »pröfvokedjan» snart taga ett
önskligt slut, eljest är det slut för mig också, suckade i sitt
hjerta den stackars Brodén.

På detta sätt hade förhållanderna oafbrutit
fortfarit.  Gamla året nalkades sitt slut  och det nya inbröt.

Redan den 2 Januari skyndade den oförtrutne
Gustaf Brodén vägen framåt, som förr till Vesterlånggatan.
Han gnolade, han sjöng och kände sig yr, som ett
lekande barn, ty nu — nu ändtligen skulle han förtjena
sin första riksdaler!

Dock blott i några få butiker gjordes obetydliga
reqvisitioner, men i de flesta svarades, »att de lätta
sommartygerna redan voro införskrifna.» Men rätta
orsaken låg deruti, att föregående sommar varit så ruskig
och kall, hvilket förorsakade, det köpmännen hade
mer än nog af den varan, den de i sinom tid ej räknade för
rof att ge ut som den nyaste pariser-nyhet.

Vår hjelte darrade af feberskakning, oaktadt de 30
graders köld som knäppte i knutarne, han höll på att
digna af förtviflan; ty fastän en i hög grad sanguinisk
natur, insåg han nu sin förfärliga otur.

Vid hemkomsten satt han länge och stirrade
framför sig. Slutligen framtog han sin börs, den såg så tunn
och hopsmält ut som möjligt. Innehållet räckte till ännu
tvenne månaders middagsspisning, alla andra mål måste
han nu försaka. Det var hårdt, ty hans aptit var 
god, men han sökte stärka sitt bristande mod med
tanken på hur nyttigt det var att äta lite. Under tiden
kunde det ju alltid börja ljusna i hans bekymmersamma
belägenhet. Till Westerås ville han ej återvända. Han
var för stolt att för någon vilja erkänna sin
missräkning och otur ... och att bli utskrattad sedan ... nej,
och tusen gånger nej! 

Under dylika grubblerier gick han oroligt fram och
tillbaka; slutligen stadnade han och utropade:

— Bah! Hvad är det värdt att på detta sätt oroa
sig? Den som vill framåt, som vill arbeta, måste väl
slutligen också finna arbete. När inte det ena duger,
måste man försöka det andra. Jag är hemmastadd i
flera fremmande språk ... kanske jag kan erhålla plats
på kontor, hvarom icke så i någon butik .. det är bäst
att genast sätta en annons i Dagbladet.

Han skyndade fram till bordet, fattade
skrifmaterialierna och började skrifva, i det han med sin vackra
baritonsröst gnolade: »Noch ist Polen nicht verloren.»

Åter förgick tvenne långa månader, utan att någon
reflekterade på annonsen: »En ung man, med goda
betyg m. m.»

Som han ej betalt sin hyra började han också sky
den gamla värdinnan. En gång kunde han ej undvika
henne utan de möttes i trappan, då hon genast gaf sig
i samtal med honom. Bland annat klappade hon honom
på axeln, vänligt försäkrande, att det ej hastade med
hyran, den hon nog visste sig erhålla om också ej så
snart. Han tackade förbindligt, sade sig frukta, att det
ännu kom att dröja något; men inom sig var han 
förtviflad; ty han bar ju i sin ficka den sista riksdalern,
för att gå och spisa sin sista middag på kanske
mången god dag.

Följande dagen hade han dock åter något
penningar, hvilka hans sjelfbevaringsinstinkt vetat förskaffa;
men han var också utan sitt vackra guldur.

— Som jag i den finare handeln ej har någon tur;
tänkte han då, så vill jag försöka i den gröfre.
Hökerirörelsen är ganska aktningsvärd och det måste alls icke
vara ett otrefligt göromål att handskas med smör, fläsk,
o. s. v., isynnerhet sedan man fört en så sträng diet,
som jag denna sednare tid.

Men också dessa försök blefvo utan resultat och
man hade dock redan hunnit fram i April. Brodén hade
knappast varit ett halft år i Stockholm, men under denna
tid gjort de bittraste erfarenheter, hvilka lärde honom,
hur hårdt alla obetänksamheter kunna straffas. Ty det
var obetänksamt, att, utan närmare pröfning och
öfverläggning, lemna sin fördelaktiga plats i hembygden.

Man skref som sagdt redan April, men likväl
öfverraskade han sin städerska en morgon, då han hemkom
helt och hållet sommarklädd. Han hade småningom
aflagt vinterhabiten, men den stora ytterrocken hade till
dato någorlunda betäckt denna egenhet.

 — Bara inte herr grosshandlaren rent af förkyler
sig, vi ha ju ännu så kallt, — kunde hon ej låta bli
att utropa.

— Han skakade på hufvudet, menade att hon var
en frusen stackare och sade sig må illa af för mycken
värme.


När han blef ensam, mätte han rummet med långa
steg. Den lätta, gråa sommarrocken flög som en sky 
omkring hans utmagrade gestalt. Slutligen grep han i
fickan, framtog den så ofta omnämnda börsen, hvilken,
jemte något penningar, inneslöt en liten papperslapp.
Denna lade han ordentligt till en del andra af samma
form, hvilka förvarades i chiffonierns hemligaste gömma...
och som voro de enda bevis på, att han en gång varit
i besittning af en ganska vacker uppsättning på
vinterkläder. Det låg en viss mjeltsjuka i den blick, han
kastade på dessa lappar. Tillskjutande lådan, mumlade
han: Att behöfva förvara sina kläder hos pantlånaren,
är betydligt dyrare och bittrare än den malört jag
begagnade i Westerås.

Han återtog sin afbrutna promenad öfver de
knarrande golftiljorna och försjönk i allt dystrare fantasier.

Åter förflöt en fjorton dagar. Under dessa gjorde
han de mest förtviflade ansträngningar och försök, för
att erhålla en plats, ja! om också utan lön. Han var
i samma sinnesstämning, som en drunknande, hvilken
ordspråket säger, griper efter ett halmstrå.

Omsider randades också den dag, då de sista
penningarne voro åtgångna, och alla resurser uttömda.
Sedan föregående middag hade han ej ätit. Också den
mest härdade mage har emellanåt sina pretentioner och
knotar tappert, om de ej bli tillfredsställda.

För att förströ sig gick han ut. Mot hans vilja
föjde honom stegen instinktmessigt med en
oemotståndlig tjusningskraft i närheten af en källare, der han ofta
brukade spisa sin enkla middag. Klockan var öfver tre, 
således förbi den vanliga mattimmen. Med nervös
rörelse började han känna i fickorna, om de ej kunde vara
sönder och någon liten skalkaktig tolfskilling gömt sig
mellan tyget och fodret. Nej, allt var helt ... det enda
han upptäckte var en halfrökt cigarr. Glad öfver
fyndet störtade han in i källarsalen, han ville försöka, om
ej matoset till någon del skulle ersätta den materiella
och bastanta födan. Salen var tom och uppassaren
frågade beställsamt, — om herr grosshandlaren befallde
något.

— Jag har redan spisat på annat håll tillsammans
med några bekanta; gif mig blott en tändsticka, —
svarade den stackars Brodén, som af stekoset kände sig
yr och vacklande.

— Och druckit med, — mumlade kyparen, som
ansåg den ankomnes blekhet och besynnerliga utseende
härröra från ett öfverlastadt tillstånd.

Med möda släpade han sig ut, bittert ångrande sitt
svar till kyparen. Han kunde ju ha föregifvit, det han
blifvit uppehållen på annat håll och ej gifvit sig tid att
hemta den glömda portemonain. För en gång hade det
väl gått an att spisa på kredit. Nu var det för sent
och han var ej bekant på något annat ställe.

Med matta steg närmade han sig åter hemmet och
kastade sig halfdomnad på soffan. Oaktadt sin djupa
förtviflan tänkte han dock ej på sjelfmord, dertill var
hans natur för lefnadsfrisk, men de sista qvarlefvorna
af stolthet hade flytt och han suckade djupt: Kunde jag
blott återkomma till Westerås, så hoppas jag nog kunna
erhålla plats, isynnerhet då jag öppet erkänner de 
lidanden min obetänksamhet förorsakat mig. Så dumt
att jag icke for medan jag ännu hade något penningar.
I det hela behöfver jag ej mycket; ty jag kan ju
vandra till fots.

Han blickade ned på sommarkläderna ...
skickligtvis kunde han ej mera aftaga ett enda plagg. Min
koffert! skrek han med hög röst och rusade upp, för att
släpa fram nämnde persedel. Han var så ifrig, att han
ej såg mamsell Roberg, som sedan några ögonblick från
dörren betraktade hans beteende.

— Får jag lof att tala några ord med herr
Brodén? frågade mamsell Jeannett; hon var den enda, som
ej kallade honom »grosshandlare», dertill voro hennes
idéer alltför gammalmodiga.

Den unge mannen spratt till och han släppte af
förskräckelse kofferten i golfvet; ty han trodde hon på
allvarsamt sätt ville påminna om den obetalda hyran.
Skulle han bli hindrad att resa hem ... det vore hårdt!

Han funderade att springa sin väg, men mamsell
Roberg läste i den olyckliges talande ansigte, hvad som
föregick i hans inre, och höll honom qvar i rocken.

— Sätt sig nu vackert och hör mig först! sade hon
vänligt.

Han åtlydde tillsägelsen, stödde hufvudet i handen
och försökte samla sina tankar, hvilka i vild oordning
tumlade omkring i hans hjerna.

— Ni är en ung man, tog mamsell Roberg åter till
ordet. — Under den tid ni bott i mitt hus har ert
uppförande varit exemplariskt. Oaktadt den verkliga otur
som förföljt alla edra företag, har ni, utan att klaga,
aldrig fällt modet... ej heller kastat er in i vinglerier,
som lätt bli en följd af dylika motgångar. Ni är en
bra och hederlig menniska och pröfningar skada aldrig;
ty de lära oss att rätt värdera medgång och lycka. Detta
sednare tror jag mig kunna lofva er, om ni vill följa
mitt råd ... ni bör gifta er!

Brodén böjde med undergifven förtviflan på
hufvudet. Månne mamsell Roberg, i öfrigt så aktningsvärd,
hade fått den idéen att vilja gifta sig med honom...
o, det vore rysligt!

Då han icke svarade, började hon åter:

— Se, herr Brodén, jag är gammal och sjuklig,
innan jag dör skulle jag gerna vilja se min lilla Josephina
lyckligen gift.

Den unge mannen lyfte på hufvudet, pannan
klarnade och blickarne fästade sig med stadig glans på den
gamla mamsellen, som han i detta ögonblick tyckte se ut
som en engel, förkunnande ett ljufligt och gladt bådskap.

— Hon har i vinter haft flera giftermålsanbud, men
förkastat dem alla, fullföljde mamsell Roberg. —
Otålig häröfver frågade jag allvarligt om orsaken. Då
tillstod hon slutligen under tårar, att herr Brodéns
behagliga sätt och stilla dygder så intagit henne, att hon ej
kunde fatta tycke för någon annan. Som jag i det hela
ej hade något emot, att hennes kärlek fallit på en så
redbar, fastän fattig yngling, gjorde jag allt för att föra
er tillsamman. Men herr Brodéns tilltagande skygghet
gör, att jag på detta kanske opassande och ogrannlaga
sätt får taga bladet från munnen. Jag skänker
Josephine 20,000 rdr i hemgift ...
Brodén rusade upp alldeles hufvudyr af glädje. Han
höll på att ropa 20,000 rdr, men hejdade sig
lyckligtvis och skrek, med hela kraften af sina friska lungor:
O, Josephine! — Hvarefter han omfamnade gumman
både hjertligt och hårdt. När hon slutligen anfådd löste
sig ur hans famn, tillade hon allvarligt:

— Gör henne också lycklig!

—

Flera år ha förgått sedan denna episod ur Gustaf
Brodéns lif, hvilken jag i ofvanstående utkast sökt
skildra. Han har nästan sjelf glömt denna tid och
hågkomsten härpå återföres blott hvarje gång han, i en aflägsen
garderob, påträffar de gamla sommarkläderna och sin
hustrus guitarr, hvilka der förvaras som ett bittert fastän
kärt minne.

Lyckan, som en tid var så oblid, småler nu huldt.
Alla hans företag och spekulationer lyckas. Han är en
verklig grosshandlare, som med en blifvande millionärs
trygghet trampar börstrappan.

Gamla mamsell Roberg gläder sig dagligen åt sin
älskade Josephinas lycka, hvilken är likaså sann, som
vi hoppas varaktig. Hon har redan den förnöjelsen att
i sin famn få gunga både en liten Jeanette och en liten
Jean.

—
</chapter>

<chapter name="Kung Carl och Skön Öllegård">
<h2>Kung Carl och Skön Öllegård.</h2>

Tidigt i daggryningen en Aprilmorgon år 1679
sprängde en ryttare stora landsvägen framåt, som leder
från Stora Ljungby. Snart följde han dock ej längre
landsvägen, utan den snabbfotade springaren flög öfver
ängar, fält, gärdesgårdar och gropar.

Den eljest gråa morgonhimmelen var purpurfärgad
och på dess flammande sken såg man att någon större
vådeld hade uppstått i grannskapet. Det var
synbarligen till detta mål, som ryttaren styrde sin eldige
springare.

På ett afstånd, hvilket alltmera förstorades,
följdes han af en annan ryttare, som anfådd och flämtande
sökte följa den förutilande, dervid mumlande sådana
ord, som: »brushufvud, våghals», o. s. v.

För de, båda ryttarnes ögon tedde sig snart den
hemska synen af flera brinnande hus.

En högljudd klagan träffade då den förstkomnes
öron, och han såg en gammal man springa omkring i
den största förtviflan, vridande sina händer.


— Mitt barn, mitt arma barn, min Öllegård! Skall
hon på detta sätt ryckas ifrån mig! — ropade han.

Åt det håll den olycklige fadren stirrade, kastade
ryttaren sina blickar. Högt uppe i ett fönster såg han
ett underskönt, men blekt ansigte. Det ljusa håret
böljade fritt kring axlarne och i de stora, glänsande
ögonen uttalade sig den största förfäran, medan de små
hvita, sammanknäppta händerna visade att hon, med
undergifvenhet för Guds vilja, sökte gå sitt rysliga öde
till mötes.

— En stege, fort hit med en stege —
kommenderade ryttaren, som svingande sig från hästen, kastade
tygeln till närmast stående man.

Den stämma, som uttalade dessa ord, syntes van
att bli åtlydd. Hvad som föregående ögonblick
förekommit alla omöjligt, syntes nu verkställbart, så stort
inflytande utöfvar en beslutsam man och en kraftig vilja
öfver en bäfvande och vacklande folkhop.

Skyndsamt frambars stegen. Med stadig hand hjelpte
främlingen till att resa den upp mot den rykande och
brinnande muren.

Begåfvad med utomordentlig vighet och styrka,
uppnådde han snart den farligaste punkten, hvarifrån han
kunde fatta den unga flickans händer. Andlösa af
ångest följde åskådarne hans vågsamma förehafvande
och försynen höll sin skyddande hand öfver honom; ty
få ögonblick efter detta uppträdes början stod den unga
flickan oskadad på marken. Men här sveko hennes
krafter, och sanslös lades hon i sin öfverlyckliga faders
armar.


De omkringstående bönderna stirrade med öppen
mun på den okände, anseende honom nästan som en
andeuppenbarelse.

I detta ögonblick framträdde den efterblifne
ryttaren, hvilken häftigt fattade den okändes arm.

— Olyckligtvis var jag på alltför långt afstånd,
för att kunna hindra er vådliga handling, eljest, vid
Gud, skulle jag afhållit er från att bestiga stegen, som
redan längesedan är kolnad till aska. Kom ihåg huru
dyrbart ert lif är, och ...

— Ärad vare Herren, är jag dock oskadd —
afbröt den tilltalade, godmodigt klappande sin bistre
följeslagare på axeln.

— Oskadd, ja. Men hur ser ni ut? Nersotad och
svart i synen, och edra kläder äro alldeles uppsvedda
och förbrända. Ni ser mera ut som en sotare än en ...

— Tyst, käre Peder, det gör ingenting huru jag
ser ut. Gud vare lof och tack, som gaf mig tillfälle
att frälsa ett menniskolif! Godt folk — ropade han till
de kringstående — kan någon af er upplysa mig huru
elden uppkommit? Misstager jag mig ej allt för
mycket, så är detta Ljungby prestgård? 

— Det har nog sin riktighet — svarade slutligen
en bredaxlad bonde och gick ett steg framom de öfriga.
Säkerligen ha de gudlösa Snapphanarne anlagt denna
mordbrand; ty i går sågo vi några med misstänkt
utseende smyga omkring. Deras mening var väl att hela.
byn skulle brinna ner, emedan vinden låg åt det hållet;
tydligtvis vände den sig för en stund sedan, så att
denna plan  omintetgjordes. Ser ni, saken är nemligen 
den, att såväl pastor Nessenius, som vi, hålla med kung,
lag och rätt, hvarföre Snapphanarne äro oss gramse.
I förliden månad lyckades vi bönder tillfångataga en
kapten och tjugofem man, hvilka lagt sig till hvila i
ett uthus. Dessa svuro då att deras kamrater nog
skulle ge oss och vår pastor en god minnesbeta för vårt
tilltag. Detta lär väl nu ha skett. Med Guds hjelp
hoppas jag kung Carl snart skall lyckas att jaga 
Snapphanarne och hela fiendehopen ur riket.

— Det hoppas också jag — svarade främlingen
allvarligt. Derpå vände han sig till den grupp, som
omgaf den afdånade flickan.

I detsamma uppslog hon ögonen, och slutande sig
till fadrens bröst, blandades deras tårar och
tacksägelser till Gud för den underbara räddning, som
vederfarits henne. När de omsider uppreste sig, för att till
den modige främlingen uttala den innerliga tacksamhet,
som lifvade dem, var han borta. De båda ryttarne hade
försvunnit lika hastigt som de kommit.

—

Den ur dödsfaran räddade flickans far var pastor
Nessenius, hvilken ovanligt nitiskt förstod sitt kall,
dervid ej glömmande, att med råd och dåd förfäkta sitt
fäderneslands rättmätiga sak. Han var enkling, och
tvenne söner, hvaraf den ene var vid arméen och den
andre fortsatte sina studier i Lund, utgjorde hans
ålderdoms hopp, medan hans ögonsten, »Skön Öllegård», 
aldrig varit ur hemmet. Af denna orsak var hon
kanske fadershjertat kärast; ty man fäster sig djupast vid
den man ständigt omhuldar och vårdar.

Efter eldens utbrott vaknade sent omsider en
tjenstflicka. Oaktadt hon genast gjorde allarm, hann husets
folk blott med möda att rädda sig. Öllegård hade sin
sofkammare högt uppe i en af sidogaflarne, och
trappan, som förde till hennes rum, stod i full låga så att
ingen vågade eller kunde rädda henne den vägen. Vid
det ovanliga buller, som uppstått, och de många röster,
hvilka ropade hennes namn, vaknade den unga flickan.
Det starka, flammande skenet och den qväfvande röken
upplyste henne genast om den öfverhängande faran.
Halfklädd ilade hon till fönstret, hvarifrån hon blek och
förstummad emotsåg sitt hemska öde.

Då framsprängde en ryttare på en löddrig häst.
Hans runda, ungdomliga ansigte skuggades af bruna
lockar, hvilka i vårdslös oordning föllo ned på
halskragen. När Öllegårds förtviflansfulla blickar mötte
hans stora, blå ögon, föreföll det henne, som om Gud
utsändt honom till hennes räddning. Vid ljudet af
hans röst återvände blodet till hennes kinder, och det
ångestfulla hjertat slog åter af hopp och förtröstan.
Tillitsfullt blickade hon på den unge mannens minsta
rörelser, och då han sträckte armarne mot henne,
hvilade hon tryggt i dem, dervid glömmande den
omgifvande faran, samt att ringaste felsteg eller dröjsmål
ovilkorligen skulle medföra en oundviklig död.


Nedkommen, och i visshet om sin räddning,
öfvergaf henne den öfverjordiska kraft som uppehållit henne
och hon förlorade medvetandet.

Djupt smärtade det henne att främlingen redan
aflägsnat sig, så att hon ej med ett enda ord hade fått
afbörda sig den beundransfulla tacksamhet hon hyste
för honom.

Otaliga gånger beskref hon sin räddare för fadren,
som, full af ångest, endast haft ögonen riktade på sitt,
i dödsfaran sväfvande, älsklingsbarn.

Snart begåfvo sig de husvilla till byn, der de, så
godt sig göra lät, inlogerades i bondstugorna.
Prestgården och alla uthus voro redan en rykande och
flammande askhög. Kyrkan hade äfven fått en lindrig skada;
men genom ihärdiga bemödanden lyckades man rädda
densamma.

Vid middagstiden kom ett ridande bud från
husfrun på Stora Ljungby, hvilken för tillfället bodde på
en henne tillhörande mindre egendom Beltorp, emedan
konung Carl XI tagit sitt högqvarter på Ljungby.

Budet medförde den helsning, att pastor Nessenius
jemte sin dotter tillsvidare måtte gästa på Beltorp.
Härpå ingingo de med glädje; ty genom
krigsoroligheterna och Snapphanarnes utpressningar voro hans
sockenboer alldeles utblottade, så att deras vistelse i byn
voro de stackars bönderna till stor tunga.

Redan samma afton anlände pastor Nessenius och
hans dotter till Beltorp. De mottogos med den största
hjertlighet af husfrun, som, ensam och derjemte sjuklig, 
skattade sig lycklig att för en tid få pastor Nessenii
dotter till sällskap.

Morgonen härpå efter frukostens intagande, då de
båda fruntimren voro allena, genomgick liten Öllegård i
tankarne sin räddning. Dervid kunde hon ej undgå att
högt yttra sin ovisshet, om hon väl någonsin skulle få
återse sin räddare. I samma ögonblick öppnades
dörren och hennes tankes föremål stod framför henne.

Djupt nigande uppstod husets värdinna. Den unge
mannen gick rakt emot henne; fattande hennes hand,
nödgade henne att sitta och tog sjelf plats vid hennes
sida.

Öllegård stod med nedslagna ögon och en
purpurflamma brann på hennes kinder, den tacksägelse som
höjdes i hennes hjerta, dog på hennes läppar.

— Det är pastor Nessenii dotter, Öllegård —
yttrade den gamla damen, som såg den nyss anlände
främlingens ögon hvila på den unga flickan. — Det är
densamma Ers Majestät täcktes rekommendera till min
omvårdnad. På ett verkligen förunderligt sätt blef hon
räddad undan den dödsfara, som öfverallt omgaf henne.
Genom den själsskakning, hon vid olyckstillfället erfor,
är hon ännu något lidande — fortfor den gamla damen,
som, seende Öllegårds förvirring och hennes
uraktlåtentet att, så höfviskt hon bordt, helsa konungen,
härigenom ville ursäkta den unga fickans bristande
lefnadsvett. <i>»Majestätet»</i>, återljöd det i Öllegårds hjerta. Det
var således konungen hon hade att tacka för sin
frälsning. 


Full af tacksamhet för monarken, som blottställt
sitt eget lif för att rädda hennes, höjde Öllegård sina
ögon; men måste åter sänka dem för de eldiga blickar,
hvarmed konungen betraktade henne och i hvilka
uttalade sig den varmaste beundran.

Emellertid aflägsnade sig den gamla damen, för att
tillsäga om någon förfriskning åt den höga gästen.

— Ers Majestät — hviskade Öllegård — mottag
min djupaste och underdånigaste tacksägelse ...

— Jungfru Öllegård — afbröt konungen, som reste
sig upp och fattade den unga flickans hand. — Icke
ett ord om tacksamhet. Det jag gjorde skulle hvarje
redlig menniska i mitt ställe ha gjort. Min förtjenst
är således ganska ringa, och faran var ej så stor, som
ni tyckes tro ... Gör mig den tjensten och omtala ej
för någon genom hvem ni blef räddad ... Låt räddaren
om möjligt, vara okänd af alla, utom af er sjelf; ty jag
läser i edra sköna ögon, att ni ej glömt hans
anletsdrag, fastän de för tillfället voro mer än lofligt fula och
svarta.

Förvirrad stammade Öllegård några otydliga ord,
under det hon nästan omedvetet sjönk ned på en stol.

Nu återinträdde värdinnan, åtföljd af pastor
Nessenius, som djupt bugande, helsade den unge konungen.

— Jag beklagar er olycka — sade Carl,
vänligt räckande pastor Nessenius sin hand. —Enligt hvad
jag försport, har densamma uppstått genom er nitälskan
för fäderneslandet, hvarföre det tillkommer mig att gifva
er någon ersättning. Mottag derföre till Ljungby äfven
Ifvö pastorat.


— Ers Majestät öfverhopar mig med sin nåd —
svarade pastor Nessenius. — De ringa tjenster jag
gjort fäderneslandet, fruktar jag, förtjenar ej en så stor
belöning och ...

— Er blygsamhet underskattar ert eget värde.
Med lugnt samvete kan ni mottaga pastorsembetet och
desslikes vara öfvertygad att jag ej slösar med
nådebevisningar och oförtjenta belöningar.

Sedan konungen druckit en bägare vin och ätit
några danziger-skorpor, hvilka den tiden ansågos
särdeles läckra, aflägsnade han sig, sägande sig snart vilja
återkomma.

De närvarande uttömde sig i loford öfver den unge
konungens mod, sinnesnärvaro och i allt förutseende
klokhet och omtanka.

Med uppmärksamhet hörde Öllegård på deras tal,
kännande sig i hjertat stolt och öfverlycklig vid tanken
på att hon med denne utmärkte man delade en
hemlighet, den han, helt blygsam öfver sin egen förtjenst, bett
henne förvara.

Det beslöts härefter att Öllegård skulle qvarstanna,
medan fadren gjorde några nödvändiga resor, för att
anordna om sina affärer och blifvande flyttning till Ifvö
prestgård.

—

Fjorton dagar voro förflutna, och ingen dag hade
forgått som icke konungen, endast åtföljd af sin trogne
lifknekt »Peder Tröstare», på längre eller kortare tid
aflagt besök på Beltorp. Öfver dessa täta besök
började man redan göra hvarjehanda gissningar; men de
unga tu, dem gissningarne gällde, voro lyckliga och
obekymrade, föga anande, det redan verlden sysselsatte
sig med att krossa deras rena och nyss uppspirade,
stilla lycka.

Till en början var Öllegård blyg och tillbakadragen;
men konungens öppenhjertiga och rättframma väsen
framkallade också hennes naturliga glädtighet. Snart
samspråkade båda otvunget med hvarandra. Utbytande
förtroenden och tankar, försvann den ena dagen efter den
andra, likt en lycklig dröm. I Öllegårds närhet glömde
Carl regeringsbekymren och den oro, som de dystra
krigstiderna medförde. I Carls närvaro glömde
Öllegård konungen och all den sorg, som kunde drabba
henne, om hon allt för lifligt hängaf sig åt sina känslor.

I början af Maj månad gick Öllegård en
eftermiddag i trädgården. Den milda luften hade ur jorden
framkallat de första blommorna, träden stodo i
knoppning och fåglarne sjöngo sin gladaste vårsång. Men
den unga flickan var sorgsen och aktade föga på den
leende tafla, som öfverallt omgaf henne. De fina
kinderna voro bleka och de strålande ögonen fördunklades
emellanåt af tårar.

Då hördes hastiga steg bakom henne. Men innan
hon hann vända sig om, stod den unge konungen
framför henne.


—  Som jag hör ni var ute och lustvandrade, följde
jag, så fort görligt var, edra spår. Men hvad ser jag,
ni gråter?...    Misshagar er måhända min närvaro?

Öllegård svarade icke utan gömde ansigtet i sitt
handkläde.

— Säg, hvarföre är ni sorgsen, hvad tänker ni
på? — yttrade konungen, i det han drog den unga
flickan ned till sig på en grönskande kulle och med
halft våld qvarhöll henne vid sin sida.

— En obetydlig flicka, meddelar ogerna sina tankar—
svarade Öllegård, som nu höjde sitt rodnande anlete.

— Äfven åt en vän ? — frågade Carl och blickade
djupt i den unga flickans nattsvarta ögon, hvilka nu
åter strålade, fulla af lif och sällhet. Derpå fortfor han
enträget:

— Säg mig din sorg, liten Öllegård!... Möjligtvis
kan jag afhjelpa den.

Tvekande började hon:

— Fogden i Christianstads län, Bengt Knutsson,
har friat till mig, och min far påyrkar enträget att jag
jakande skall besvara hans anbud.

— Och du sjelf?

— Jag vill hellre dö än uppfylla denna önskan, —
utbrast den unga flickan, hvarvid den lifligaste smärta
afspeglade sig i hennes mörka ögon.

— Var lugn, jag lofvar tala vid Öllegårds far —
sade konungen, som qvarhöll hennes hand; hvarefter
han fortfor:


—   Eftersom skön Öllegård hyser en sådan ovilja
för Bengt Knutsson, så har måhända den unga oerfarna
jungfrun skänkt sitt hjerta åt någon annan?

—  Öllegård bleknade och tårar fyllde hennes ögon,
då hon svarade:

—  Väl har jag hört mången, som talat
kärleksfulla ord; men mitt hjerta har dervid förblifvit lugnt,
och ingen har vunnit ett äskadt svar.

Hon reste sig upp för att gå, men konungen
qvarhöll fortfarande hennes hand.

— Öllegård — hviskade han, och hans röst
vibrerade af tillbakahållen rörelse. — Har du ej förstått
den känsla, som så allsmäktigt drager mig till dig?
Blott i din närhet finnes en verklig lycka för mig, och
min största makt skulle vara vissheten om, att din
kärlek tillhörde mig.

Öllegård darrade och mörka purpurskyar drogo öfver
hennes nyss så liljehvita kinder.

— Du svarar icke — återtog konungen med
passionerad häftighet. Jag misstog mig således, då jag
trodde att äfven du delade dessa känslor?

Den unga flickan förblef tyst, men hennes bröst
höjdes af den lidelsefulla storm, som konungens ord
väckt i hennes oerfarna hjerta.

— Så farväl då, Öllegård, vi ha sett hvarandra för
sista gången.

Han störtade upp, men fängslades af Öllegårds
armar, och gripen af svindlande yrsel ropade hon:

— Mitt lif, min själ tillhör dig! Hvad begär du
mera?


Konungen slöt henne till sitt bröst och deras
läppar möttes i glödande kyssar.

Veckor förgingo. All den tid konungen kunde
undansnilla regeringsomsorgerna egnade han åt Öllegårds
och deras ömsesidiga kärlek. Båda njöto en ostörd
lycka, och Carl XI:s lynne blef alltmera jemnt och
gladt, sedan utsigterna för en ärofull fred syntes
befästa sig.

Vid sina utflykter till Beltorp, åtföljdes konungen
blott af sin lifknekt den trogne Peder, som ej sparade
på skarpa anmärkningar öfver det otillbörliga i de täta
besöken, hvarmed konungen blottställde jungfru Nesenii
rykte.

Framför alla andra hade Peder fri talan och
konungen log ofta åt hans bistra anmärkningar. Denna
djerfva uppriktighet behagade Carl, ty han visste att
den förestafvades af den innerligaste tillgifvenhet. Peders
hänsyftningar på konungens oförsigtiga handlingssätt
gjorde dock ingen beräknad verkan; han fortfor med
besöken på Beltorp och tycktes döf för Peders
klandrande anmärkningar.

En morgon, då konungen höll på att rusta sig i
ordning för den sedvanliga färden, inträdde Axel
Wachtmeister oanmäld i rummet.

— Förlåt om jag kommer olägligt och stör Ers
Majestät — sade Wachtmeister djupt bugande.


Konungen tog plats vid sitt skrifbord och
betraktade med välbehag sin gunstlings ädla anletsdrag.

— Ingen med namnet Wachtmeister kommer
någonsin olägligt till mig — svarade Carl XI med den
hjertliga och rättframma uppriktighet, som i så hög
grad tillvann honom allas kärlek.

— Ers Majestät — började Wachtmeister, som på
en vink af konungen satte sig vid andra sidan af bordet.
— I morgon skrifver man den 19 Juni, en för Sveriges
ära så vigtig dag, då fredsunderhandlingarne med
Danmark taga sin början. Landets framtida lugn, hoppas
jag, skall betryggas genom de vilkor vi komma att
förelägga och med Guds hjelp genomdrifva. Ung till
åren, har dock Ers Majestäts sinne en mogen mans hela
erfarenhet, som vet hvad fäderneslandets välfärd
kräfver. Den ordning och de förbättringar, Ers Majestät
ämnar införa i riksförvaltningen, skola med himmelens
bistånd lända till rikets sanna båtnad. Men ett
återstår, som icke är mindre nödvändigt, och det är, att
Ers Majestät betryggar sin dynasti. Folkets väl
fordrar således, att den en gång föreslagna förbindelsen
med prinsessan Ulrika Eleonora efter freden måtte
åvägabringas. Min underdåniga anhållan är derföre, att Ers
Majestät vid fredsunderhandlingens afslutande torde låta
förnya anbudet om denna prinsessas hand, hvilken
under alla stridigheter bevarat sin tro åt Ers Majestät.
Den englalika godhet, hvarmed denna prinsessa
omfattat de svenska fångarne, gör henne redan högt älskad
i landet. Genom denna förmälning tror jag äfven, att 
den fiendtliga sinnesstämning, som herrskar mellan
grannrikena, småningom skall mildras och tillintetgöras.
Efter en kort stunds tystnad svarade Carl:

— Min förbindelse med prinsessan Ulrika Eleonora
har jag aldrig ansett upplöst, och jag känner hela
nödvändigheten af detta förslags lyckliga genomdrifvande.
Förnya derföre mitt anbud om Ulrika Eleonoras hand.
Efter freden önskar jag få hennes konterfej, och till
denna beskickning är ingen lämpligare än Axel
Wachtmeister,

Wachtmeister bugade sig djupt, hans panna
klarnade, ty han kände Carls kärlek för Öllegård och hade
fruktat för möjligheten af ett motstånd, som nu skulle
kunnat tillintetgöra konungens förmälning med Christian VI:s
syster. Men hos Carl XI hade förståndet alltid
öfvervigten, och då rikets väl kräfde ett offer, äfven om dess
uppfyllande var stridande mot hans egna känslor,
nedtystade och qväfde han dessa.

Carl nickade vänligt åt Wachtmnister, som nu
aflägsnade sig. Derpå höjde han sina stora blå ögon mot
himmelen och hviskade:

— Du trogne Wachtmeister, jag förstår din halfva
påminnelse ... Min pligt skall jag också härvidlag
uppfylla, och den fordrar nu ett offer, i hvars nödvändighet
jag skall foga mig som en man. Min högsta sträfvan
skall hädanefter blifva, att göra mig värd Ulrika
Eleonoras kärlek och aktning ...

—

Några timmar sednare red konungen till Beltorp.

Öllegård hade redan länge väntat hans ankomst.
Då hon såg honom, ilade hon leende och skyndsamt till
hans möte.

— Låt oss gå ut i parken, sade konungen och lade
Öllegårds arm under sin. Hennes fina gestalt hvilade
helt förtroligt mot det erbjudna stödet och hon klappade
smekande hans hand, utan att han besvarande dessa
ömhetsbetygelser.

— Är du missnöjd med mig? — frågade Öllegård,
som icke kunde förklara konungens besynnerliga och
kallsinniga beteende.

— Nej, jag är icke missnöjd med dig, men väl med
mig sjelf, som så blindt låtit beherrska mig af
passionen, att jag för alltid stört din lycka och sinnesfrid —?
utbrast konungen och drog den unga flickan ned till sig
på en gräsbänk. — Jag skulle haft mod att försaka. ..
Detta bristande mod kommer alltid att stå som ett
aggande minne i min själ. Sedan några timmar har
jag känt de bittraste samvetsqval.

— Carl — hviskade Öllegård och upplyfte
konungens af djup sinnesrörelse rodnande anlete. — Den lycka,
du skänkt mig, skall ej förorsaka dig några qval. Jag
begär ju ingen större sällhet än din kärlek, och i det
jag tillhör dig ...

— Ack, allt är slut — afbröt Carl med allt mera
tilltagande smärta. — En konungs känslor måste uppgå
i och koncentrera sig kring fäderneslandets väl. Det
fordrar nu, att min förmälning med Ulrika Eleonora
skall fullbordas, och jag har nyligen samtyckt till att
låta förnya anbudet om hennes hand.

— Behöfva vi då skiljas? — stammade Öllegård
ångestfull. — Ack, härtill saknar jag styrka. Låt mig
i en aflägsen vrå få egna mig åt min kärlek och någon
gång fröjda mig åt din närvaro!

— Nej, min Öllegård, så väl din, som min heder
kräfver, att vårt förhållande upphör från och med i
dag. Vår kärlek tillhör redan det förflutna och står nu
som ett smärtsamt minne i min själ.

— Att ej mera få se och tala med dig ... klagade
den unga flickan, hän gifvande sig åt den bittraste smärta.
— O, Carl ... detta är dock en allt för stor grymhet!

— Nej, min älskade, anse det icke så... Huru
många gånger har jag ej öfvervägt nödvändigheten af
denna stund, som nu kommit. Öfverallt hviskas om
vårt olofliga förhållande, hvilket icke allenast snart skulle
framföras till min blifvande gemål, utan jag skulle också
i längden härigenom förlora folkets förtroende, om jag
så illa förstod hvad hedern bjuder. Vi måste skiljas ...
Gifve Gud, att jag långt före detta haft styrka härtill,
ty en brottslig kärlek medför endast blygsel!

Öllegård satt blek och tyst. Först i detta
ögonblick kände hon hela förnedringen af den kärlek, åt
hvilken hon öfverlemnat sig. Ensam, obevakad,
saknande en mors förutseende och beskydd, hade hon allt
för lifligt och obetänksamt hängifvit sig åt sin känslas
allmakt. Kommen till fullt medvetande, fasade hon för
sig sjelf.


Konungen, som såg Öllegårds förtviflansfulla smärta,
sade bönfallande:

— O, Öllegård! kan du förlåta mig?

Tonen, hvarmed dessa ord uttalades, rörde henne
djupt, och utbristande i häftig gråt snyftade hon:

— Hvad har väl jag att förlåta?... ha vi ej varit
lika felaktiga? Min kärlek tillhör dig för evigt, och så
länge jag andas skall jag välsigna ditt minne.

Efter en innerlig omfamning skiljdes de älskande.
Med en sakta suck sjönk Öllegård tillbaka mot
gräsbänken, och döljande ansigtet i händerna upprepade
hon konungens ord:

— Han hade rätt: <i>En brottslig kårlek medför
endast blygsel!</i>

Ännu en gäng vände konungen sig om, och hans
blickar hvilade för sista gången på den unga flickans
af smärta darrande gestalt.

Dagen derpå begaf sig konungen till sin krigshär,
för att i närheten af Helsingborg afvakta
fredsunderhandlingarnes afslutande, hvilket skedde några månader
härefter i Lund eller den 26 September 1679.

Från detta ögonblick fanns för Carl XI <i>blott en</i>
qvinna, och han egnade uteslutande alla sina tankar på
sin blifvande gemål.

Möjligtvis fördunklades dock någon gång hans ljusa
framtidshimmel genom minnet af Öllegårds förgråtna
ansigte och krossade hjerta.

Det var kanhända för att försona denna hågkomst,
som han upphöjde pastor Nessenii barn i adligt stånd
och gaf dem stora föräringar.


Och Öllegård?

Hennes sjelfaktning var försvunnen och hon delade
snart det öde, som ofta drabbar de förskjutna och
öfvergifna, hvilka <i>ej</i> ångrande nedfalla, för att genom bönen
höja sitt hjerta vid den store Försonarens fötter.

—
</chapter>


<chapter name="En rik flicka">
<h2>En rik flicka.</h2>

På hela vida verldens rund finnes väl ingenting
behagligare än en vacker, väluppfostrad flicka? Men är
hon endast vacker, så förorsakar hon ej hälften af det
uppseende, som en rik flicka, äfven om denna endast
är rik.

Hvilken ungkarls hjerta klappar ej minst en takt
fortare i sekunden vid föreställningen att den eller den
rika arftagerskan möjligtvis skulle kunna tillhöra honom.
Men äfven hvarje omtänksam mor eller far känna sig
lifvade af ett angenämt hopp, då ett sådant lyckobarn
med ett uppmuntrande småleende betraktar deras herrar
söner. Möjligtvis är det blott bland de unga damerna,
hon ej uppväcker några större sympatier. Och hvem
kan undra derpå, när de se sina företräden
tillbakaträngda i skuggan, och kanske till och med hvarje
ögonblick hotas att deras hjertas utkorade skall vända dem
och kärleken ryggen, samt följa en mera gyllene lyckas
lockande vink.

Äfven till trakten af det eljest så lugna och för
arftagerskor temligen fredade * köping var en rik flicka
nyligen anländ.


Hon hade inköpt en vacker, förfallen, men mycket
romantiskt belägen egendom, som blott låg en half mil
från den lilla köpingen.

Hvilken sensation uppväckte ej hennes dervaro!
Huru många gissningar slösades ej på hennes person,
ty ännu hade ingen varit nog lycklig att få se henne.
Men man lefde i hoppet.

Det fanns väl knappast en enda varelse, den måtte
vara gammal eller ung, som icke i hast insåg nyttan af
vidlyftiga, ja, milslånga promenader ... Man kände sig
stärkt och upplifvad deraf och aptiten blef förvånande.

Hvilket förut ej erfaret mystiskt behag, fann man
ej för undangömda grottor och höga berg, hvarifrån man
helt ogeneradt kunde betrakta och observera en viss
gammal, grå och förfallen tvåvånings manbyggnad, som
såg så ruskig ut, att man tyckte den skulle rasa vid
första verkliga storm. Isynnerhet erfor man ett stort
behag i att betrakta det gamla husets förvittrade, i
grönt och rödt skimrande fönsterrutor. Men som
ingenting framskymtade der bakom, icke så mycket som en
bit hvitt gardintyg, så kom man slutligen underfund med,
det man i Maj månad blef mycket solbränd och
fräknig, om man alltför många timmar å rad utsatte sig för
luftens åverkan, samt att man blef mycket ömfotad af
för mycket promenerande. Småningom upphörde man
också härmed. Väl blef en och annan liten glad
uppnäsa en smula längre efter dessa fåfänga promenader,
men den böjdes dock snart igen och gjorde likasom en
liten malitiös sväng, hvarje gång talet föll på den rika
arftagerskan, som af smak eller nyck höll sig så 

i-
osynlig bakom de gråa murarne. Det gick till och med
så långt, att man gaf henne ut för ett riktigt spöke,
som endast vågade visa sig beslöjad.

Jag sade nyss att man småningom upphörde med
att vallfärda till det förfallna Sjöbacka, men jag
misstog mig dock något, ty en var och förblef temligen
uthållig. Han måste ej varit rädd om sin hy, som var
ganska mjell och fin för en martisson, ej heller haft
anlag för ömma fötter, fastän den lilla stöfveln satt både
nätt och glänsande öfver den välbildade vristen.

Denne unge man var löjtnant Henrik Silfverstern.
Han skulle gerna offrat sitt blod för en enda välvillig
blick ur den unga flickans ögon, ty han antog för
gifvet det hon måste vara ung. En rik flicka blir aldrig
gammal — var hans logiska tankeföljd.

Löjtnant Silfverstern var en god yngling och en
glad själ, som kanske noga taget blott var något för
glad och bekymmerslös, och hans största fel bestod
deruti, att utgifterna alltid öfverstego inkomsterna. Detta
hade ådragit honom en mängd skulder, hvars obehag
han på en tid undandrog sig genom en beviljad
permissions-ansökan. Dessa lugnets dagar tillbringade han hos
en gammal välmående ogift farbror, som var apothekare
i * köping. Det var på denne farbrors hjelpsamhet och
fyllda börs han hade sina förhoppningar.

Då förspordes ryktet att en rik, föräldralös flicka
från Stockholm köpt det sedan flera år nästan alldeles
öfvergifna Sjöbacka. Ej underligt det han ansåg denna
händelse som en försynens skickelse, och att han 
lättare trodde sig kunna beveka en qvinnas än sin farbrors
stenhårda hjerta, insåg han allt klarare.

Förgäfves hade han dock under fjorton dagars tid
sökt att få ett tillfälligt möte, eller åtminstone se en
skymt af den osynliga sköna.

Då genomfor ett rykte den lilla köpingen. Man
ville nemligen veta, det egarinnan till Sjöbacka
funderade på att låta uppföra ett beqvämare och vackrare
boningshus, samt att hon i och för detta sökte en
skicklig arkitekt.

Detta rykte passade utmärkt väl för vår hjeltes
planer och gaf honom förevänning till ett närmande.

Huru gerna hade han icke för detta ändamål velat
vara iklädd sin uniform, som så fördelaktigt framhöll
hans vackra figur och hållning, och i hvilken han visste
sig vara alldeles oemotståndlig. Olyckligtvis var den
qvar i Stockholm för att af en skräddares skickliga och
artistiska hand upphjelpas och renoveras. Fogande sig
efter omständigheterna klädde han sig helt och hållet i
svart, satte den lilla uniformsmössan på sina ljusa
lockar, samlade allt sitt mod, hvilket i parentes sagdt, ej
var så obetydligt, samt begaf sig direkte fram till den
sneda och tillriglade porten. Han började bulta på med
sådan ihärdighet, att den tunga rigeln slutligen
fråndrogs. En gammal tjenarinna visade sitt buttra ansigte.

— Var god och anmäl mig för er matmor,—sade han.

— Hon tar icke emot, — svarade den gamla helt
tvärt, i det hon beredde sig att åter tillsluta porten;
men den unge mannen klef raskt ett steg framåt och
ställde sig emellan henne och dörren. 


— Lemna henne mitt kort, och jag är viss på hon
förändrar afsigt, — sade han med sådan säkerhet att
han alldeles förbryllade den gamla. — Säg henne tillika,
det jag är hitkommen, emedan jag hoppas kunna vara
henne till nytta, — ropade han efter den bortgående
tjenarinnan, som tigande mottagit kortet.

Några ögonblick härefter återkom hon och bad
honom stiga in i salongen, der mamsell Laura Wallén
snart skulle infinna sig.

Stolt och med en segrares uppsyn, inträdde vår
hjelte i det lilla rum, som benämndes salong.

Ingen gardin, ingen spegel eller för öfrigt någon
lyxartikel gaf tillkänna att en qvinnas smak anordnat
detta rum. Ett gammalt betsadt furubord stod framför
en ännu ålders tignare soffa, som med upprättstående
ryggstöd och gäflar samt fläckigt och sönderfallet
öfverdrag såg föga inbjudande ut. Ett dussin halta
rörstolar, af olika form och trädslag, samt några suddiga och
vederstyggliga porträtter, fullbordade rummets otrefliga
utseende.

Löjtnant Silfverstern blickade med förundran
omkring sig. Derpå slog han sig lugnt ned i soffan, som
knäppte och knotade öfver att så vårdslöst blifva
behandlad.

Begåfvad med en rik fantasi, sysselsatte hans
tankar sig ej längre med den torftiga och förfallna
omgifningen. Alla hans drömmar rörde sig endast kring de
ljusare framtidsbilder han hoppades kunna förverkliga.

En stund förgick på detta sätt. Derefter öppnades
dörren helt sakta.


Vår hjelte såg blott en flik af en mörkbrun
klädning, men aningen sade honom hvem det var. För att
dölja en tilltagande förvirring, reste han sig, djupt bugande.

Emellertid studsade han något tillbaka för den
oväntade syn, som mötte hans nyfikna blickar.

En ung qvinna, snarare insvept än klädd i en
snusbrun rock, stod framför honom. En likaledes snusbrun
shawlette var hårdt sammanfästad kring halsen. Ingen
krage eller den ringaste spets afstack från denna
enformiga drägt och ingenting antydde att den rika
arftagerskan vore behäftad med en i hans tycke säkert helt
förlåtlig behagsjuka. Af hennes bleka ansigte var blott
ett par blåa glasögon mest i ögonen fallande, hvilka
envist tycktes stirra emot och förbrylla honom.

— Har jag den äran att tala med mamsell
Wallén ... egarinna till denna vackra egendom, —
stammade vår löjtnant.

— Ja, min herre, — svarade en mild och
behaglig stämma, och ett omärkligt småleende krusade den
unga qvinnans beslutsamma och fint formade mun. —
Var god och återtåg er plats, — tillade hon, sättande
sig med gravitetiskt allvar i det andra soffhörnet.

— Hvad förskaffar mig äran af ert besök?

— Ursäkta min djerfhet, men som ni är främling
här på orten, tog jag mig dristigheten att uppsöka er,
för att möjligtvis vara er till tjenst.

— Och det vore? — frågade den unga damen
likgiltigt.

 — Efter hvad jag hört ämnar ni låta ombygga detta
ställe, och ni behöfver följaktligen en arkitekt, för att
härmed komma till ett lyckligt resultat, — sade
löjtnant Silfverstern, som någorlunda återhemtat sig och
derföre vågade kasta en hastig blick på sin granne.
Oaktadt den snusbruna drägten och de blå glasögonen,
kände han sig ändå interesserad. Den unga qvinnan
kunde på sin höjd vara 25 år gammal. Hennes ansigte
var blekt och uttrycket deri stolt och allvarligt. Det
ljusa håret var tillbakastruket från tinningarne och
lemnade den höga, lätt hvälfda pannan alldeles fri. Vår
löjtnant fann henne icke gudomligt skön, likväl tyckte
han sig mot hennes rikedom kunna bortbyta sin frihet.

— Ni, min herre, är måhända ...

— Nej, jag är ingen arkitekt, men jag har smak
och kunde möjligtvis derföre få tjena er med mina råd, —
afbröt han leende. Derpå fullföljde han efter några
ögonblicks tystnad:

— Men jag har en vän, som är utmärkt skicklig,
och hvilken jag tror gerna skulle vilja åtaga sig ett
dylikt arbete. Det är för denna orsak, som jag infunnit
mig och tillåter jag mig härmedelst rekommendera honom.

— Ni är alltför god ... Jag tillstår det jag
funderat på uppbyggandet af ett nytt boningshus till denna, i
sanning, vackra egendom ... derföre lofvar jag att tänka
på ert förslag.

Hon reste sig upp och neg artigt för sin gäst,
hvilken för denna gång ej kunde finna någon utväg att
förlänga besöket. Öppnande dörren, följde hon den unge
mannen ut i förstugan.

— Apropos, — sade hon, ännu en gång vändande
sig till honom; — är er vän ung eller gammal? 

— Han är temligen till åren, — svarade
löjtnanten, efter någon tvekan.

— Då kan ni å min sida anse saken som afgjord,
ty jag får öppet erkänna det jag icke kan trifvas
tillsammans med ungt folk. Derföre vore jag tacksam, om
ni kunde förmå er vän att antaga ert förslag.

Den unge mannen bugade sig djupt. Huru lifligt
önskade, han icke, det han på sina välformade axlar
burit ålderdomens gråa och ärevördiga hufvud, i stället för
det ljuslockiga, ungdomliga och skälmska ansigte, öfver
hvilket han eljest kände sig så stolt.

På hemvägen grubblade han mycket öfver sednaste
timmans händelser.                                         

Han insåg att den rika arftagerskan icke var
någon vanlig qvinna, hvars eröfrande torde varar en
svårare uppgift, än han någonsin kunnat föreställa sig.
Detta afskräckte honom dock icke, utan fastmera
sporrade honom till nytt sträfvande att visa sig älskvärd och
förekommande.

Han anförtrodde åt ingen sina
framtidsförhoppningar, eller den lyckade utgången vid försöket att få se
och tala vid den rika arftagerskan. Han skulle
härigenom blott uppväckt afund och kanhända täflan.
Erfarenheten hade lärt honom att för många medtäflare lätt
kunna undantränga hvarandra.

För att vara fullt sanningsenlig, hvilket framför allt
är en skriftställares skyldighet, får jag uppriktigt
erkänna, det löjtnant Henrik Silfverstern, hvilken trots
någon var en genomhederlig yngling, likväl kunde tillåta
sig små irrvägar på sanningens bekostnad. Det var till 

och med ej utan, att han gillade den jesuitiska åsigten:
»ändamålet helgar medlen.»

I följe häraf var hans aktade vän »arkitekten», blott
en fantasibild, hvilken det nu ålåg honom att förverkliga.

Egentliga meningen med besöket var således hvad
vi redan veta, endast föranledt af hans önskan att
formera den rika arftagerskans bekantskap.

Emellertid, för att ej gifva dementi åt sina egna
ord, skref han med första post till Stockholm och gaf
en kommissionär i uppdrag, att till hvad pris som helst
genast anskaffa en byggmästare. Detta lyckades öfver
all förväntan. En herr Algersson, hvilken under flera år
vistats utrikes och studerat byggnadskonsten, hade
erbjudit sig härtill, emedan han för sin helsas skull
önskade tillbringa sommarmånaderna på landet.

Förtjust medtog löjtnant Silfverstern herr
Algerssons utmärkta rekommendationer och skyndade till 
Sjöbacka. Denna gång blef han utan någon svårighet
mottagen af den unga egarinnan. Han förebar det hans
vän vore hindrad efterkomma den önskan han i dennes
namn vågat uttala, men nu i sitt ställe föreslog en herr
Algersson, för hvars utmärkta egenskaper »vännen»
ansvarade.

Efter ett kort betänkande blef anbudet emottagen

Oaktadt denna medgörlighet var mamsell Laura om
möjligt stelare och kallare än vid första besöket. Men
fastän hon icke en enda gång bevärdigade honom med
en vänlig blick, öfvergafs han dock ej af hoppet om ett
slutligt närmande dem emellan.

—


En af de första dagarne i Juni månad, eller tvenne
veckor sedan löjtnantens första besök, körde en dammig
resvagn genom den nästan igenvuxna alléen, hvilken från
stora landsvägen förde till Sjöbacka.

Tvenne män stego ur. På den enes lätta språng
och gullgula lockar, igenkändes vår löjtnant. Den andre
reste sig mera flegmatiskt och något dröjande från den
obeqväma plats han innehaft emellan den förstnämnde
och en mängd reseffekter. En bredskyggig halmhatt
betäckte hans linfärgade och ovanligt rika hår. Den mörka
ansigtsfärgen och de blixtrande ögonen kontrasterade på
ett egendomligt sätt mot det ljusa håret och de
rödaktiga polisongerna, och förlänade hans intelligenta
anletsdrag något i högsta grad originelt.

Sedan de båda herrarne lyckats befria sig från
reseffekterna, inträdde de i den förut beskrifna s. k.
salongen, der värdinnan genast kom dem till mötes. Hon
var klädd i samma enformiga drägt hvari hon första
gången presenterades för läsaren.

Efter det den främmande blifvit förestäld som den
väntade arkitekten, fördes talet nästan uteslutande af
löjtnant Silfverstern, hvilken, oaktadt de största
ansträngningar, blott förmådde aflocka enstafviga ord från
den unge mannens läppar.

— Ni bor här mycket obehagligt, — sade slutligen
herr Algersson, seende sig omkring i rummet. — Och
ni gör verkligen rätt uti att tänka på en förbättring.
Jag förstår ej huru en qvinna med edra medel och den
smak jag förmodar er besitta, en enda dag har kunnat
trifvas i detta rum.


Vid ljudet af denna djupa och klangfulla stämma,
som mera oförbehållsamt än artigt uttalade sin mening,
spratt den rika arftagerskan till och en lätt rodnad
färgade hennes kinder. För första gången såg hon upp,
men då hennes blickar mötte Algerssons likgiltiga och
allvarliga ansigte, höjde en lätt suck hennes bröst.

— Ni är uppriktigare än jag på länge hört någon
vara, — svarade hon, — derföre vill jag löna er med
samma mynt. Jag uppehåller mig endast här då jag
emottager besök.

— Jaså, — smålog herr Algersson, — detta är
således ett rum, hvilket ni bestämt för edra vänner och
bekanta.

— Af det förra slaget har jag inga, åtminstone på
orten, och löjtnant Silfverstern är min enda bekantskap.

Löjtnanten rodnade af nöje, att så öppet höra sig
erkänd som den enda, hvilken hugnades af ett dylikt
företräde.

— Då jag flyttade hit, — fortfor hon, — föresatte
jag mig att inrätta ett litet isoleradt paradis, för att i
all stillhet tillbringa mina återstående dagar.
Uppriktigt sagdt är jag af hela mitt hjerta trött vid både
bekantskaper och vänner.

Med deltagande betraktade herr Algersson denna
unga och dock, som det tycktes, lefnadströtta qvinna.
Han svarade:

— De pröfningar omständigheterna kunna pålägga,
föranleda oss ofta att tänka så, men häruti göra vi orätt;
ty vi äro kanske mer eller mindre sjelfva skuld till våra
missöden och missräkningar. 


— Jag tror nästan ni har rätt, — svarade den
unga qvinnan och ett småleende ljusnade hennes
anletsdrag. — Men på det herrarne ej må tro mig vara en
alltför obelefvad toka, så får jag öppet förklara att ni
ären ganska välkomna. Desslikes lofvar jag att
hvarken räkna er till mina vänners eller bekantskapers
antal, utan helt enkelt som tillhörande min familj, den
längre eller kortare tid ni behaga uppehålla er i mitt
hus. Emellertid skall herr Algersson förvandla mitt
drömda paradis till ett verkligt, och herr löjtnanten skall
hjelpa oss att beundra denna verklighet.

Löjtnanten bugade sig djupt. Huru förtjust kände
han sig icke öfver det företräde hon så öppet visade dem.

— Och nu får jag anhålla det herrarne ha
godheten att följa mig till den lilla våning jag låtit inreda,
och der jag hoppas vi skola hafva något trefligare än här.

I förbigående visade hon tvenne små rum, hvilka
voro för arkitektens räkning. De voro visserligen enkla,
men den vackra utsigten gjorde dem rätt behagliga.

Derpå infördes de i en mindre matsal, hvarest en
del förfriskningar stodo framsatta. Värdinnan
aflägsnade sig några minuter. Då hon återvände följdes hon
af en ung, mörklockig flicka. Hon presenterade henne
som sin kusin, mamsell Selma Borg, hvilken med sitt
sällskap lofvat att till en tid upplifva hennes ensamhet,
och Selma såg verkligen ut att till och med kunna
förljufva en ödemark.  Hennes lifliga ansigte lyste af helsa
och glädje, man kunde ej se en älskligare varelse.

Sedan förfriskningarne voro intagne gick det lilla
sällskapet ut och satte sig under några doftande lindar.
Herr Algersson hemtade sin portfölj och framlade
sina ritningar, hvilka voro särdeles omsorgsfulla och
smakfullt utförda. Ändtligen, efter lång rådplägning,
valdes en med särdeles vacker byggnadsform och hvars
behagliga yttre tycktes motsvara dess inre beqvämlighet.

Redan följande morgon lofvade han förskrifva
byggnadsmaterialier. Skickliga arbetare hade han redan
betingat vid sin afresa från Stockholm, hvilka med
snaraste kunde förväntas till Sjöbacka.

Det lilla sällskapet kände sig lifvadt, och likasom
en flägt af herr Algerssons företagsamma ande
genomilade detsamma. Laura talade med en förvånande
lätthet och sakkännedom om alla ämnen, som afhandlades.
Omsider, när uppbrottstimman slog, skiljdes alla
ömsesidigt belåtna och tillfredsställda. Med oblandade
segerkänslor kastade löjtnant Silfverstern sig upp i den gamla
resvagnen, och vi lemna honom der grubblande på en
otrolig lycka.

-

I Lauras lilla anspråkslösa arbetsrum finna vi de
båda damerna omkring en vecka efter ofvan skildrade
afton. De sutto vid det runda divanbordet, och
bläddrade i några resebeskrifningar med utsökt vackra
gravyrer, dem herr Algersson nyligen hade sändt, dervid
helt gladt utbytande sina tankar.

Fastän arkitekten var en medlem af den lilla
familjen, sammanträffade han dock högst sällan, utom vid
måltiderna, med de unga flickorna. Han hvarken sökte
eller undvek deras sällskap, och hela hans tid syntes
vara upptagen med den nya byggningens grundläggande,
hvilket arbete han bedref med största ifver.

Löjtnant Silfverstern kom dagligen på besök och
var damernas outtröttlige riddare. Oaktadt denna
enträgenhet, lyckades han på intet sätt interessera den
unga arftagerskan, som alltsedan första aftonens
sammanvaro återtagit sin köld och tillbakadragenhet.

Ofta måste Selma åtaga sig värdinnans pligter,
medan denna, uppkrupen i ett soffhörn och fördjupad i
någon bok, föredrog att afvakta den unge mannens
bortgång. Samtalet hade en stund vändt sig kring detta
ämne och denna visade egenhet, då Selma leende utbrast:

—  Så mycket är visst, att vore jag i ditt ställe,
kära Laura, icke gjorde jag mig så stor möda med att
göra mig osynlig och obehaglig för mina adoratörer.

—  Mina adoratörer, — efterapade Laura med
satiriskt småleende. Du misstar dig, det är icke mig utan
mina penningar man adorerar. För resten har jag
aldrig varit så fredad som nu, och jag skall veta bevara
min ro och min smak för ensamhet. Herr Algersson
är i sitt slag en riktig skatt, — fullföljde hon efter en
paus; — han ser mig knappast och gör han det
någongång, sker det utan biafsigter. Hvad löjtnant
Silfverstern beträffar... åh, rodna icke så starkt, kära Selma...
så, nog ser jag åt hvilket håll hans hjerta drar honom.

—  Äfven jag har öppna ögon, genmälte Selma, —
och nog ser jag du oupphörligt sårar och leker med den
stackars ynglingens känslor.

— Han förtjenar det också... åtminstone till en
del, - skrattade Laura. - Men, mon dieu, hvad du är

hjertnupen och öm om honom. Ah, jag märker nog
hvarjehanda, fastän man kanske tror mig vara blind...
efter vi en gång tala om detta ämne, så svara
uppriktigt. Hvem var det, som förstulet observerade den unge
mannens kringströfvande i grannskapet... Hvem var
det, som så innerligt bad mig mottaga honom, då han
hade djerfheten att objuden tränga sig hit? ... Ja, slå
gerna ned ögonen, det tjenar till ingenting att neka...
Vet du hvad jag då tänkte? Jo, ungefärligen så här:
bäst är väl att göra det stackars barnet till viljes, eljest
leds hon ihjel eller beger sig en vacker dag ifrån mig.
Och för att torekomma dessa sorgliga resultat,
underkastade jag mig suckande den obehagliga nödvändigheten,
och...

—  Och så hängde du på dig den här eviga och
otäcka bruna klädningen, och satte på dig de der
rysliga blå glasögonen, antog en min, som en professor
skulle afundats dig, lät öppna ett af detta gamla
rucklets värsta skräpkammare och bad honom stiga in ...
I hvad afsigt gjorde du detta, om ej för att förbrylla
honom?

—  Och jag lyckades. Då han skådade mig ansigte
mot ansigte, läste jag i hans ögon så mycken fasa, att
jag knappast kunde låta bli att skratta.

—  Men jag kan dock ej rätt förstå hvarföre du,
som eljest är så ädel och god, kan finna ett nöje...

—  Ett nöje, — afbröt Laura häftigt och hennes
bleka kinder blefvo rosenfårgade. — Jag finna ett nöje
häruti? Så du kan misstaga dig... Vet du då icke
att penningen kan meHföra mycken välsignelse och lycka,
men också mycken förbannelse och olycka ...
Penningen kan lära oss förakta verlden och hånle åt oss sjelfva.
Huru jag småningom kommit till denna lefnadsåsigt,
skall jag berätta. Tidigt moderlös, ersatte ej min fars
kyliga behandlingssätt den kärlek jag saknade ... Jag
hade ingen, åt hvilken jag kunde förtro mina barnsliga
tankar och känslor. På detta sätt uppnådde jag mitt
sextonde år. Vid ett besök på landet hos en
pensionskamrat, sammanträffade jag då med en ädel och god
yngling... För honom öppnade sig mitt hjertas
dämpade och slumrande ömhetskänslor... huru outsägligt
älskade vi ej hvarandra! Men denna kärlek måste jag
försaka, just för den lumpna penningens skull, emedan
han, som jag älskade, var fattig och obemedlad, samt
icke ens egde ett klingande namn, hvarmed han kunde
öfverskyla denna brist. Min far kallade våra känslor
för ett barnsligt svärmeri, och log åt vår såkallade
dårskap. Efter otaliga obehag och ledsamheter, blef
Edvard slutligen förbjuden att sammanträffa med mig. Då
beslöt han resa till Amerika, för att der söka en
hastigare fortkomst. Innan han for lyckades vi förskaffa oss
ett kort samtal... Under tårar sade vi vårt sista
farväl, lofvande hvarandra en obrottslig trohet. Trenne år
förgingo och jag kände alltmera huru mitt hjertas alla
känslor uteslutande voro fästade vid den bortreste. Jag
hade erhållit och besvarat flera bref. Edvard, som
lyckats få en utmärkt fördelaktig plats på ett kontor,
syntes ständigt glad och förhoppningsfull. Då upphörde
han plötsligt med all skrifning ... Sedan dess sväfvar
jag i okunnighet om hans öde. Måhända blef han 

trolös ... Eller kanske döden röfvade ifrån mig min
jordiska lycka ... likagodt hvilket... resultatet är ju alltid
detsamma.

I början skref jag dock såväl till Edvard, som
slutligen till hans principal, för att efterhöra egentliga
orsaken till denna oförklarliga tystnad; men mina bref
lemnades , obesvarade. At ingen kunde jag förtro min
djupa smärta... slutande den inom eget bröst, jagade
jag efter förströelser, för att omsider möjligtvis kunna
glömma.

Smickrets valin odoft spridde sitt döfvande gift i
mitt oerfarna hjerta; störtande mig ur den ena
dårskapen i den andra, kände jag mig dock en dag alldeles
uttröttad. Jag stannade ... och stod framför mitt
samvetes omutliga spegel, der de flydda årens yrande nöjen
långsamt tågade förbi min själ. Jag blygdes öfver mig
sjelf och frågade, om jag ej slutligen skulle begråta mina
flyende ungdomsdagar, som så onyttigt bortslösades.
Egenkärleken hade ej så helt och hållet förblindat mig, det
jag icke insåg att den smickrande uppmärksamhet, som
egnades mig, icke framkallades af mina förtjenster, utan
af den framstående ställning jag, genom min fars
rikedom, intog i sällskapslifvet. Från denna tidpunkt
förändrade jag lefnadsåsigter, samt sökte draga mig undan
en verld, vid hvilken jag var så outsägligt trött. Att
lindra och bispringa fattiga och nödlidande samt att dela
med mig af det öfverflöd Gud beskärt oss, blef nu min
käraste sysselsättning ... men, äfven här blef jag ofta
bedragen och förd bakom ljuset.
Vid denna tidpunkt blef min far häftigt sjuk.
Inseende sin snara bortgång önskade han, för att se min
framtid betryggad, det jag måtte ingå på något af de
fördelaktiga giftermålsanbud, som då erbjöds mig. Men
jag kunde ej villfara denna önskan; ty jag visste att
ingen älskade mig för min egen skull. Och jag ville bli
älskad ... Mitt arma, sjuka hjerta törstade efter
kärlek ... och, fastän år förgått, kunde jag ej glömma min
första rena, ogrumlade lycka. Snart stod jag också
alldeles ensam i verlden ... och jag kände djupt det bittra
i en sådan ensamhet.

Min gamla faster, som alltsedan min mors tidiga
bortgång varit i vårt hus, och hitintills visat sig som den
oförargligaste varelse under solen, började plötsligt få en
mani att vilja gifta bort mig. Hon riktigt intrigerade.
Tvenne år uthärdade jag verkliga förföljelser. Huru
obehaglig jag än visade mig, prisades jag likväl och
upphöjdes till skyarne. Då sökte och erhöll jag tillåtelse
att bli myndig. En vacker dag i April månad reste jag
hastigt från faster, emedan jag i tidningarne läst att
denna egendom utbjöds till salu. Beskrifningen härpå
samt dess ensliga läge behagade mig, men ännu mera
förtjustes jag af verkligheten. Jag återvände ej till
Stockholm, utan skref helt vänligt till faster, att jag
tillsvidare lemnade henne i oinskränkt besittning af
stadslifvets behag, medan jag con amore inrättade mig på
landet. Sedan du kom hit, trifs jag här oändligt väl,
och det är länge sedan jag njöt af en oinskränkt frihet.
Tro dock icke jag är fullt så egoistisk, som jag kanske
synes. Utom det  nya boningshuset och de förbättrade

ladugårdarne, har jag äfven en del välgörenhetsplaner i
sigte: t. ex. ett skolhus för byns ungdom, hvars 
under-visning jag sjelf ämnar tillse, dessutom har inspektoren 
fått i uppdrag att gifva mig en plan på det ändamålsenligaste 
sättet att förbättra mina underhafvandes ekonomiska ställning.

Laura tystnade. Så öppet hade hon aldrig uttalat
sina tankar. Selma hade åhört sin väninnas långa tal
med en blandning af häpnad och medlidande. Ej utan 
att hon i sitt hjerta tackade Gud för sin anspråkslösa
lott, och för det Han ej låtit henne födas till en 
rikedom, som gaf anledning till ett så beklagligt misstroende.

— Om, — sade Selma mildt, — om du ännu en gång
kunde lära dig tro på verklig oegennytta. 

— Barn, — afbröt Laura medlidsamt småleende, —
du talar om ett ämne, som du ej förstår att bedöma.
Vacker, god och mild, känner du instinktmessigt, att om
någon visar dig vänlighet och uppmärksamhet, sker det
för din egen skull; men jag ...

— Ack, Laura, lat blott ditt ädla hjerta oinskränkt
beherrska dig, och man skall älska dig för din egen
skull ... Se här, — fortfor hon med tilltagande 
liflighet och förde den halft motsträfviga Laura fram till en
liten förgylld toilettspegel. — Betrakta blott din egen
bild ... i detta ögonblick är du mer än vacker. 

Laura log, hon var som förvandlad. De stora 

bruna   ögonen   blixtrade  med underbar  glans, kinderna      j

voro   purprade och hela   hennes utseende besjälades af      j

stundens inspiration.    Detta varade blott ett ögonblick.       .]

—  Nej, — utbrast hon, skakande på hufvudet, —
jag vill ej bli älskad ... jag trotsar kärleken, för mig
finnes den icke mera.

De båda flickorna sprutto till; ty i spegeln sågo de
ett tredje hufvud, hvilket allvarligt betraktade dem. Det
var arkitekten, som stod i den öppnade dörren. Laura
vände sig om, hon rodnade helt förläget.

—  Jag knackade på, — sade herr Algersson
leende, — men herrskapet voro i så liflig konversation,
att jag tog mig dristigheten stiga in ... jag fruktade
nästan för en liten tvist.

—  Det var ej så utan, — smålog Selma.

—  Men vi hade dock hunnit till ett afgörande
resultat, — svarade Laura, som ännu kände sig något
brydd. Derpå tillade hon:

— Tack för de vackra gravyrerna herr Algersson
sändt oss. I dag skall jag fördjupa mig i de
interessanta resebeskrifningarne; en sådan läsning uppfriskar
sinnet.

— Men ännu mera verkligheten. Ni borde förströ
er med resor, — svarade arkitekten, tagande plats vid
bordet.

— Ett annat år, om jag får lefva, ämnar jag det
också, — genmälte Laura.

— Jag har gjort några förändringar på
inredningen af er våning, — återtog herr Algersson, — hvilka
jag tror skola blifva ganska ändamålsenliga.
Han framtog och visade ritningen.

Laura gillade dem. Derpå tillade hon:

— Kunde herr Algersson uppoffra så mycket af sin
tid, att sedan denna byggnad är fullbordad, också ett
skolhus kunde uppföras.

— Härmed behöfves ej vänta så länge, redan nu 
kan jag tillse ett dylikt arbete. 

Derpå uppgjorde han plan till ritning och kostnadsförslag. 
När han efter en halftimmas förlopp bortgick,  
voro båda ense i detta ämne. 

Laura stod vid fönstret. Hon såg efter den bortgående 
höga gestalten. 

— Så ofta jag ser honom, — sade hon sakta för
sig sjelf, — så påminnes jag om Edvard. Det är 
någonting i hans röst, gång och ögon, som gör att han 
mot min vilja intränger i mina tankar och ställer sig
bredvid honom, som jag evigt skall sakna. 

—

Efter denna stund kunde man ofta finna Laura, än 
vid den ena, än vid den andra af byggnaderna. Hon 
var skenbarligen interesserad af det raskt 
framåtskridande arbetet. Timvis kunde hon, sittande på några
uppstaplade bjelkar, åse den verksamhet, som herrskade
rundt omkring. Ibland satte sig herr Algersson vid 
hennes sida och båda fördjupade sig då i allvarliga samtal.

Det herrskade snart emellan dem en synbar sympathi, 
hvilken Laura ej brydde sig om att dölja.

Löjtnant Silfverstern förhöll sig under detta allt
annat än passiv. Det oaktadt lyckades han aldrig att
vinna den angå qvinnans uppmärksamhet och deltagande. 

Emellanåt öfverfölls han af verklig förtviflan, och 
i sådana bedröfvelsens stunder fann han ständig tröst i 
Selmas sällskap, som deltagande lyssnade till hans
utgjutelser om dystra tider och krossade förhoppningar.
Sedan han på detta sätt lättat sitt hjerta, glömde han
snart allt missöde, och man kunde då finna dem
glädtigt skämtande och barnsligt gycklande med hvarandra
eller också utbytande reflektioner och allvarliga tankar.
Långa stunder kunde han lyssna till hennes
beskrifningar öfver sitt anspråkslösa hem, och den stilla lycka
och förnöjsamhet som herrskade biand dess många
medlemmar. Af sex syskon var Selma den äldsta och hon
berättade med en liten anstrykning af qvinlig värdighet,
hvilket klädde henne förtjusande, huru hon hjelpt sin
mor både med hushållet och de mindre syskonens
uppfostran. Suckande lyssnade den unge mannen till
hennes tal, han kände sig så vemodsfull, utan att han
egentligen visste hvarföre.

Men tiden framskred. Då föresatte han sig en dag
att göra slut på sin plågsamma belägenhet, och beslöt
att skriftligen framställa för Laura sina tankar, känslor
och önskningar. Då den rika arftagerskan mottog och
läste detta bref, intogs hon af verklig ovilja. Hon tyckte
sig tillräckligt hafva visat honom likgiltighet, och
hoppades derföre kunna undvika detta giftermålsanbud.

Efter kort betänkande framtog hon papper och bläck.
Pennan flög öfver papperet medan hon skref:

<tab>Herr löjtnant!

Minst af allt väntade jag från er mottaga närslutna
skrifvelse. Vid er ålder borde känslan ensamt få
beherrska hjertat och icke beräkningen. Vare detta för
alltid nog sagdt om det ämne hvarom ni talat.


I öfvermorgon är Selmas födelsedag, jag ämnar fira
den i all stillhet; men det vore roligt om herr
löjtnanten ville komma hit och dricka kaffe med oss kl. half  3
10 på morgonen.

Vänskapligen
<i>Laura Wallén.</i>

I följd af detta bref infann sig löjtnanten på utsatt
tid. Till en början kände han sig en smula förlägen;
men som Laura visade sig lugn och ovanligt vänlig,
återvann äfvenledes han snart sin fattning.

Fastän man skref den 30 Augusti var luften ännu
genomträngd af sommarvärme och vällukter.
Kaffebordet stod derföre dukadt i parken och det lilla sällskapet
vandrade dit under muntert skämt.

Selma, begåfvad och omgifven af blommor, var den
ljufvaste och vackraste bland dem alla. Löjtnant
Silfverstern, hvilken ständigt haft ögonen öppna för denna,
fägring, kände sig alldeles förtrollad. Knappast ett
ögonblick kunde han slita sina blickar från den hulda,
ungdomliga gestalten. Fri från all låg beräkning, kände
han huru hjertat fritt och gladt klappade af en alltmera
tilltagande beundran och kärlek. Hans känsla hade
hittills liknat den domnade puppans. Beräkningens larv
behöfde endast falla, för att låta den sanna kärleken,
likasom fjärilen, framstå i en helgjuten och fullkomlig
form.

Då kaffet var drucket, sade Laura med en lätt
anstrykning af rörelse, i det hon vände sig till Selma:

— För den oegennyttiga vänskap du ständigt visat
mig, kan jag ej tillfyllest tacka!  Mottag derföre denna
ringa gåfva, som ett bevis på min vänskap och till minne
af denna glada stund.

Härvid öfverlemnade hon åt Selma ett
sammanviket papper.

Rodnande åhörde den unga flickan dessa ord;
derefter slöt hon sig upprörd till Lauras bröst.

— Skall du ej se på min gåfva? — frågade Laura,
som mot sin vilja visade den djupa rörelse, hvilken
beherrskade henne.                J

Selma vek tigande upp papperet; det föll ur
hennes händer, tårarne störtade ur ögonen och med ett nytt
utrop låg hon i Lauras armar.

— Kära barn, lugna dig, — skämtade Laura, —
hvad skola herrarne tänka om oss, som ej bättre förstå
att dölja våra känslor.

— O, det är för mycket, — stammade Selma, —
hvarmed har jag förtjenat en sådan godhet...

— Tala blott aldrig härom, — sade Laura
buttert, — hade jag trott mig komma att ställa till en
sådan uppståndelse, skulle jag nog på annat sätt tillställt
dig denna gåfva, hvilken långt före detta varit dig
ämnad.

Löjtnant Silfverstern tog upp den nedfallna
skrifvelsen och ögnade som hastigast:

»Till min kusin, mamsell Selma Berg, skänker jag
20,000 rdr rmt, o. s. v.»

I sin tur höll äfven han på att högt jubla. Laura
betraktade honom småleende. Hon läste klart hans
tankar och gladde sig öfver dem.


Man började att långsamt vandra hemåt. Selma
och Henrik drogo sig en smula tillbaka, de plockade
blommor och gräs; men fastän de talade föga, hade de
aldrig i högre grad än nu varit intresserade af någon
konversation.

Laura och herr Algersson gingo vid hvarandras sida;
äfven de voro fåordiga och tankspridda. Först då de
hunnit till slutet af alléen märkte de att de voro allena.

— Låt oss sätta oss här under lindarne och
invänta de båda unga, som likt tvenne barn svärma
omkring, — föreslog arkitekten.

Laura satte sig på den anvisade platsen.

— Här satt jag första aftonen efter min
hitkomst, — fullföljde han efter några ögonblicks
tystnad. — Då, likasom nu, satt jag vid er sida... men
vi voro ej allena. Om så varit, tror jag mig icke
kunnat låta bli att, likasom nu, kasta mig för edra fötter
och fråga: Laura, har ej ditt hjerta igenkänt mig?

Han låg för hennes fötter och brännande kyssar
betäckte Lauras darrande händer. Men det var ej
densamme hon hittills skådat: det var en mörklockig man,
som häftigt tryckte henne till sitt klappande bröst.

— Gud, min Gud, — hviskade hon, — är detta
en dröm, så låt mig ständigt få drömma!

Hon lutade sig öfver\honom, deras läppar möttes
och hjerta klappade mot hjerta i en lång och salig
omfamning.

— Edvard, — stammade Laura, — hvarföre denna
hemlighetsslöja, som jag ej förmår att lyfta?
Hvarföre dröjde du så länge innan du slutligen kom?


Tryckande Laura tätt intill sig började Algersson
berätta:

— Mitt första vistande i Amerika var ganska
lyckligt, och som du vet hade jag de bästa framtidsutsigter.
Tvenne år förgingo på detta sätt och dina bref voro för
mig en källa till oändlig sällhet, ty din kärlek tycktes
snarare till- än aftaga. Döm då om min förtviflan när
jag emottog din fars bref, deri han förbjöd mig att
vidare skrifva till dig, emedan du stod i begrepp att gifta
dig med en baron Falkenklo ...

— Således var det min far, som äfven denna gång
åtskilde oss ... Icke ett enda ögonblick tänkte jag på
någon förlofning med baronen, — försäkrade Laura.

— Det vet jag nu, och äfven då tviflade jag härpå,
derföre skref jag otaliga bref till dig ...

— Dem emottog jag aldrig, — suckade hon
vemodsfullt.

— När allt svar uteblef, trodde jag du slutligen
gifvit efter för din fars önskan och genom din tystnad
ville visa mig din fullkomliga glömska och likgiltighet.
Men jag kunde dock icke glömma. Oupphörligt följde
mig minnet af hvad jag en gång egt och tanken på den
lycka jag förlorat. Hastigt lemnande den fördelaktiga
plats jag innehade, försökte jag genom resor förströ och
skingra dessa minnen. Under en dylik färd blef jag
bekant med en gammal svensk landtbrukare. Vi fästade
oss med hjertlig vänskap vid hvarandra, och slutligen
kunde vi ej mera skiljas. Han adopterade mig, ty han
önskade helt och hållet anse mig som sin son, derföre
antog jag  äfvenledes hans namn. Så förgingo fyra år.

Under denna tid utvecklades mina anlag för arkitekturen. 
Men snart förlorade jag genom döden denna min 
andre far, vid hvilken jag fästat mig med en sons 
innerligaste tacksamhetskänslor. Djup var min sorg öfver 
att åter stå ensam och vara en främling. Den lilla 
förmögenhet min adoptivfar lemnade åt mig, förvandlade
jag snart i reda penningar ty min håg för resor hade 
åter vaknat. Jag for öfver till Europa, och under det 
jag med ifver studerade samt egnade mig åt 
byggnadskonsten uppehöll jag mig i flera olika länder. Blott 
till Sverige ville jag ej återvända. I Maj månad denna 
vår sammanträffade jag i Paris med en svensk familj, 
hvilken var ifrån Stockholm. En dag tog jag mod 
till mig och frågade om någon kände dig. Man 
jakade härtill, och först då upplystes jag om att du ej 
var gift. Hvad som föregick i min själ kan jag icke
beskrifva, men följande dag var jag på väg till 
hemlandet ... huru mäktigt kände jag ej behofvet af att
återse dig. Bäfvande frågade jag, om du väl ännu efter
en nioårig bortovaro kunde hysa någon ömhet för mig. 

Då jag anlände till Stockholm hörde jag du nyligen 
lemnat staden, för att för alltid slå dig ned på 
landet. Man sade äfvenledes att du blifvit mycket 
besynnerlig och egen. Derföre fruktade jag du möjligtvis 
kunde missförstå mitt närmande. Jag var helt 
tvifvelaktig, huru jag borde göra, då jag af en händelse erfor 
att du behöfde en byggmästare. Detta passade sig 
förträffligt. Emedlertid önskade jag göra mig oigenkänlig;
den ljusa peruken och de rödaktiga polisongerna, samt 
de många år, som förflutit sedan vi sågo hvarandra, 

hjelpte mig att förverkliga denna idé. Jag log sjelf åt
mitt förändrade utseende. Utan att du igenkände mig
kunde jag observera och iakttaga din karakter, och med
allt detta gick min önskan och hela min sträfvan
endast ut på att, om jag förlorat din kärlek, ånyo
återvinna den.

— Du kunde ej återvinna hvad du aldrig förlorat —
hviskade Laura, leende under tårar ...

—

Vi lemnade Selma och löjtnant Silfverstern fåordiga,
nästan stumma vandrande vid hvarandras sida. Men
om vi för ett par minuter kasta en blick tillbaka, finna
vi dem i en af parkens lummigaste gångar sittande
på en gräsbänk, och den rodnande Selma är sluten i
hans famn.

— Fastän jag är ovärdig en sådan lycka, vill du
ju likväl tillhöra mig — hviskar han, för att ännu en
gång locka den ljufva bekännelsen från hennes 
rosenläppar.

— Men hon log blott skälmskt, och frågade hvaruti
hans ovärdighet egentligen kunde bestå.

— Ack! deruti, att jag alltifrån första stund jag
såg dig, föresatte mig att vara blind för all din
älsklighet — svarade han lätt rodnande.

— Som du försökte utan att kunna lyckas, ger
jag dig af gunst och nåd min förlåtelse ... försök det
blott icke ännu en gång.

En varm kyss var hans enda försäkran. 

Huru många, som sedan följde kan jag ej så noga 
bestämma, ej heller återgifva de afbrutna 
osammanhängande ord och fraser som vexlades dem emellan. 

Det enda jag med visshet kan berätta är, att de 
först en god timma härefter begåfvo sig mot hemmet, 
samt att de stannade slagna af verklig häpnad, då de
sågo Laura helt förtroligt sluten i en främlings armar. 

Snart följde nöjaktig förklaring. De båda 
nyförlofvade paren firade en dag af stilla, outsäglig lycka, 
Det egnaste var, att hvar och en för sig i all tysthet 
ansåg sig som den lyckligaste och afundsvärdaste bland 
alla dödliga.

—

Några år ha förgått sedan Selma firade denna sin
nittonde födelsedag. 

Först sedan hennes man genomgått ett af våra
bästa landtbruksinstitut, firades deras förening. De hafva
arrenderat Sjöbacka, och deras lilla bo utmärker sig
för den ljufvaste hemtrefnad, och i endrägt och frid 
framlefva de sina dagar. Löjtnant Silfverstern är den 
omtänksammaste man och Selma den täckaste och
arbetsmaste lilla husmor.

Önskar någon veta huru Laura uppfyller sina 
ingångna förpligtelser, så hänvisar jag till hennes make, 
som förklarar henne vara den ömmaste och bästa qvinna 
jorden någonsin burit, och jag förmodar han är i
tillfälle att bedöma hennes värde. Kärleken har ej
allenast framkallat kindens rosor, men äfven hjertlig
förnöjsamhet.

Sedan sitt giftermål hafva de länge uppehållit sig
på resor, men förväntas nu åter till sitt kära Sjöbacka,
der de ämna invänta en ny familjemedlem, en ny 
tillökning i deras sällhet.

—
</chapter>

<chapter name="Blad ur en Konstnärs lif">
<h2>Blad ur en Konstnärs lif.</h2>

<i>Bref till häradshöfding Erik Langendorff från
Hugo Axner.</i>
<b>
I.</b>

Bäste Erik!

Efter flerårigt vistande utrikes är jag för några
timmar sedan återkommen till fädernehemmet. Det är
i dag min födelsedag, hvarföre jag för själens öga låtit
de tillryggalagda trettio åren passera en sorts revy. Icke
en enda dag af denna flydda tid skulle jag vilja
återkalla, så verkligt nöjd är jag att helt och hållet hafva
gjort sluträkning med det lilla upproriska ting man
kallar hjerta. Dess oroliga slag hafva nästan
afstannat och det slumrar; om det för omvexlings skull
någon gång vill drömma, så framkallar det blott ljusa
bilder.

A propos bilder, så hafva mina blickar med
förtjusning fröjdats åt de leende taflor hembygden
erbjuder — huru många kära och dyrbara hågkomster
uppväcker den icke!



Jag har genomströfvat parken och gått öfver
spången, som ligger tvärs öfver den brusande bäcken,
hvilken jag, som sexårig pilt, för första gången besteg.
Huru klappade och svällde icke då mitt hjerta af
stolthet, när jag lyckligen öfverkommen såg mig tillbaka.
Ingen härförare kunde vara nöjdare med sin största
hjeltebragd.

Äfven har jag stått lutad öfver den dansande
forsen, uti hvilken jag så ofta speglade mig. Huru
bizzarra, huru förändrade återgåfvos ej af det lekande
vattnet, den fordne gossens drag!

På samma höjd under de lummiga björkarne har
jag hvilat, der jag som yngling drömde min första dröm
om ära och rykte, samt huru en beundrande efterverld
skulle räkna mitt namn bland dess utmärktaste
konstnärers. Min äregirighet är mättad; redan samtiden
erkänner mig som en utmärkt målare.

Jag är oberoende och fri; men detta oberoende
och denna frihet plågar mig. Jag skulle önska att ha
brottats med svårigheter och öfvervunnit dem. Det är
tungt att vara ett lyckans skötebarn, och ändå ... ej
vara lycklig!

Huru ensam känner jag mig icke, och huru öde
förefaller mig ej fädernehemmet; ty jag kan med skäl
knappast räkna faster Malla och hennes uppasserska
som lefvande varelser, så etheriska se de redan ut,
och så rädda äro de att förorsaka det ringaste buller.
Det är blott mina egna knarrande steg, som genljuda i
de stora rummen. 


Ja, fädernehemmet är öde ... men jag har besökt
de grönskande kullar, under hvilka mina älskade
föräldrar sofva sin sista sömn. Öfver det stora
marmorkorset hängde en krans af murgröna, och friska
buketter af sammetslika rosor lågo på den doftande
gräsmattan.

Rörd öfver detta bevis på deltagande, tackade jag
vid hemkomsten faster Malla, men hon såg helt skygg
och bestört ut, samt förklarade, att hon ej visste hvem
som band dessa kransar och buketter, hvilka sedan ett
års tid reguliert ditlades. Troligtvis är det någon, som
af mina föräldrar åtnjutit ej glömda välgerningar, och
derföre på detta vackra sätt ihågkommer dem. Åt denna
förmodan skakar faster helt misstroget på hufvudet, det
synes som skulle hon tro på trolleri, så mystisk ser hon
ut. Dock hvartill gagnar det att förlora sig i
gissningar öfver en i det hela så obetydlig sak?

Om du ej är alltför upptagen af Stockholmslifvet
med thy åtföljande affärer och bråk, så slå dig lös och
kom hit och hvila ut; här är fridfullt och skönt. Detta
är egentliga orsaken hvarföre jag skrifver; ty varm och
uppriktig är min längtan efter barndomsvännen, och sju
år hafva ju förgått sedan vi sågo hvarandra ... Huru
litet och huru mycket innebär ofta en sådan tidrymd!

När vi skildes från hvarandra, yttrade du: »Huru
kan du vara dyster och modlös, när du synes gå en så
ljus framtid till mötes?» och jag svarade: en annan gång
skall du få veta orsaken, men ej förr än jag helt lugnt
kan vidröra detta ämne. 


Denna tidpunkt har nu inträffat, mina känslor hafva
gått till ro. Mottag derföre nedanstående teckning öfver
en förfluten tid, hvilken så länge qvarlemnade sitt
smärtsamma minne.

Möjligtvis kommer du hädanefter att anse mig för
en drömmare och fantast; men jag ler åt detta omdöme;
ty kom blott ihåg att, som artist, har jag en viss
rättighet att vara det ... ja, motsatsen vore till och med
onaturlig. Detta i förbigående; men nu till mitt hjertas
historia.

—

Då jag i Maj 1852 återkom från Lund, som
välbeställd student, var stor glädje i hemmet. Min mor
tryckte mig gång efter annan till sitt bröst och min far
skakade med synbar värma och tillfredsställelse min
hand, och sjelf kände jag mig som en lössläppt fågel.

Om söndagen gick jag i kyrkan, efter att framför
spegeln, med ett visst vårdslöst koketteri ha påsatt den
lilla blå, betydelsefulla mössan. Ingen kunde nöjdare
med sig sjelf och sin egen visdom ha vandrat stora
landsvägen framåt, som förde till byns kyrka, allt under
vänligt helsande på vänner och bekanta. Här och der
hörde jag hviskas: »Se der går patron Axner med sin
son, han har nu blifvit student».

Detta var den glada sidan af mitt dåvarande lif,
men jag hade också mörka stunder, uppfyllda af
fruktan, att jag ej skulle få egna min flit och mina
sträfvanden åt målarekonsten.


Min far var en hederlig och förmögen landtbrukare, 
och efter som han hade medel att bekosta min 
uppfostran, så önskade han att jag skulle fortsätta studierna, 
Länge undvek jag detta ämne, men en afton i slutet
af Augusti, då vi sutto tillsammans i hans skrifrum, 
yttrade han: 

— Nästa termin skall du med allvar börja att läsa 
på graden. 

Några ögonblick stod jag tvekande framför honom 
och såg på röken, som hvirflade från hans enorma 
tobakspipa, och det förekom mig, som en mängd 
demoners hufvuden hånlogo ur de fantastiska moln som den 
bildade. Slutligen höjde jag blicken och svarade: 

— Nej, min far, jag kan icke fortsätta studierna; 
ty jag vill bli målare. 

— Är pojken förryckt! — utropade han och släppte 
pipan till golfvet. 

Äfven min mor sade bedjande: 

— Kära Hugo, du frångår väl denna idé! De der 
drömmarne trodde jag du slagit ur hågen. 

— Lifligare än någonsin hängifver jag mig åt dem — 
utropade jag ined värma. — Ja, jag känner mig 
oförmögen att välja en annan bana ... Hade jag icke 
emellanåt kunnat tillgripa pensel och palett, så hade jag
omöjligt uthärdat med boken. Mitt lif skall förtvina, 
om jag ej får ge ljus och form åt de bilder, som röra 
sig i min själ! 

— Men om du misslyckas — sade min far med
stränghet — om dina idéer icke skulle kunna kläda sig 
i dugliga och antagliga former ... Hvad glädje skulle 
väl då ett förfeladt lif kunna bringa dig? Förtrampad
och beledd skulle du klandra dina föräldrars
eftergifvenhet till denna önskan, åt hvilken du kan vara
förvissad jag aldrig ger mitt samtycke.

—  Låt mig blott försöka, — bad jag ångestfull — låt
min törstande själ ej försmäkta ... O, låt mig under
några terminer genomgå akademien i Stockholm och
gör jag då inga framsteg, så kan jag ju återvända och
fortsätta studierna, då jag lofvar vara så flitig att jag
skall godtgöra den försummade tiden.

Min far teg, men jag såg af min mors bedjande
blickar det hon öfvergått på min sida.

— Om — började hon halfhviskande och något
skygg — om Hugo skulle få försöka. Jag tror, det ej
är rätt att betvinga hans böjelse ... och som sagdt: ett
kort uppskof med studierna gör nog inte mycket till
saken.

— Inte göra till saken — brummade min far —
fruntimmer böra ej blanda sig i affärer, som de ej förstå
att bedöma. Det är godt och väl att vara hjertnupen,
men svag får man ej vara ... och just för det jag
håller pojken kär, så nekar jag.

— Ack, var ej obeveklig — bad jag innerligt;
ty jag såg han hade svårt att bibehålla sig konseqvent.

— Nå i Guds namn då, men förebrå mig aldrig
denna svaghet!

Och nu låg jag vid hans bröst, der jag dolde mitt
tårdränkta ansigte, och jag darrade af en onämnbar
känsla. Det förekom mig, som om min själ jublande
svingade sig upp mot högre rymder. 


—   Gud välsigne dig, pojke — sade min far med
rörelse — låt se du alltid gör ditt gamla ärliga namn
all heder, huru än händelserna må gestalta sig!

Min mor tryckte oss till sitt bröst, hon sade ej ett
ord, men hennes tårade ögon strålade af sällhet.

Nu börjades ett ifrigt samspråkande om den
förestående resan. Det var ej utan mina föräldrar voro
smått förskräckta öfver att jag ovilkorligen måste till
Stockholm, som de ansågo för ett riktigt Sodom och
Gomorrha, hvarföre beslöts, att min far skulle skrifva
till en gammal bekant och barndomsvän derstädes,
hvilken var en välbeställd skomakare, samt, om möjligt, få
mig inackorderad i hans familj, förmenandes att jag
i ett stilla borgerligt hus lättast skulle undgå lifvets
frestelser.

— När jag tänker på denna barndomsvän, kan
jag knappast låta bli att le — sade min far
skämtande — öfver en viss karakterslikhet emellan honom
och dig, min kära Hugo; ty lika så säkert, som du
tror dig vara född till målare, lika säkert trodde han
sig vara danad till skomakare. Hans mor var en
förmögen prestenka, och hon ville nödvändigt se sonen
bekläda samma embete, som hennes salig man i
lifstiden innehaft. Men pojken lät icke öfvertala sig, utan
motstod förmaningar, daningar ... ja, till och med hot
om att hon skulle göra honom arflös ... han blef lästen
trogen och lär aldrig ha ångrat sig ... måtte du blifva
lika förnöjsam!

Följande dagen skref min far till Stockholm, och
medan svaret väntades rustades min garderob i ordning. 

Slutligen kom svaret och bestod ungefärligen deri
att om kära brors son kunde nöja sig med hvad ett
tarfligt hus m. m. har att erbjuda, så vore han hjertligt
välkommen.

Således återstod blott att packa min reskoffert, och
sedan var jag snart vid målet för min sträfvan. Skulle
jag misslyckas? Nej, jag kände mig stark och viss om
seger.

Mina föräldrar följde mig till den närbelägna lilla
staden, hvarifrån jag med en kanalbåt skulle företaga
resan till hufvudstaden.

Ångbåtsfärder ha i allmänhet något lifvande med
sig, och man känner i skiljsmessans ögonblick ej den
smärta, man kanhända eljest skulle hafva känt, eller —
om man gör det, så kufvar och förvisar man sina
känslor till någon enslig hjerte vrå, och man försöker visa
fränder, vänner och bekanta ett leende ansigte.

Hvad mig sjelf angick, hyste jag dock ingen
öfverflödig bedröfvelse. Det rosenskimrande hoppet log så
mildt i min själ, och med lugna tillförlitliga blickar
besvarade jag mina föräldrars forskande och oroliga
ögonkast och jag hviskade: »att alla deras förmaningar
förvarades i troget minne.»

Kort härpå stod jag lutad öfver relingen, för att
tillvinka dem ett slutligt farväl, och den lilla gungande
och rykande båten var snart ur deras synkrets.

—

Som jag ej väntades någon bestämd dag, var
ingen vid framkomsten till mötes; hvarföre jag tog en
droska och lät köra mig till ett aflägset qvarter på
norr, der Ohlsonska familjen hade sitt hemvist. Vagnen,
stannade framför ett rätt vackert tvåvåningshus. Jag
sprang en trappa upp, der jag påträffade ett äldre
fruntimmer, iklädt en svart sidenrock och en stor veckad
mössa.

— Bor skomakaremästare Ohlsson härstädes —
frågade jag, för att inleda konversationen, i det jag artigt
lyftade på mössan.

Hon jakade, men såg något förvånad ut. Derpå
sade jag mitt namn, då hon genast vänligt fattade min
hand, önskade mig välkommen, samt tillade, att
hennes man snart skulle komma hem. Desslikes anvisade
hon ett ganska trefligt rum, till hvilket jag genast lät
inbära min koffert.

Sedermera fördes jag i en stor salong, der ett
fortepiano intog ena väggen, smakfullt ornerade
blomsterbord stodo i fönsternicherna, möblerna voro af mahogny
och öfverklädda med brunt schagg, stora speglar prydde
väggarne och det midt på golfvet stående divanbordet
var öfverhopadt med gravyrer.

Ganska förvånad att finna ett så konfortabelt rum
i ett borgarehus, satte jag mig i en inbjudande emma,
medan frun intog ett soffhörn. Snart voro vi i lifligt
samtal om väder och vind och resor i allmänhet, men
kanalfärder isynnerhet.

Fru Ohlsson förklarade, att hon blef sjuk blott hon
såg en ångbåt, och inkom härvid omedelbart på en lång 
beskrifning öfver sina nerver, som, att döma efter
hennes ord, måste varit ytterst ömtåliga. Icke utan någon
förvåning betraktade jag den lidande qvinnans fylliga
och rödlätta ansigte. Mina meditationer, om »huru
skenet bedrager», afbrötos genom tvenne unga damers
ankomst.

Utan att vara hemmastadd med modets fordringar,
tyckte jag mig likväl kunna svära på det de voro klädda
enligt sednaste föreskrift.

— Mina döttrar — presenterade fru Ohlsson. Jag
bugade mig rodnande för deras forskande ögonkast, men
snart blef konversationen allmän, och jag glömde bort
en viss blyghet, som gossåren qvarlemnat. Vi talade
om konst, musik och litteratur, och de lofvade att med
det snaraste blifva mina ciceroner vid beseendet af
stadens märkvärdigheter och konstalster.

Omsider hemkom mästaren. Han var en tyst och
allvarlig man, och jag tyckte han såg ut som en
främling i den eleganta omgifningen.

— Se här är »fabrikören», herr Axner, sade frun.
Vi skakade händer med hvarandra, hvarpå jag
framförde föräldrarnes helsning.

Han klappade mig på axeln och försäkrade, att
jag alls icke vore lik min far — bara mödernet, bara
mödernet, tillade han godmodigt leende.

Nu tillsades, att tésupern vore i ordning, hvarpå
vi begåfvo oss till en treflig sal, der ett rikt bord
inbjöd oss.

En ung flicka, hvilken nästan såg ut som ett barn,
serverade den ångande drycken.


— Min systerdotter Elin Krohn — sade min värd,
i  det han vid förbigåendet strök hennes ljusbruna,
vågiga   hår. Hon gjorde en lätt rörelse med hufvudet,
utan att se åt det håll jag stod.

Efter slutadt husligt bestyr, tog hon plats vid 
nedersta ändan af bordet, der hennes späda, outvecklade 
gestalt, blott iklädd en svartrandig bomullsklädning, bjert 
afstack mot de andra flickornas eleganta drägt. Den 
enda hon visade någon synlig vänlighet var sin morbror.
När vi reste oss upp från bordet, och då han för andra 
gången strök hennes silkeslena hår, upplystes hennes
ansigte af det mildaste och ljufvaste småleende jag 
någonsin sett. 

Kort härefter tog jag god natt och gick in i mitt |
rum, der jag urpackade kofferten och sökte göra mig 
hemmastadd. 

Efter detta gingo tvenne veckor, under hvilka jag
i mamsellerna Ohlssons sällskap besåg allt hvad
Stockholm i konst- och naturskönhet har att erbjuda. Ehuru,
hösten var långt framskriden, gynnades våra utflykter
af det vackraste väder, och mitt unga sinne njöt i fulla
drag af detta vexlande lif.

Elin såg jag sällan, men en förmiddag vid 
hemkomsten från det romantiska Haga, mötte jag henne i
salongen.

— Hvarföre följer ni aldrig med på våra 
ströftåg? — frågade jag vänligt.

— Ingen har bedt mig — svarade hon tvärt, för
första gången riktande sina blickar på mig. Uttrycket
i dessa verkligt undersköna ögon verkade på mig som 
ett slags förtrollning, och en lång stund sedan hon
försvunnit stod jag och såg efter henne.

Och hvarföre hade ingen bedt henne ... Hvad kunde
vara orsaken till en sådan uraktlåtenhet, mumlade jag
för mig sjelf. Högt upprepade jag denna fråga till
mamsell Bina Ohlsson, som kort härefter inträdde.

Hon försäkrade skrattande, »att Elin vore så
besynnerlig, det ingen rätt kunde blifva klok på henne.
Att de tvenne år hon varit i familjen, hon aldrig hade
låtit rätta sig eller låtit någon inverka på sitt
handlingssätt. Det Elin vore från en småstad och man
således icke kunde fordra någon egentlig savoir vivre af
henne. Till en början hade de hvar på sitt sätt sökt
bidraga till hennes trefnad och förströelse, men hon hade
stött dem tillbaka och rent af förebrått dem deras
vänlighet, hvilken hon kallade blott för fåfänglighet och
flärd. Förliden vinter hade hon önskat gå på operan,
och likväl skänkte hon bort sin biljett till en fattig
sömmerska, som för tillfället var i huset, och de måste
under aftonen beqväma sig att sitta bredvid henne eller
också blifva hemma; jemte flera dylika drag, hvarföre
man småningom upphört att bjuda henne, för att ej
riskera dylika infall.»

De andra damernas ankomst afbröt här
beskrifningen öfver den unga flickans egenheter, och jag drog
mig tillbaka på mitt rum, der jag började vandra fram
och åter. Den unga flickans nyckfulla uppförande och
trollska blick kunde jag icke jaga ur mitt minne.

—


Emellertid hade jag med all ifver börjat mina
studier vid akademien, der jag genom flit och lyckade
ansträngningar snart ådrog mig lärarnes välvilja och
uppmärksamhet. Min tid var så upptagen, att jag endast
helt obetydligt kunde egna mig åt familjens sällskapslif.

En afton vid jultiden kom jag en gång tidigare 
hem än vanligt. Salongsdörren stod på glänt, och just 
som jag gick förbi, hörde jag mitt namn uttalas; 
omedvetet stadnade jag. 

— Hugo är för odräglig sedan han börjat med det 
sudderiet. I förstone trodde jag vi här i hemmet kunde 
få någon glädje af honom; ty han var både munter och 
liflig, men härmed är alldeles förbi ... han är blott och 
bart en drömmare och fantast!

Denna dom uttalades af Binas klingande diskantstämma. 

— Nå ändtligen inser du hans rätta värde, läspade 
systern Jennys purpurläppar. Från första stund tyckte
jag icke om honom ... Och så tölpaktigt sedan, att
kalla pappa för »mästaren», ehuru han dagligen på fint 
sätt tillrättavisades härföre. Nästa gång tager jag 
bladet från munnen och ber honom säga fabrikör; ty det
är harmligt att se våra bekanta förstulet småle åt vår 
förlägenhet och hans malplacerade rättframhet.

Härvid gjorde hon ett litet uppehåll samt lättade
sitt bröst med en djup andhemtning, hvarefter hon fortfor:

— En tid fruktade jag verkligen, att Bina skulle 
bli kär i honom, så upphöjde hon till skyarne hans 
nattsvarta lockar, italienska ögon, afrikanska hy, 
grekiska näsa och hans mun, på hvilken nordisk viljekraft 
tryckt sitt insegel ... ha, ha, ha, hvad jag är glad att
slippa höra alla dessa förträffligheter oupphörligt
upprepade ... man kan ledsna vid det som är bättre. Och
huru egenkär sedan ...

— Egenkär tror jag icke han är — afbröt henne
nu en mild, halfhög stämma, vid hvars ljud jag
ovilkorligen spratt till.

— Jaså, mamsell visdom, hvad är han då?—inföll
Jenny helt ifrigt. — Är icke den egenkär, som knappast
har gjort några få fjät på konstnärsbanan, redan talar
om sina förhoppningar, sina blifvande arbeten, utländska
resor, ja till och med sitt artistiska rykte?

— Detta är icke egenkärlek — återtog samma
melodiska stämma — Det är den inneboende
snillekraften, som uttalar sig. En sådan person får man ej
bedöma på vanligt sätt ... Han vore icke född till
konstnär, om han ej hade fullt medvetande af sin
outvecklade, men mäktiga talang och ...

Jag hörde knappast de andra flickornas klingande
skratt, som härvid afbröt Elins försvarstal, hvilket en
lång stund sedan jag var inkommen i mitt rum genljöd
i mitt hjerta. Huru gerna hade jag ej velat sluta den
hulda försvarerskan till mitt klappande bröst. Jag
kände mig stolt och glad som en gud, öfver att på
detta sätt vara uppskattad af henne. Den unga
flickans förtroendefulla tillit, likasom stadfästade mina egna
högt sträfvande förhoppningar.

Då jag sednare på aftonen sammanträffade med
familjen, kunde jag ej underlåta att sända Elin en 

tacksam blick, men hon observerade den ej och besvarade
knappast mitt tilltal.

Huru samtalet också vände sig, var jag snart inne 
på mitt vanliga älsklingsthema: »konsten», och jag kunde 
ej afhålla mig från att yttra: 

— Hela min sträfvan går ut på att vinna 
fullkomlighet ... Men huru ofta har jag ej stått framför 
de gamla mästarnes arbeten och grufvat mig öfver egen 
ringhet ... Svaghet och missmod ha uppfyllt min själ ... 
dock snart undanträngas dessa känslor och jag börjar 
åter hoppas ... Månne jag gör orätt häruti, och att det 
blott är en omätlig egenkärlek, som hviskar sitt falska
språk i mitt hjerta? 

— O, nej! — utropade flickorna Ohlsson enthusiastiskt — 
men Elin teg. 

— Hur herrligt skall det ej bli, när jag en gång 
fritt får svärma omkring i verlden, och se allt lärorikt 
och skönt — fullföljde jag, inom mig kännande en viss 
förbittring öfver hennes tystnad. — Inga band få fängsla 
min själ, blott i konsten vill jag se min älskarinna, för 
den vill jag lefva och dö. 

— Ni har rätt — yttrade Elin allvarligt, 
familjebandet bör ej fängsla er själ. 

Hennes ögon voro nedslagna och en lindrig rodnad 
öfverflög de fina kinderna, hon fortfor: 

— För att blifva en verklig konstnär måste man 
koncentrera alla sina tankar på detta höga mål. Delade 
känslor, omsorger och bekymmer, dem kärleken ofta nog 
föra i släptåg, böra, åtminstone ej till en början, 
nedtrycka hans sinne. 
  

Leende frågade jag hvar hon samlat detta
erfarenhetsförråd.

—  Ur lifvet; ty så ung jag är, har jag dock sett
få lyckliga äktenskap, och ändå ha troligtvis de flesta
grundat sig på kärlek; bäst är derföre att bevara sin
frihet — svarade hon trotsigt tillbakakastande sitt lilla
egensinniga hufvud.

— Skulle jag någonsin gifta mig — fortfor hon
efter några ögonblicks tystnad — så får ej kärleken
ensam föra maktspråket; åtminstone får den ej
beherrska mitt förstånd. Ett noga öfvervägande, en opartisk
beräkning är långt klokare, än att lyssna till kärlekens
röst ... Huru många ha ej genom en hel lefnads lidande
fått plikta för ögonblickets blinda svaghet.

Härvid kunde jag ej låta bli att skratta åt den
unga flickan, som knappast trädt ur barnaåldern, likväl
redan med en verldsdams ton talade om kärlek och
giftermål. Jag sade henne detta, och tillika att hon
dock ännu vore ganska barnslig, eljest hade hon ej talat,
utan endast tänkt.

Flickorna Ohlsson skrattade och menade att Elin
vore för besynnerlig. Hon sände oss ett vredgadt
ögonkast, kinderna blossade och munnen halföppnades ...
aldrig hade jag sett henne mera förtjusande. Dock
rodnaden försvann nästan lika hastigt som den kom,
och ansigtet återtog sitt lugna uttryck.

Förvånad öfver en sådan sjelfbeherrskning, såg jag
på Bina, som hviskade:

— Så är hon alltid ... Jag har ibland sett henne
rysligt ond, men hon säger dock aldrig ett ord, och inom 
några minuter ser hon åter så lugn ut, som om
ingenting i verlden kunde rubba hennes sinne ur dess
jemnvigt.

— Fårlåt, att jag skrattade åt er — sade jag,
närmande mig Elin — min afsigt var ej att såra, utan
kom sig endast till följe af ert lillgamla resonnement.

Hon fattade min framräckta hand och log så skälmskt
och gladt, som ville hon härmed bevisa, att hon, om
så fordrades, ännu kunde vara ett litet obetänksamt
barn och svarade:

— Det är mitt eget fel, som kanhända uppfattar
lifvet från en alltför allvarsam sida. Hädanefter skall
jag akta mig för att tala förstånd med så
oförståndiga varelser, som er och kusinerna.

— Och ni anser mig väl ej ändå alltför ovärdig
er vänskap? — frågade jag bedjande.

— Nej, visst icke, huru kan ni falla på en sådan
tanke? tror ni mig vara så oförsonlig? — svarade hon
lifligt, för andra gången fattande min hand, hvars sakta
tryckning hon besvarade.

Förvirrad stammade jag ett par otydliga ord,
emedan jag i detta ögonblick ej hade några rediga tankar.

Vi samtalade ej mera med hvarandra på hela
aftonen; men mina blickar hade svårt för att lösslita sig
från den unga flickan.

Huru noga betraktade jag hennes anletsdrag, som ej
utmärkte sig för någon fängslande yttre skönhet. Men
det var liksom ett förklaradt ljus strålat från de stora,
mörka ögonen, och det milda, vexlande och förtrollande
leendet, hvilket stundom sväfvade på de svällande 
rosenläpparne, gjorde att hennes inre skönhet framstod i
desto klarare dager. Hennes utseende talade till min
själ ... Det var sympathiens makt, som fängslade mig.
Med tankarne på henne förknippade jag snart alla
framtidsförhoppningar, och utan henne tyckte jag mig icke
kunna uppnå rykte, ära och lycka. Hon växte samman
med mitt hjerta, och jag har aldrig kunnat slita
hennes bild derur.

—

Härefter förgick en tid under hvilken jag njöt en
namnlös lycka. Det var mig nog, om jag blott kunde
uppfånga en blick, en rodnad och ett vänligt
uppmuntrande ord. Långa timmar kunde jag sitta vid hennes
sida, utan önskningar, utan ord ... ja, nästan utan
tankar. Jag gick som i ett rus.

Min ifver att förvärfva en framstående plats vid
akademien afsvalnade allt mera. All inspiration var
borta, och det var med en slö likgiltighet jag såg
lärarnes kallsinniga blickar.

Kärleken till Elin bortträngde alla andra känslor,
och ändå hade jag ej haft mod att tala med henne om
den afgudiska dyrkan hon ingaf mig. Och likaväl
hoppades jag hon delade mina känslor.

Så stodo sakerna i slutet af Mars månad då jag en
afton hemkom ganska sent, efter att flera timmar
oroligt ha ströfvat omkring. Då jag såg ljus i salongen
gläntade jag vid förbigåendet på dörren.


Elin var ensam, hon satt läsande vid divanbordet;
jag gick in och tog som vanligt plats vid hennes sida.

— Är ni ensam hemma, frågade jag slutligen, för
att säga något.

— Ja — svarade hon rodnande. — Moster och
flickorna äro hos någon för mig alldeles obekant
storhet. Som ni vet, är jag icke road af sällskapslifvet,
och när vi sjelfva hafva främmande, håller jag mig helst
undan, så att de flesta ej veta att en så ringa person
som Elin Krohn finnes till; derföre är jag sällan
bortbjuden. Innan jag fick lof att härutinnan följa min
smak, så utkämpade jag mången hård strid med moster,
som nödvändigt ville förströ mig.

Hon log sorgset. Ovilkorligt frågade jag: — Äro
edra slägtingar alltid så vänliga emot er, som de borde
vara.

— Och huru stor vänlighet bör, under dylika
förhållanden, den ena slägtingen visa den andra —
frågade hon leende.

— Så stor, att den minst lyckligt lottade parten ej
allt för mycket saknar det förflutna ... Ni saknar det
förflutna?

Hon lutade hufvudet i handen, men plötsligt höjde
hon det åter. Kinderna voro öfversköljda af tårar.

— Ni gråter — stammade jag.

— Ja — svarade hon, hastigt borttorkande
tårarne — ty vid er fråga kom jag ovilkorligt att tänka
på fordna lyckliga tider, då min mor ännu lefde. Huru
högt älskade jag henne icke ... hvilka sträfvanden och
försakelser ålade hon sig ej, för att kunna gifva mig 
en någorlunda god uppfostran. Jag kan icke beskrifva
den öfverseende mildhet, hvarmed hon behandlade mitt
af naturen häftiga lynne ... Huru hjertligt bad hon icke
att jag skulle lära mig bemästra detsamma,
föreställande mig hvilka framtidsolyckor, som härigenom kunde
uppstå. På dödsbädden upprepade hon dessa
förmaningar ... ack, ack jag alltid kunde följa hennes råd!

Hon teg några sekunder, hvarunder hon syntes
återvinna sitt vanliga lugn, och fortfor:

— Mina slägtingar skall jag lemna, så fort jag får
någon passande kondition ... Och nu vet ni någorlunda
mitt förflutna lif och kommande öde.

— Elin, o säg om du ... men hon afbröt mig och
fortfor brådskande, utan att bemärka min sinnesrörelse:

— Emellertid får ni ej missförstå mig eller tolka
mina tårar som en anklagelse mot mina slägtingars
uppförande ... De hafva alltid varit goda och vänliga,
och jag är ej fullt så otacksam, som jag synes. Men
upprigtigt sagdt, så vill jag ej längre ligga dem till
last; ty deras ekonomiska ställning är ej så god, som
en oinvigd betraktare möjligtvis kan föreställa sig. Jag
känner fullkomligt alla de bekymmer, som nedtrycka
morbror; och jag klandrar verkligen hans bristande mod,
att ej i tid ha kunnat underrätta sin hustru och
döttrarna om sanna förhållandet. Derföre har jag, så mycket
jag kunnat, sökt motverka deras fåfänglighet, men
förgäfves ... Nu får nödvändigheten snart nog lära dem,
hvad de ej förut velat förstå. Ni känner nu orsaken
till mitt kanske alltför tvära beteende emot dem; men 
jag har ej med lugn kunnat åse en olycka som, i tid
betänkt, hade kunnat undvikas.

Hon reste sig upp, för att gå.

— Elin, — hviskade jag åter och fattade hennes lilla
hand, som hoplade boken. Den var darrande och kall ...
Hon försökte draga den tillbaka.

— Elin, — upprepade jag, — o, säg att du ej
förskjuter mig, och att denna lilla hand aldrig skall
bortstöta mig!

Hon satte sig ännu en gång bredvid mig på soffan,
men bortvände hufvudet, och jag behöll den lilla
motsträfviga handen hårdt sluten uti min.

— O, huru högt älskar jag dig icke, — fullföljde
jag med passionerad häftighet. — Du är mig kärare än
allt annat på jorden, o säg, att du ej har hjerta att
förskjuta mig!

Nu vände hon emot mig sitt ansigte. Det var blekt,
men de mörka ögonen strålade varmare än någonsin.

— Jag förskjuter ingen, — hviskade hon, — men
jag älskar er ... icke.

Jag sprang upp och nu stodo vi midt emot
hvarandra. Våra blixtar möttes, som tvenne eldslågor, och
vi hemtade båda djupt efter andan.

— Du älskar mig icke, — upprepade jag; men 
förskräcktes nästan öfver det hesa ljud, som med möda
frampressades ur min strupe. — Du älskar mig icke ...
och likväl kan jag ej lefva, utan att få ega dig ...
Min varma kärlek skall slutligen framkalla ett
återsvar ... O, låt mig hoppas ... jag besvär dig derom! 


Men hon vände sig långsamt bort ifrån mig och
gick mot dörren. Förintad, förlamad, utan förmåga att
tala eller tillbakahålla henne, såg jag henne försvinna.
Huru länge jag stod och blickade efter henne, vet jag
icke. Mitt hufvud brände som eld, då jag omsider
vacklade till mitt rum, der jag påklädd kastade mig på
sängen, ett rof för verklig sinnesförvirring.

—

Här slutar mitt hjertas historia. Den har aldrig
egt någon fortsättning.

Följande dagen skref jag ett långt bref till Elin,
men hon återsände det ouppbrutet. Veckan härefter
lemnade hon sina slägtingars hus. Jag återsåg henne
ej mera. På mina frågor, hvarthän hon begifvit sig,
svarade man blott, det hon antagit guvernantsplats i en
engelsk familj, och att hon stod i begrepp att åtfölja
densamma på resan mot hemlandet. Vidare upplysning
stod ej att vinna.

Fru Ohlsson försäkrade mig dessutom i förtroende,
det hvarken hon eller döttrarna kände, hvar Elin
befann sig, och att blott hennes man hade reda härpå,
jemte skälet för hennes handlingssätt, hvilket han gillat,
och derföre lofvat förtiga hennes vistelseort.

— Sannerligen jag kan begripa, — tillfogade den
goda frun med pathos, — alla Elins besynnerligheter,
och hvarföre hon beter sig på detta sätt. Hon har en
riktig äfventyrsanda, och jag tackar Gud, det mina
flickor ej likna henne!


Utom hus spanade och sökte jag förgäfves efter
den unga flickan. Slutligen måste jag foga mig i mitt
öde, att evigt sakna henne.

Småningom återvaknade min slumrande arbetslust
och gående från den ena ytterligheten till den andra,
började jag måla med en ifver, som nästan gränsade till
raseri. Hvarken kropp eller själ kände någon trötthet,
och mina framsteg voro jättestora.

Emellertid hemsökte olyckan den Ohlssonska
familjen, i det »fabrikören» måste göra cession, tillfölje af att
de på sednare åren lefvat öfver tillgångarne.

Sedan den första stormande smärtan lyckligen var
öfvervunnen, blefvo flickorna och fru Ohlsson alltmera
husliga, tills hemtrefnaden småningom återvanns. Ja,
den hade kanhända aldrig varit större.

Gubben Ohlssons godmodiga ansigte blef alltmera
godmodigt, hans små ögon riktigt tindrade som stjernor,
då han åsåg huru hans äkta hälft, efter bästa förmåga
och så sparsamt som möjligt, bestyrde sina husliga
angelägenheter.

Olyckor och pröfningar föra ofta det goda med sig,
att de i en allt trängre krets förena familjmedlemmarne
kring den husliga härden.

Med många djupa suckar talade man väl till en
början om förflutna tider och fordna vänner, som ej läte
se sig i olyckan — men suckarne blefvo allt lättare,
tills de ej mera förspordes. Slutligen upphörde man
tala om den gyllene tid, öfver hvars fordna tillvaro de
snart i hemlighet blygdes. Ja, det gick till och med så
långt, att fru Ohlsson strängt började klandra alla dem, 
som lefde öfver sina tillgångar, hvarvid hon icke
skonade sina egna fel.

Gemensamma ansträngningar satte snart den lilla
familjen i stånd att efterhand tillfredsställa sina
fordringsegare. När slutligen Bina blef förlofvad med en
hederlig köpman, hvars hjerta och beundran hon vunnit
genom sina husliga dygder, så stod glädjen högt i taket.

Under tiden fortfor jag att bebo mitt lilla rum, der
jag i drömmarne ofta framkallade Elins bild. Huru
många gånger lyssnade jag ej i nattens stillhet, troende
mig höra hennes elastiska steg och melodiska stämma
sakta hviskande mitt namn.

Min utrikes resa gjorde dock ett välgörande slut på
detta sjukliga grubbel.

Innan jag reste, hade fru Ohlsson bref från Elin.
Hon var då i London och stod i begrepp att gifta sig
med en gammal, rik militär. För min sjuka själ var
detta en bitter, ehuru helsosam nyhet. Djupt smärtade
det mig, att för alltid hafva förlorat henne; ty hittills
hade jag närt hopp om, att hon skulle återvända samt,
oaktadt sin visade kallsinnighet, ändå en gång besvara
min kärlek. Med allvar föresatte jag mig att bekämpa
min dåraktiga böjelse ... striden varade länge, men min
fasta vilja segrade dock slutligen. Jag kan nu, utan
hjertklappning, tänka på henne och den flydda tiden.

Mina föräldrar understödde och uppmuntrade mina
konstnärliga sträfvanden. Genom min fars rikliga bidrag,
blef jag satt i tillfälle att flera år uppehålla mig
utrikes. För tvänne år sedan träffades jag i Italien af
underrättelsen om deras död. Båda hade blifvit bortryckta 
af en smittosam feber. Efter denna stund kände jag ej
mera någon hemlängtan; jag ryste i tankarne på huru
ödsligt det nu måste vara i hemmet. Dock en dag greps
jag plötsligen af begäret att vallfärda till och gråta ut
vid deras sista hviloplats. Oförtöfvadt begaf jag mig
således på hemfärden.

Nu, min vän, känner du allt hvad som rör mitt
inre lif. Känslornas såpbubblor kunna ej mer gyckla
för min själ — och slutligen: klandra ej, att jag
uteslutande lefver för ett minne ... <i>jag är härigenom lugn
och lycklig.</i>

—

<h2>II.</h2>

Min vän, min bror!

Hvilka märkvärdiga händelser hafva ej inträffat,
sedan jag skref till dig! O, jag besvär dig, kom hit
och dela min lycka! Som jag är alldeles hufvudyr,
emedan jag nyligen är hemkommen från en himmelsfärd, må
du ej förundra dig, om jag skrifver under inflytelsen
häraf.

Den berättelse jag ämnar göra skall dock blifva så
klar och omständlig som möjligt, på det du ej måtte
dela faster Mållas åsigt; ty hon har i dag, medelst
tydliga vinkar, helt vänskapligt låtit mig förstå, det jag
utan tvifvel mistat förståndet. Hon sitter och stickar
vid salsfönstret, och hennes misstrogna ögon följa med
märkbar oro min rastlösa penna.


Men nu till saken, och jag vill börja vid början.

Då jag emottog ditt svar, blandadt med verkligt
deltagande och fint gyckel öfver min pjunkiga
känslofullhet, hvars tillvaro jag i en svag stund biktat för dig,
gladde jag mig nästan öfver, att du ännu en tid var
förhindrad att komma hit; ty jag fruktade hädanefter
möta din frågande, satiriska blick.

Emellertid fortfor jag att föra en enstörings
lefnadssätt. Vecka efter vecka försvann, utan att jag kände
mig böjd för att göra besök i granngårdarne. Blott i
prostgården hade jag varit några gånger, af den orsak,
att dess belägenhet är utmed kyrkogården, dit jag
vanligtvis om aftnarne begaf mig. Dagarne tillbringade jag
i min atelier, flitigt målande på en stor altartafla, som
jag ärnade skänka till byns kyrka.

En afton gick jag ut något tidigare än vanligt. Af
en händelse styrde jag nu mina steg åt en annan
riktning. Jag inkom slutligen på en liten biväg, der
fordom en grindstuga stått på en höjd, och till hvilken jag
stundom varit min mor följaktlig med lifsförnödenheter
åt en gammal, sjuk och ofärdig gumma.

Stugan var försvunnen. I dess ställe stod der en
storartad villa, som med sitt platta tak och något
fantastiska byggnadsstil, hängande balkonger, omgifna af
slingerväxter, aftecknade sig förtjusande mot den
mörkgröna bakgrunden. Jag gick närmare och stödde mig
mot staketet, som omgaf den i engelsk smak anlagda
trädgården, hvilken genomskars af en sorlande bäck.
Rundt omkring byggnaden voro praktfulla
blomstergrupper, hvars doft kringfäktade mig.


Länge hvilade mina ögon på denna leende tafla,
hvilken aftonsolen öfvergjöt med sitt rosenfärgade
guldskimmer. Just som jag höll på att gå bort från detta
luftiga féeslott, kom en liten flicka, snarlik en elfva,
framsväfvande från en rosenbuske.

Hon nalkades långsamt och tvekande, samt fästade
sina stora, mörka ögon helt nyfiket på mig.

Jag nickade vänligt åt henne. Hon bad mig komma
in i trädgården, så skulle jag få många vackra blommor.
Jag följde inbjudningen, ty jag har stor förkärlek för
barn, isynnerket då de äro vackra och synas väl
uppfostrade.

Under en blommande jasminhäck satte jag mig på
en bänk. Snart var jag i lifligt samtal med den lilla,
som svärmade från blomma till blomma, lik en yr och
lekande fjäril. Hon sade sig heta Mary efter sin
farmor, och att hon var fem år gammal, samt att hennes
pappa dött, då hon var liten som en docka. Att hon
hade rest en lång, lång väg i sällskap med sin
gouvernant, samt att hennes mamma, som bodde i det vackra
huset, ofta var ledsen och grät mycket. Slutligen bad
hon, att jag skulle följa med till hennes mamma, och
försäkrade under många nickningar, det hon skulle blifva
mycket glad om jag ville komma. Jag lofvade göra
detta en annan gång, men att min visit nu uteslutande
gällde henne. Leende räckte hon mig sin lilla mun till
afskedskyss, och det föreföll mig, som hon förstod och
kände sig smickrad öfver det företräde jag egnade henne.

Långsamt vandrade jag derifrån. Då jag blickade
tillbaka, stod den lilla flickan vid grinden och vinkade
emot mig med sin röda silkes-shawlett, som hon löst
från halsen.

En stund härefter sammanträffade jag med prosten,
och vi följdes åt emot hemmet. Jag gjorde mig genast
underrättad om villans egarinna. Förvånad att jag icke
förr sport till bygdens intressantaste nyhet, berättade
han: att villan tillhörde en rik engelska, hvars namn
var mrs Milford. För några år sedan skulle hon ha
rest igenom denna trakt och blifvit så tjusad af det lilla
skogstorpets ensliga och pittoreska läge, att hon genast
gjorde sig underrättad om det vore till salu. Frågan
bejakades och efter en proportionsvis stor köpesumma
blef hon egarinna till den lilla kojan. Härefter hade
hon snart låtit påbörja byggnaden till ofvannnämnda
villa, dit hon för ett år tillbaka flyttade med sin familj.

Straxt efter ankomsten till orten hade hon en gång
för affärers skull varit i prostgården. Man besvarade
snart detta besök och inviterade henne desslikes till en
större bjudning, som man föranstaltat för hennes skull.
Oaktadt hon varit sjelfva älskvärdheten hade hon
likväl svarat, det hon flyttat till sitt lilla »skogstorp», för
att undvika allt sällskapslif. Som rik och enka, hade
hon naturligtvis varit utsatt för nyfikenhet, beundran
och tadel. Detta tycktes dock icke störande inverkat
på henne, ty hon inneslöt sig likt snäckan i sitt skal,
och ganska få hade sammanträffat med henne.
Desslikes påstod han bestämdt, att det var hon, som låtit
bekransa mina föräldrars grafvård, ehuru hon härmed
syntes vilja gå hemlighetsfullt tillväga, och att hon
såtillvida lyckats, ty först i går visste han detta med 
säkerhet. Leende bad han mig försöka min lycka hos den
oåtkomliga sköna, som så lifligt måste intressera sig för
mina angelägenheter.

Upprörd och nedslagen, utan att veta hvarföre,
kunde jag efter detta ej bringa mrs Milford ur mitt
hufvud. Följande dag var jag åter på den lilla
skogsvägen, och jag föresatte mig att se denna mrs Milford,
som så oförmodadt trängt sig in i mina tankar.

Lilla Mary lät ej vänta på sig, hon mötte mig
utanför grinden. Jag frågade om hennes mamma vore
hemma, hvartill hon jakade. Hon bad mig följa sig till
en närbelägen kulle, der hon påstod växte så många
smultron, hvilka hon ville plocka åt, sig.

Jag följde den lilla, som ömsom ilade förut, ömsom
gick helt betänkligt vid min sida. Framkommen till
kullen började vi söka, och funno också några bär dem
hon triumferande höjde i sin lilla hand. Med utropet:

— Här kommer mamma, — sprang hon hastigt
bort ifrån mig. Icke utan hjertklappning blickade jag
åt det håll dit barnet framskyndade. Jag såg en
ovanligt stor qvinna, hvars storlek ännu mera förhöjdes af
en enormt tilltagen krinolin, gravitetiskt framträda ur
verandan.

Helt förargad kastade jag mig ned i gräset ... Hvad
hade jag då väntat att få se? Månne jag kände mig
så uppbragt derföre, att jag aldrig kunnat fördraga
storvuxna och manhaftiga fruntimmer. Snart vandrade jag
emot hemmet, under det jag med fasa tänkte på, att
lilla Mary om några år skulle vara förvandlad till en
koloss, liksom modren.


Efter detta slöt jag mig inne i hemmet, flitigt
arbetande på altartaflan. På detta sätt försvunno dagarne.
Omsider blef taflan färdig.

Härefter började jag känna en tilltagande
vantrefnad, hvarföre jag föranstaltade om min snara afresa.
Först och främst ämnade jag uppsöka dig, för att hjelpa
dig bele min egen dårskap, och språka om förflutna och
kommande tider, derpå ville jag bege mig bort — långt
bort.

De så länge ämnade skyldighetsbesöken hos våra
grannar ville jag dock göra dessförinnan. Mig sjelf till
trots, skulle jag börja med mrs Milford och på nära
håll se denna fruktansvärda engelska lady.

Med hastiga steg nalkades jag åter det vackra
boningshuset. Det tycktes vara mitt bestämda öde, att
ständigt möta Mary utanför. Den lilla flickan mottog
mig ganska onådigt, för det jag ej varit der på så lång
tid; men visade mig dock vägen genom en stor sal.

— Mamma är troligtvis derinne, — sade hon,
pekande på en öppen dörr, hvarpå hon åter sprang ut i
trädgården.

Mina dristiga steg hejdades vid tröskeln. Jag stod
som träffad af ett åskslag, ty den sylfidiska gestalten,
som rest sig från soffan, var — Elin... denna Elin,
som jag så högt älskat, saknat och ... ännu älskade.

— Elin, — hviskade jag... — o Elin! att jag dock
slutligen skulle återse dig!

Hon vacklade och stödde sig hårdt emot soffkarmen.

— Hugo, kan du förlåta allt det onda jag af
välmening tillfogade dig?


Hon riktade på mig sina strålande ögon, de voro
fulla af ömhet.

— Hvad har jag att förlåta; jag minnes blott detta
ögonblicks sällhet!

Och jag tryckte den hulda, bäfvande qvinnan till
mitt klappande bröst.

— Hugo, — började omsider Elin. Den
minnesvärda afton, då du för första gången talade till mig om
kärlek ... hade du skäl att tro mig hård och hjertlös.
Och dock höll detta hjerta på att brista under den
börda, som det sjelfvilligt pålade sig. Det var den
förutseende försigtigheten, som förestafvade mitt
handlingssätt. Jag ville, att ditt mäktiga snille fullkomligt skulle
utveckla sig ... förrän du valde dig en maka, måste du
först ha skapat och betryggat din framtid. Jag
försakade, emedan jag så högt älskade dig. Med skäl
fruktande att kärleken till mig skulle hindra dig på
konstnärsbanan; ty du höll ju redan på att glömma den höga
kallelse du fått af försynen. En gång skulle du
kanhända uppvakna ur ditt känslorus ... med
likgiltighet, ja, med fasa skulle du då betraktat mig ... detta
hade jag aldrig kunnat bära!

Jag teg och motsade henne icke; ty hon bedömde
mig måhända rätt. Men nog visste jag, att utan denna
»försigtighet» hade hon och jag redan länge kunnat njuta
den lycka hon försakade ... Jag tryckte henne blott
fastare till mitt bröst, och hviskade:

—  Och så ålade detta grymma hjerta dig att
öfvergifva mig ... du rent af flydde!

—  Ja, morbror var mig härvid behjelplig, sedan
jag uppriktigt omtalat vår kärlek, samt omöjligheten af
att kunna tillhöra hvarandra. Jag lyckades få plats hos
en förnäm engelsk dam, som några år bott i Stockholm.

— Hvarföre gifte du dig? Tänk om den allgode
försynen icke gjort dig till enka... så hade både ditt
och mitt lif förflutit, utan den ringaste skymt af lycka!
— sade jag till hälften förebrående.

Hon blickade förvånad på mig, derpå smålog hon
helt skälmskt, under det en brännande rodnad betäckte
kinder, panna och hals.

— Ah, min herre! Ni tror mig vara den rika
enkan ... men detta är ett stort misstag. Jag är samma
lilla obetydliga och fattiga Elin Krohn, som du förr en
gång sade dig älska högre än allt annat på jorden.

Med ord kan jag ej beskrifva hvad jag nu kände.
Hon var min, och hade aldrig tillhört någon annan ...
Ingen beräkning, intet begär efter rikedom hade frestat
henne att afvika från sin första kärlek ... lika trofast
som jag, hade hon bevarat den i sitt hjerta!

— Men brefvet, — stammade jag, — du skref ju
till din moster, det du stod i begrepp att gifta dig med
en gammal, rik militär.

— Ja, det är sannt ... jag stod i begrepp, men
saknade mod att fullborda det vigtiga steget. Jag
föredrog att behålla min plats som sällskap och gouvernant
hos mrs Milford, och hon har städse behandlat mig med
ömhet och vänskap. Och nu ... är ju allt klart
emellan oss.

— Vi äro ett lif, en själ, — hviskade jag berusad.
—

Det är från denna himmelsfärd jag i dag är
hemkommen!

Här i salen mötte jag faster Malla, och jag
omfamnade henne genast, samt ropade: — att jag var den
lyckligaste menniska under solen!

Hon skakade medlidsamt på hufvudet, och tog
derefter plats vid fönstret.

I morgon kommer Elin hit, till dess låter jag den
gamla behålla sin oro.

Snart fira vi vårt bröllop. Då dagen närmare
bestämmes, hoppas jag du är hos din sannt tillgifne

<tab><tab><tab><tab><i>Hugo Axner.</i>
</chapter>


<chapter name="En öfverraskning">
<h2>En öfverraskning.</h2>

Något öfver en fjerdedels mil från Helsingborg
ligger fiskläget Grafvarne. Det är som en liten by och de
små husen af muradt korsvirke äro byggda på den lösa
strandsanden, utmed Öresunds dansande böljor.

Från stranden, men ännu mera från de utmed
stranden liggande höga, ljungbevuxna och naturliga
jordvallarne, som en lång sträcka bortåt följer den svenska
kusten, har man den herrligaste utsigt.

Jag tror knappast man kan skåda något skönare,
än då en klar sommardag solstrålarne leka med den
blåa vattenytan, på hvilken hundratals skepp
majestätiskt breda sina hvita vingar. Det är lif och rörelse
hvarthän man än skådar: skepp komma och försvinna,
båtar korsa hvarandra, glada sånger ljuda, med hvilka
sjöfåglarne stundom blanda sina skrän. Och hela denna
friska, lifliga tafla är begränsad af den leende och
grönskande danska kusten, som i en ram innesluter sundets
gnistrande vågor.


Den tid jag ville skildra, nemligen 1804, fanns på
detta ställe icke någon by. Blott här och der såg man
en eländig koja.

Som det var fram i December månad, belyste ej
heller sommarsolen någon leende tafla, utan allt var grått,
bistert, kallt och öde. Till och med sundets dansande
vågor voro tyglade af vinterns välde och lågo fjettrade
under en temligen tjock isskorpa. Den storm som rasat
flera dagar med alltmera tilltagande häftighet, hade dock
slutligen brutit dess boja och stora ismassor bortfördes
i Kattegats öppna famn.

I en af hyddorna, hvilken låg tätt under den höga
jordvallen, var verksamhet och lif. Väl darrade de
bristfälliga väggarne och vinden tjöt genom de små, gröna
fönsterrutornas fogningar; men detta störde föga de fem
personer, som voro i den lilla kammaren och hvilka
under muntert skämt och glam knöto på stora nät.

Dessa personer voro fiskaren Nils Andersson med
hustrun Stina, sönerna Olle och Anders samt
systerbarnet Anna.

Det syntes tydligen att Olle och Anna hade godt
öga till hvarandra, och de lekte nästan som tvenne
glada barn.

Olle var en rask yngling om tjugofem år och Anna
en rosenkindad, sjuttonårig flicka. De läto icke störa
sig af mor Stinas forskande ögonkast, som under en
allvarlig tystnad åhörde deras joller.

Nu kastade Anders en blick igenom den lilla
grönskimrande rutan.


— Se far, — ropade han och pekade på den öppna
strömfåran, — derute drifver en stor båt. Alla
fiskrarne äro inne, så det är ingen af våra ... och folk är
på den; ty jag ser det rör sig i aktern, derifrån flaggar
också en hvit duk. Se, se!

Alla trängde sig kring det lilla fönstret.

— Sannerligen tror jag de begära hjelp. Det är
ej heller någon smal sak att kämpa mot storm och drifis,
hvad säger J far, om vi skulle skynda ut och hjelpa dem.

— Kanske det inte vore så oäfvet, — svarade Nils
Andersson och ref sig i det yfviga håret, ett tecken att
han vore stadd i djupa funderingar.

— Då är det icke värdt att längre stå och betänka
sig, — sade Olle beslutsamt, — båten drifver allt längre
ut och man får rappa på, om man skall hinna den.

— Må' tro J nu inte skynden ut i onödan. Ett
sådant väder är ingen lapprisak, och att blottställa lif
och lem utan behof är syndigt, — invände mor Stina.

— Vi skynda nu inte ut i onödan, — afbröt Olle, —
se, de sätta upp ännu en hvit flagg ... Gud hjelpe dem,
stackare, måtte vi icke alltför sent hinna ut, ty båten
håller på att kantra, den tar bestämdt in vatten. Kom!

Denna uppmaning behöfdes icke omsägas. De trenne
männen hastade ut. Med otrolig snabbhet voro de nere
vid stranden, der de lösgjorde sin båt och släpande den
efter sig på isen uppnådde de snart det öppna vattnet.

—

— Se så, kära Anna, — sade mor Stina och
hennes ögon följde ömsom båtens alla rörelser, ömsom 
betraktande den unga flickan. — I dag vill jag riktigt
tala ett förnuftigt ord med dig. Du är fullvuxen och
förståndig, och derför kommer du nog att inse
sanningen af det jag nu säger ...

Den unga flickan log. Hon tyckte om att mor
Stina insåg hennes värde.

— Ser du, mitt barn, — fortfor den gamla, —
nog märker du att Olle har ögonen på dig. Du blir så
röd i synen, att jag nog förstår huru det är fatt. Men
hvad tror du det skulle bli, om det får fortfara ...
Tror du, J kunnen gifta er?

— Det har jag aldrig tänkt på, — svarade Anna med
tårar i de blå ögonen, och hjertat bultade så hårdt att
ylletröjan hoppade.

— Inbilla dig heller aldrig sådant otyg. Det skulle
bara bli fattigdom och elände. Se på grannens ... de
voro ändå inte så fattiga som J båda när de kommo
ihop. Det blefve barn och år för er också ... och se'n
kanske att Olle började supa, och du skulle få både pisk
och mer; ty, »när maten är all, är sämjan all».

Annas tårar började nu rinna med riktig fart. Hon
såg sig i andanom lika mager, okammad och nedtryckt,
som det fasansfulla exempel mor Stina varnade henne
från att likna.

— Det är bättre att stämma i bäcken, än i ån.
Derföre får du flytta härifrån. Så fort jag kommer till
Helsingborg skall jag söka skaffa dig en bra tjenst.

— Hvad det blir tungt att lemna er, — snyftade
Anna.


— Men tyngre om du blir qvar. Se'n du var två
år gammal, har jag varit för dig i mors ställe ... Har
jag inte alltid menat dig väl?

— Jo, ack jo, men ...

— Inte ett ord mera, utan lyd mitt råd. Den tid
du är qvar, så håll dig undan från Olle ... du behöfver
heller inte låta honom veta hvad vi nu talat med
hvarandra.

Anna snyftade och teg. Dels var detta rådligast,
och dels insåg hon att mor Stina hade rätt. Fattigman
skyr nöden och eländet. Den ser det på så nära håll,
att den i tid lär sig fasa för dess ryslighet.

Men snart smög sig Anna uppför stegen, som ledde
till vinden. Der lutade hon hufvudet mot en kista och
gret sig mätt. Det stackars barnet hade ingen mor,
mot hvars deltagande bröst hon kunde gråta ut och
hemta tröst ...

Så satt hon länge. Väl hörde hon buller omkring
sig, då männen kommo hem, samt märkte att något
ovanligt passerade. Men hvad, bekymrade henne föga ...
Hon svarade icke ens då Olle helt sakta ropade hennes
namn ... mor Stina hade ju sagt att hon skulle hålla
sig undan; men hennes tårar runno ymnigt öfver denna
hårda nödvändighet. Då förnam hon plötsligen höga,
förvirrade rop. Den unga flickan störtade ned för
stegen in i köket. Der möttes hon af mor Stina, som röd
i ansigtet, håret i oordning och med den yttersta
förskräckelse i sina anletsdrag höll på att springa sin väg,
Hvarvid hon nästan stötte omkull den förgråtna flickan. 

— Hvad i Herrans namn står på, — ropade Anna
och fattade helt förskräckt om mosterns arm.

— Släpp mig... låt mig springa min väg... jag
är den olyckligaste menniska under solen... — ropade
denna och ville slita sig lös.

— Kan hon ha mistat förståndet, — hördes nu en
allvarlig, afmätt stämma.

Anna släppte mosterns arm och såg framför sig
flera fremmande personer, dem hon i hastigheten icke
förut bemärkt.

Den talande var en ung man, som med
omisskännelig förvåning i sina stora blåa ögon betraktade mor
Stinas upprörda utseende.

— Om jag hade mistat förståndet vore inte att
undra på, när jag så har kunnat förgå mig, — ropade
hon och vred sina händer, — man skall kanske både
halshugga och bränna mej ... nåd, nåd!

Hon föll på knä och kysste den unge mannens
rockskört. Denne teg ... det syntes tydligen att han var
villrådig huru han skulle bete sig.

I samma ögonblick öppnades dörren till kammaren
och en ung qvinna, med ett blekt, men ovanligt skönt
och mildt ansigte stod på tröskeln.

Denna qvinna, ehuru iklädd mor Stinas tarfliga
söndagsdrägt, såg så majestätisk ut som om hon burit
sammet och hermeliner; ty icke är det alltid drägten, som
gör menniskans värde.

Hennes snabba blickar uppfattade snart hela detta
uppträde. Med ett ljuft småleende ställde hon sig vid
den unge mannens sida, och klappande mor Stina på
axeln, sade hon:

— Du skall visst icke ha något obehag för den
godhet du visat ... stig upp och var lugn och glad.

Fiskarhustrun låg qvar med sammanknäppta händer. 
Hennes förskräckelse öfvergick nu till en oerhörd
glädje.

— Ack, att jag vågat ta' på drottningen min egen
klädning, — snyftade hon och derunder bedt kungen torka
sina kläder i köket framför spiseln; men jag kunde ju
icke veta ...

— Nej, det var rätt bra att du icke visste hvem
vi voro, ty då hade jag måhända ännu fått varit
genomvåt, — afbröt drottning Fredrika. — Men nu tar jag
riktigt din gästfrihet i anspråk och går åter in i rummet;
ty jag hoppas få sofva en timmas tid; jag är trött och
sömnig.

— Ack, min Gud ... det är omöjligt ... inte kan
drottningen ligga i våran egen säng ... — invände mor
Stina och sprang upp, — om jag bara kunde skaffa en
annan.

— Sängen är bra ... kanske du tror jag hade det
bättre på båtens botten, — frågade drottning Fredrika,
småleende åt fiskarhustruns välmenande förskräckelse.

— Nej, Gu' bevare drottningen ... men en så
välsignad och gemen drottning finnes icke i kristenheten ...
Detta är större ära, än jag kan bära.

— Drottningen gick tillbaka i rummet; men mor Stina
oeh Anna skyndade ut, för att berätta om den
underbara ära, som vederfors dem.


Gustaf IV Adolph slog sig med orubbligt lugn åter
ned framför spiseln, der han under tystnad afvaktade
sin gemåls uppvaknande.

Emedlertid vill jag med några ord redogöra för
hvad som var orsaken till detta egna förhållande.

Gustaf Adolph och hans gemål hade varit på
besök hos drottningens slägtingar i Tyskland, derifrån de
nu voro stadda på hemresan. Denna färd hade
emedlertid blifvit högst besvärlig och vådlig, och lilla och stora
Belt måste passeras på isbåtar. Konungen sjelf lemnade
sin jakt och vågade det farliga företaget.

Oaktadt drottningen var sjuk kunde hon icke
förmås att lemna sin gemål, utan delade alla faror med
honom.

Under denna vådliga färd, voro de kungliga nära
att sjunka, då de trenne fiskrarne sågo nödsignalerna
och hastade till deras hjelp.

Alldeles genomvåt och stel af köld lyftade Olle
drottningen ur båten, på hvars botten hon legat insvept
i konungens kappa, medan han och hans adjutant
oupphörligen öst vatten, för att hindra den bräckliga
farkosten från att sjunka.

De skeppsbrutna fördes genast in i den lilla kojan,
der mor Stina betjenade dem efter bästa förmåga.

Fiskarfolket anade icke att de herbergerade
Sveriges konungapar.

Emedlertid upplyste adjutanten mor Stina härom,
som vid underrättelsen nästan var färdig att förlora
förståndet. 


När fader Nils och sönerna, hvilka sysslade vid
båten, fingo höra hvem de hade räddat, blefvo de
ytterligt glada och skulle gifvit till höga fröjderop, om icke
mor Stina åtvarnat dem, samt bedt, att de skulle låta
den Guds engeln sofva i fred.

Under djup tystnad trängde sig snart de öfriga
fiskrarne kring kojan. Mor Stina höll sträng ordning
och tillät ingen att knysta.

Men då omsider konungaparet trädde ur kojan,
ville jubelropen icke taga något slut.

Till och med Gustaf Adolph glömde några
ögonblick sitt majestät och sin sedvanliga tillbakadragenhet.
Han samtalade länge med fader Nils och sade, att han
näst Gud hade honom och hans söner att tacka för
deras underbara räddning.

Den milda Fredrika hörde folkets jubel, hvarvid
hon helt gladt tänkte, att det var ett bevis på, huru
kärleksfullt folkets sinnesstämning var emot deras konung.
Hon anade icke då, att ett ödmjukt folk kan våga föra
något annat språk än kärlekens till deras lagkrönta
herrskare ...

Och väl att framtiden höljes i en mystisk slöja ...
Denna åt lidandet och försakelsen utkorade furstinna,
hade eljest haft få glädjedagar ...

Innan det kungliga parets afresa begåfvades alla
närvarande med rikliga skänker.

Men till tacksamhetsgärd för deras räddning ur
lifsfaran, gåfvo de kungliga åt fiskarfolket och deras söner
en årlig pension, hvilken drottningen alltjemnt
utbetalade, äfven sedan hon för alltid lemnat Sverige.


Genom denna oförmodade och lyckliga händelse
omgestaltade sig Olle och Annas öde, och det dröjde icke
länge, innan hon blef en liten omtänksam och flitig
hustru. Olle fick snart sin egen skuta, och de blefvo
alltmera välmående, lyckliga och nöjda.

Mor Stina och fader Nils hade nu ingenting emot
att få Anna till sonhustru, och på deras gamla dagar
var hon för dem den huldaste dotter.

Det lilla hus der denna händelse har tilldragit sig,
stod länge qvar till ett minne. Men en stormig dag
blåste väggarne ned och krossade i fallet den omålade
furusäng, på hvilken drottningen hvilat. Gustaf IV
Adolphs och drottning Fredrikas jordiska lycka hade
då redan länge varit krossad.

—
</chapter>





SYLVIA.

Noveller.

