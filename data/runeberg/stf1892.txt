SVENSKA TURISTFÖRENINGENS
ÅRSSKRIFT
FÖR ÅR 1892.

Tält-kåta, sid. 10.

Andra upplagan.

STOCKHOLM
WAHLSTRÖM & WIDSTRAND
(I KOMMISSION)

Pris: 3 kronor.


<img><big><sp>TÄNNFORSEN I VINTERDRÄGT</sp>,</big>
<small>efter fotografi af <sp>A. Olson</sp>, Östersund.</small></img>
SVENSKA TURISTFÖRENINGENS
ÅRSSKRIFT
FÖR
ÅR 1892.

ANDRA UPPLAGAN.

MED TJUGO ILLUSTRATIONER OCH EN  KARTSKISS.

STOCKHOLM,
WAHLSTRÖM & WIDSTRAND
(I KOMMISSION).
Stockholm,
tryckt hos A. L. Normans Boktryckeri-Aktiebolag,
1892.
<b>INNEHÅLL.</b>

                                                                               Sid.

<i>Tännforsen i vinterdrägt (med illustration).</i> Poem af Carl Snoilsky......      1.

<i>Om lappkåtar och Turistföreningens lappska fjällhyddor</i> (med elfva illu-
strationer och en kartskiss), af Fredr. Svenonius..........................      3.

<i>Åreskutan og Tännforsen.</i> Reisebilder af Marx.........................    42.

<i>Turistsång</i> af Frans Svedberg.........................................    49.

<i>Hvilkendera tillhör priset?</i>   Af D. R...............................    61.

<i>Från Aktsék till Njuonjes</i> (med illustration). En femtonårings 
reseminnen från 1871 .......................................................    59.

<i>Om kanotfärder i Sverige</i> af J. W.....................................    78.

<i>En rundresa i Norra Jämtland</i> af C. H.................................    86.

<i>Genom Dalarne in i Norge</i> (med illustration), af Carlan...............    98.

<i>På fotvandring i lappländska fjällbygden</i> af Hugo Samzelius............  107.

<i>En efterskrift</i> af Hugo Samzelius  ....................................  123.

<i>En sommarutflykt i Bergslagen</i> af C. H.................................  125.

<i>Vermland</i> af Gustaf Schröder ..........................................  131.

<i>En sommarvandring 1890</i> af Lilly Engström..............................  140.

<i>Till Orsa genom Lillherrdal och Särna</i> af O. L:n ......................  155.

<i>Räppe-Åsa kanalled</i>....................................................  165.

<i>Nordingrå i Ångermanland</i> af Traveler..................................  169.

<i>På sista föret öfver Herjedalsfjällen</i> af K. B. W......................  173.

<i>Höle Klack</i> af Hjalmar Beskow..........................................  179.

<i>En rundresa i Norrbotten 1891</i> af K. A. F..............................  181.

<i>En sommartur</i> (med illustration). Minnen från några julidagar 1891
af Magnus B—n................................................................  205.

<i>En utflykt i småländska skärgården</i> af Brynolf.........................  234.

<i>En liten rundtur med ränsel och — paraply</i> af —a —g....................  239.

<i>Halle- och Hunneberg</i> af K. G. C.......................................  250.

<i>En vintertur till Harsprånget 1891</i> af H. V. Ehl.......................  256.

<i>Stegeholms slottsruin vid Vestervik</i> af P. Ldn...............................  259.

<i>Om Boråstrakten och ångaren Svanen</i> (med illustration).......................  265.

<i>Om proviantering för turistfärder</i> af D:r Max Vogel........................... 270.

<i>Genom Sveriges vackraste farled (med tre illustrationer).</i> Sommarminne
af Oskar Lundgren............................................................ 279.

<i>Forssakars vattenfall</i> (med illustration), af Kåge............................ 301.

<i>Sverige som kanotland.</i> Föredrag vid Svenska Turistföreningens årsmöte
den 16 Februari 1892 af Carl Smith..........................................  306.

<i>Brunns- och Badorter samt Sanatorier; Rundresor; Illustrationerna till
denna årsskrift</i>.............................................................  318.

<i>Inbjudning till pristäflan</i>..................................................  320.

<i>Årsberättelse</i>...............................................................  321.

<i>Revisionsberättelse</i>.........................................................  331.

<i>Stadgar för Svenska Turistföreningen</i>........................................  335.

<i>Föregående häften af Svenska Turistföreningens Årsskrift</i>....................  339.

<i>Svenska Turistföreningens styrelse</i>..........................................  344.

*
Tännforsen i vinterdrägt.

<tab>Se! i vintertvång
<tab><tab>Sofver forsens sång
Under fängelsehvalfven af iskristall,
<tab><tab>Där i sommarljus
<tab><tab>Allt var färger och brus,
Då en regnbåge stod öfver skumhvitt fall.

<tab><tab>Men i dvalans frid
<tab><tab>Nalkas forsens tid,
Snart han vaknar igen under isens loft
<tab><tab>Och i sjungande vår
<tab><tab>Han som åskan går
Mellan strändernas genljud och furudoft.
<tab>Nu en ungdomsflock
<tab>Öfver sten och stock
Åter spänstigt sin vandrareränsel bär
<tab>Och från Åres höjd
<tab>Bröstet häfs af fröjd:
Ingenstädes i världen är skönt som här!

<tab>Kan du älska så,
<tab>Bryt, o ungdom då
Denna dvala, som lagt på ditt hem sin hand!
<tab>Om du ville blott,
<tab>Hvilken härlig lott
Att få känna som svensk i ett vaknadt land!

<tab><tab><tab><tab><i>Carl Snoilsky.</i>
<chapter name="Om lappkåtar samt Turistföreningens lappska fjällhyddor">
<b>Om lappkåtar samt Turistföreningens lappska fjällhyddor.</b>

<tab><tab><tab><i>Är sämjan god, är rummet nog.</i>
<tab><tab><tab><tab><i>Gammalt ordspråk.</i>

Litteraturen saknar ingalunda mer eller mindre goda 
beskrifningar öfver lapparnes bostäder. Från förra århundradet
hafva vi sådana af vår store LINNÉ <footnote>C. v. LINNÉS <i>dels Lachesis Lapponica,</i> tryckt i London först 1811
(sid. 7, 2:a vol.), dels <i>Ungdomsskrifter</i> samlade af Ew. ÄHRLING och utgifna af K. Vetensk.-Akad., 2:a serien, Sthlm 1889: <i>Iter Lapponicum</i> (sid. 129 o. f.)</footnote>, PER HÖGSTRÖM <footnote><i>Beskrifning öfver de   till Sveriges krona lydande lappmarker</i>   etc.,
Sthlm 1746 (sid. 100-103).</footnote> och K.
LEEM; <footnote><i>Beskrifvelse</i> (på danska och latin)<i>över  Finmarkens Lapper, deres Tungemål, Levemåde</i> etc. Kbnhvn 1767 (sid. 88-113). Texten är pålitlig, men de talrika <i>illustrationerna i högsta grad vilseledande.</i>
</footnote> från detta af t. ex. F. RODE <footnote><i>Optegnelser fra Finmarken,</i> Skien 1842 (sid. 224-227).</footnote>, M. A. CASTRÉN <footnote><i>Nordiska resor och forskningar</i>, H:fors 1852-1858 (I sid. 39,  jmf. II: 297, där de Minusinska Tatartälten beskrifvas).</footnote> och -
allra viktigast -- G. v. DÜBEN <footnote><i>Om Lappland och Lapparne</i>, Sthlm 1873 (sid. 114 o. f.)</footnote> Strödda notiser härom lämnas
dessutom af de flesta lappmarksforskarena, såsom P. LAESTADIUS <footnote><i>Journal för första året af hans tjänstgöring som missionär,</i> Sthlm 1831.,</footnote> C.A.PETTERSSON <footnote><i>Lappland dess natur och folk,</i> Sthlm 1871,</footnote> J. A. FRIIS <footnote><i>En sommar i Finmarken, Ryska Lappland och Nordkarelen</i> (öfversättning) Sthlm 1872, </footnote> N. V. STOCKFLETH <footnote><i>Dagbok öfver mina missionsresor i Finmarken</i> (öfversättning) Sthlm 1868.</footnote> m. fl.

Större delen af denna litteratur är dock temligen 
svår tillgänglig, och utom v. DÜBENS, PETTERSSONS och FRIIS’ arbeten
är det ganska sällan man,i privat ego påträffar några böcker
i ämnet. Också torde man väl, utan att jäfva vår svenska 
allmänhets rykte för god bildning i fosterländska ämnen, kunna

säga, att dess kännedom i <i>denna</i> ingalunda oviktiga gren af
nordisk etnografi är ganska ringa. Därpå kan man dagligen få
bekräftelse, om man åhör de samtal, som föras vid lapplägret
å Skansen på K. Djurgården, hvarest, som bekant, Nordiska
Museet denna höst öppnat en med rätta mycket berömd 
afdelning bestående af lappläger med flera kåtar, talrika 
allmogestugor med fullständig inredning o. s. v. En vida ledsammare
erinran därom lämna dock åtskilliga af de för <i>»svensk</i> ungdom,
af <i>svenska</i> förläggare utgifna <i>svenska</i> verk», hvilkas 
illustrationer ibland äro alldeles vilseledande. Naturligtvis komma
dylika vrångbilder ofta att upprepas i utländska arbeten. <i>Så</i>
kan det slutligen hända, att man får se en lappkåta afbildad
ungefär som ett termit-bo eller som en kägla med höjden ett
par, tre gånger så stor som basens genomsnitt -- en konstruktion, 
hvaraf den reflekterande läsaren ej kan draga annan slutsats, 
än den, att lapparne äro gräsligt opraktiska, som »bygga»
sina bostäder så, att de måste blåsas omkull af första storm!
Det säger sig nästan själft, att man sedan ej kan få några
synnerligen höga tankar om ett folk, som i afseende på en
sådan hufvudsak, som bostaden, ådagalägger så ringa intelligens
och intresse. Och så utvecklas de öfriga slutsatserna själfmant:
att lapparne knappt äro värda att omhuldas, .... att de äro
»<i>dömda</i> till undergång i kampen för tillvaron», .... och 
slutligen, för att använda ett beryktadt yttrande, »att det är bättre
ju förr detta sker»!!

Och dock -- den som känner lapparne någorlunda, den
som <i>lefvat med</i> dem på förtrolig fot och därunder utan vare
sig inbilsk högdragenhet eller närgången nyfikenhet så småningom 
kommit sig in i deras tanke- och känslovärld, han kan
intyga, att de äro ett både <i>praktiskt</i> och <i>intelligent</i> folk. Men
det är tyvärr blott alltför ofta som man af skildringar öfver
mindre kända folk får veta just det som <i>ej</i> hör till regeln,
utan undantagen. Ej blott målare och artister pläga föredraga
det »pittoreska» framför det alldagliga. Samma smak delas
rätt ofta jämväl af författare. -- Lappfolkets historia, som, till
skam för dess nordiska grannar, för långliga tider kan kallas
en <i>pinohistoria</i>, vittnar om att det eger en beundransvärd
motståndskraft. Denna dess seghet i kampen mot öfvermäktiga,
ofta råa fiender, kan till väsentlig del förklaras just genom
denna folkstams medfödda <i>klokhet</i>, understödd af en glödande
kärlek till hemtrakternas ödsliga fjäll och dalar.

Förf. saknar både tid och tillräckligt omfattande anteckningar för en fullständig framställning af det intressanta ämne,
som är hufvudföremålet för denna uppsats; ej heller torde 
årsskriftens redaktion vara mycket tacksam för en alltför utförlig
»afhandling» däröfver. Men, då han under 15--16 somrar tillbringat 
längre eller kortare tider i sådana trakter, där lappar
pläga vistas, och därunder »öfvernattat» hundratals gånger uti
befolkade eller tomma kåtar, så torde hans minnen ega <i>något</i>
värde, om ock ofrivilliga missuppfattningar lätteligen kunnat
insmyga sig. De lappområden, som förf. har besökt, äro <i>alla</i>
af lappar bebodda socknar i Sverige fr. o. m. Härjedalen,
dessutom de s. k. lappmarkerna vid Tysfjorden och Ofoten i
Norge och Enare lappmark i Finland.

Enligt öfverskriften skall denna uppsats jämväl handla om
Svenska Turistföreningens <i>lappska fjällhyddor</i>. Skulle nu någon
finna en sådan sammanställning af ett etnografiskt och ett
tämligen tillfälligt ämne mindre egentlig, så vill jag ej alldeles
bestrida riktigheten af ett sådant tycke. Men från <i>turistsynpunkt</i> 
kan sammanställningen försvaras, enär skildringen
sålunda omfattar just de slag af bostäder, hvarmed turisten
får hålla till godo uti de delar af Lappland, där inga bofasta
människor finnas -- ifall nämligen den resande ej själf 
medför bostad.

*

<b>Lappkåtar.</b>

I Sverige och Norge användas vanligen olika benämningar
på lapparnes bostäder. I svenska lappmarken brukas ordet
<i>kåhti, -e</i> (hörbart <i>h</i>), som försvenskas till <i>kåte</i> 
eller <i>kåta</i>. Den senare formen, som ej i någon mån ändrar ordets 
<i>maskulina</i> genus, förklaras på alldeles samma sätt som biformen 
bråt<i>a</i>af bråte, mån<i>a</i> af måne eller den numera vanliga 
formen änd<i>a</i>af ände.<footnote>Näml. såsom en till rang, heder och värdighet af <i>nominativ</i> upphöjd gammal <i>oblik-form</i>.</footnote>. 
Det bör således hvarken stöta eller förvåna oss att
flertalsformen heter kåt<i>ar</i>, ej kåt<i>or</i>.<footnote>Ehuru detta är lika naturligt som att man t. ex. säger trådänd<i>ar</i>, ej trådänd<i>or</i>, i flertal af ordet trådända, så möter man dock ett oväntadt starkt motstånd, då man söker att bortarbeta den 
<i>fullkomligt falska</i> formen kåt<i>or</i>,
som tillkommit genom vederbörande förf:s bristande kännedom af landsmålen
i Norrland eller genom den isynnerhet hos stadsbor så vanliga bristen på sinne
för ordens genus. Då den i detta hänseende ytterst finkänsliga dialekten i
st. f. »en lappkåta» <i>alltid</i> säger »<i>in</i> läpp-kôta», <i>aldrig</i>
»<i>i</i> läpp-kôta», så finnes sannerligen ingen appell för den som <i>vill</i>
det rätta. -- Det må ock anmärkas, att många förf. <i>i sina manuskript</i> 
hafva pl.-formen <i>-ar</i> (liksom i norrbottn. talspråket), ehuru korrekturläsare eller förläggare tillåtit sig att ändra deras skrifsätt.</footnote> I Norge användes vanligen benämningen <i>gamme</i>. 
Ordens härledning är ej fullt utredd. v. DÜBEN härleder <i>kåhti</i> 
(af LEEM skrifvet <i>guatte</i> ) af nordisk stam och anser den vara detsamma som fornnordiskans <i>kot</i> (hydda), hvilket ord som bekant jämväl 
återfinnes i engelskans <i>cot, cottage</i> m. fl.(?) <i>Gamme</i> anses vara besläktadt med lappskans <i>gama</i> (jordhåla, björnide) och lärer, om än mycket förändradt, återfinnas äfven i ryskan, littauiskan m. fl. slaviska
språk. -- Man synes kunna i en mera inskränkt betydelse
använda orden <i>kåta</i> och <i>gamme</i> som benämningar på tvänne
hufvudtyper, hvarvid <i>kåta-typen</i> omfattar de mer eller mindre
koniska eller pyramidala formerna, <i>gamme-typen</i> de mera 
halfsfäriska, ofta med ett slags förstuga försedda bostäderna. De
förra kunna sägas genom sin tältform mera syfta på nomadens
<i>lefnadssätt;</i> de senare erinra om <i>naturen</i> i deras arktiska land
och ega måhända sin urbild i <i>snökojan.</i>

Inom <i>Sverige</i> finnas följande slag af kåtar, af hvilka endast
de först nämnda äro flyttbara.
<tab>I. <i>Tältkåtar</i>
<tab><tab>a)med flyttbar ställning.
<tab><tab>b)med kvarstående ställning.
<tab>II. <i>Näfver-, torf- och ris-kåtar.</i>
<tab>III. <i>Timmerkåtar.</i>

Det intressanta nomadfolk, som för årtusenden tillbaka småningom 
hit invandrade från sina urhem mellan Ural- och 
Altaibergen i Asien, indelas hos oss, såsom vi alla veta, efter 
lefnadssättet i tre grupper: <i>fjäll-lappar, skogs-lappar,</i> samt 
<i>fiskar-lappar,</i> hvilka sistnämda ofta äro mer eller mindre afsigkomna).
<footnote><i>Fattig-lapparne</i> kunna näppeligen, huru talrika de än äro, i denna betydelse uppställas som en grupp.</footnote>
Bland lappkännare har rådt någon meningsolikhet rörande den
frågan, hvilka lappar höra anses såsom de mest typiska. PETRUS
LÆSTADIUS sätter alldeles obetingadt <i>skogs-lappen</i> högst i kultur
och främst bland alla nomader samt har ganska stränga, ofta
ingalunda riktiga omdömen om fjäll-lappen. Den beryktade
<i>Journalens</i> kunnige författare var dock härvid något ensidig,
beroende därpå att han ej haft tillfälle att <i>så</i> noga studera
fjäll- som skogs-lapparne; dessutom hafva flera förhållanden
ganska väsentligt förändrats sedan hans tid. Numera går mången

Bild 1.   Träställningen till en lappkåta.

till den motsatta ytterligheten och finner knappt <i>något</i> godt
hos skogslapparne. Om än äfven detta är orätt, så synas dock
FJELLNER, v. DÜBEN, WIDMARK m. fl. obestridligen hafva rätt, då
de anse <i>fjäll-lappen</i> vara den typiska representanten för 
samefolket. Han är <i>nomaden</i> i egentligaste mening; all hans 
tillhörighet har afseende på hans rörliga lefnadssätt; allt måste vara
på det noggrannaste afpassadt för hastigt läger-slående, uppbrott
och vidare-transport. Detta gäller i all synnerhet om <i>kåtan.</i>

Inom större delen af våra egentliga lappmarker <footnote>Lappområdena benämnas <i>lappmarker</i> i Norr- och Västerbottens län,
<i>skattefjäll</i> i Jämtlands.</footnote> måste 
fjällappen tillbringa en god del af sommaren på fjällslätter och i
fjälldalar, där ingen annan trädvegetation finnes än på sin höjd
videbuskar, krypande enar samt i bästa fall vresiga fjällbjörkar
tillhörande öfversta skogsregionen. En naturlig följd häraf är,
att han nödgas vid sina flyttningar föra med sig jämväl själfva
<i>träställningen</i> eller <i>»kåtastället»</i>, kring hvilken tältet slås, samt att denna konstruerats så enkel och praktisk som möjligt.

I.  <i>Tältkåtar med flyttbar ställning.</i>  En sådan är i all sin
yttre enkelhet ett rätt inveckladt byggnadsverk. Också begår

Bild 2.   Tält-kåta, sedd. snedt bakifrån. Jukkasjärvi socken.
Efter fotografi af förf.

man många fel, då man utan ganska noggrant studium försöker sig på 
att slå upp en sådan, äfven om all attiraljen ligger
samlad till hands. Den består af två hufvuddelar: ställningen
eller <i>»kåtastället»</i> samt <i>tältduken (låotaka)</i> 
<footnote>Rätteligen lär ordet skrifvas <i>loutaka,</i> men uttalas på ofvan angifvet sätt.
Jag har i allmänhet sökt återgifva de lappska orden efter uttalet i Lule-appskan, men erkänner villigt min brist på vetenskaplig insikt i det svåra språket.</footnote> med <i>dörren (uksa).</i>
Kåtastället består af tre slags lutande stänger samt två slags
horisontela tvärträn. Först märka vi de 4 hufvudstolparne
<i>åtnårisa</i> (<i>å</i> bild 1) (synon. <i>bäljek</i> hos LEEM), 
som äro 3½ à 4 meter långa, 4--5 cm tjocka, mot öfre ändan tämligen böjda
och där försedda med 2--3 hål hvardera.
Vid kåtaslagningen uppreser man nu först dessa och sammanfogar 
dem medelst det starka tvärträdet <i>(a), aulemuora
(haurimuora,</i> Jukkasj.), som instickes genom ett system af de
nyssnämda hålen, så att det skjuter ut ett stycke åt hvardera
sidan. Sedermera har man att dels påträda på den främre
ändan af det sistnämda de båda saxlikt stälda dörrträden,
<i>uksa-tjakke (u)</i>, som upptill äro försedda med flera par 
<i>snedskurna</i> hål, dels baktill anbringa en annan stång, 
<i>påssjo-tjagge (p).</i> Alla dessa stänger neddrifvas något litet i marken, och nu är ställningen så stark, att en fullviktig man kan, utan
att den vacklar, lyfta upp sig i aule-muoran. Hos de flesta
stammar sammanbindas de bägge åtnårisa något ofvanom
midten genom ytterligare ett tvärträd (v), som kallas <i>vuodjem
(tuårismuora,</i> Jukkasj.). Mot denna stomme resas sedermera
den 3:e sortens lutande stänger, de smala <i>täkaka (t),</i> hvilkas
uppgift är att uppbära tältduken och gifva den egentliga formen
åt det hela. Dessa äro vanligen litet spetsiga i ena ändan. De
drifvas ned i marken och läggas <i>snedt lutande</i> mot åtnårisa, utom
en, som, då vuodjem finnes, stödjes mot detta. <footnote>Upptill konvergera 
de något mera än hvad som synes å bild 1.</footnote> Deras antal
vexlar mellan 12--16. -- Återstår kåtans yttre. Vid påläggandet af
tältduken, som består af 2:ne lika delar, hopsydda af kilformiga
stycken, ställer sig lappen bakom kåtan och kastar tyget med
en viss »schwung» öfver hvardera sidan ända fram mot dörröppningen. 
Baktill hopfästas styckena genom ett slags decimeterlånga »knappnålar» 
af renben <footnote>Numera dock ofta af trä eller järn; i södra lappområdena 
lära dessa <i>sakke</i> vara komna ur bruk (enligt K. B. WIKLUND).</footnote> (sagge, plur. sakke); framtill
vikas de kring uksatjakke och bindas vid ett par särskilda
täkaka. Materialet är i de bättre kåtarne ljusgrått ylletyg,
annars säckduk, kaffebal, lärft o. s. v. Naturligtvis söker man
få varmast möjliga duk till vinterkåtarna. Kåtadörren består
af ett nästan triangulärt tygstycke, utspändt med tjocka stickor
samt upptill vanligen försedt med ett halfmånformigt, mer
eller mindre utsiradt trästycke <i>(kable)</i>. Stundom finnes ett
jämnbredt trästycke äfven nedtill såsom ett slags tröskel <i>(själma),</i>
men vanligen fästadt vid dörren. Denna hänger uti ett vid
kable fästadt tåg; saknas kable, såsom ofta i Jukkasjärvi s:n,
så äro banden fastsydda vid tygstyckets bägge öfre hörn. I
somliga trakter plägar man fastbinda den sida, som vetter mot
vinden. -- Såsom en tredje del i den yttre betäckningen finnes
hos flera stammar ett tygskynke, benämdt <i>perjes</i>, hvilket 
särskildt under oväder kastas öfver rökfångets vindsida.

Då ett »kåtalag», d. v. s. två à tre familjer med hvar sin
kåte, flyttar från ett ställe till ett annat, uppgår bagaget ofta
till 20 renbördor och mera. Alla stängerna i kåtastället äro
försedda med hål i ena ändan, hvarigenom den rem drages,

Bild 3. Tält-kåta, sedd framifrån. (Tältduken tillfälligtvis i oordning vid dörren.)
Jukkasjärvi socken.   Efter fotografi af förf.

med hvilken de fastbindas vid klöfjesadeln <i>(svaka)</i> på renen.
Den andra ändan släpar. Härigenom orsakas naturligtvis en
rätt hastig afnötning, men, som detta är förutsedt, göras stängerna 
gärna från början något längre än de egentligen behöfvas.
Det är till en del af denna anledning, som t. ex. åtnårisa
upptill äro försedda med flera reservhål.

<i>Rummets indelning.</i> En vanlig tältkåtas grundyta är 12--14 
kvadratmeter. Men då på denna yta mycket skall rymmas,
är det nödvändigt, att en ganska sträng ordning och 
rumsindelning finnes -- äfven om den besökande ej genast lägger
märke därtill eller värdfolket ej alltför rigoröst »håller» därpå
i onödan. I kåtans midt finnes eldstaden <i>(aran)</i>, helt enkelt en
oval eller »rundaktig» fläck omgärdad af en krans hufvudstora
stenar. Från dörrens ömse sidor och mot eldstaden läggas vanligen 
på marken 2:ne mindre björkstockar <i>(uksa-piervek);</i> mellan
dessa inlägges det för närmaste behofvet afsedda vedförrådet --
isynnerhet vid regn- och snöväder -- och häröfver har man
först att praktisera sig vid inträdet i kåtan. Är man nu en
mera aktad person, inbjudes man att fortsätta den krångliga
kursen till <i>höger,</i> annars får man slå sig ned till <i>vänster</i> 
och tämligen nära dörren. På den förra sidan har nämligen husbondfolket 
sin plats, på den senare barnen -- isynnerhet de
större -- och tjänstefolket. Dock ser man ofta, att åtminstone
den af husbondefolket, som ombesörjer matlagningen (värden
eller värdinnan) under denna förrättning håller sig »öfverst»
på tjänaresidan. Längst in, bakom eldstaden och midt emot
dörren, finnes ett område benämdt <i>påssjo</i> och afsedt för 
hushållssakerna. Af dessa ligga somliga på marken, andra äro
upphängda uti de talrika kvistar, som man enkom för detta
ändamål kvarlämnat på flera af de bakre täkaka. Bland saker,
som nästan alltid här återfinnas, märkas: kittlar och kaffepannor 
af koppar, skålar, fat, skärbräden (för kött och tobak),
träslefvar, de runda, långa kaggarne för tjäran och <i>juobmon,</i>
<footnote>En väsentligen af <i>Rumex acetosa (juobmo)</i> och <i>Angelica arcangelica (påsko)</i> hopkokad grötlik, mycket syrlig massa, som trots sitt mindre inbjudande utseende smakar förträffligt tillsammans med renmjölk. </i> gryta, vattenkittel etc. -- hundskålen <i>(tsjuokti)</i> 
ej till glömmandes. <footnote>Dess rätta plats är dock nära dörren.</footnote>
Ej sällan ser man numera ock ett slags liten hylla
för »bokförrådet». Här i påssjo, närmast marken, finnes alltid
en liten öppning, <i>påssjo-rajke,</i> tack vare hvilken draget regleras, 
så att röken stiger upp sin naturliga väg genom det vida
rökfånget <i>(rehpenrajke)</i> i kåtans topp. I forna, mera vidskepliga 
tider hade påssjo-partiet en mycket stor religiös betydelse,
särskildt vid de viktiga förrättningarne slakt, dödade björnars
hemforslande, spåtrummans begagnande o. d. m.

Till golf användas vanligen späda kvistar och ris af björk,
som till några <i>cm:s</i> höjd utbredes öfver allt utom i vedrummet
mellan aran och dörren. Detta benämnes <i>tuorka</i> (finska <i>tuorg</i>),
ett ord som i Lule-bygdemålet återfinnes som »dårj». Till natten
plägar man på detta tuorka utbreda renhudar -- dock <i>icke</i>
radierande från eldstaden.

Höja vi oss nu från golfytan, så finna vi ej så mycket.
I en från aule-muora nedhängande kedja hänger kitteln. Ofta
löper ett med en renhornskrok försedt snöre från denna kedja
till en <i>täka</i> på sådant sätt, att man genom att skjuta ned
detta snöre ett litet stycke kan aflägsna grytan från den
starkaste lågan. Under ostberedningstiden finner man vanligen
i kåtan en träställning, <i>(påggasa)</i> afsedd för ostarnes 
uppläggning vid torkningen. Denna ställning hänger antingen på
tjänaresidan eller någon gång tvärtöfver mellan de båda vuodjem. 
Här och där på <i>(vagge-)</i>täkaka sitta utspända renbällingar
o.d.m. för torkning.

<i>Afvikelser.</i> Medan skogslapparne i de flesta lappmarker i
hög grad påverkats af sina bofasta grannar, särskildt i afseende
på klädedräkten, så visa fjällapparne i allmänhet en stark benägenhet att bibehålla sina gamla, goda bruk, som framgått
af århundradens erfarenhet. Denna konservatism visar sig ock
däri, att de olika <i>stammarne</i> fortfarande skiljas genom 
etnografiska egendomligheter. Ett allmänt kändt exempel härpå
är hufvudbonaden. Men äfven i afseende på <i>kåtan</i> ser man i
de olika lappmarkerna ej så få olikheter, som ofta synas vara
stamskilnader. Några få exempel härpå må anföras. <i>Vuodjem</i>
eller tvärträdet mellan åtnårisa sakna ett par Gellivarastammar. 
Somliga stammar placera <i>åtnårisa</i> så, att deras
nedre ändar stå hvarandra betydligt närmare än de öfre; andra
ställa dem parallelt. De nordligare lapparne -- fr. o. m. de
öfre Gellivara-lapparne -- hafva ofta på högsommaren <i>inuti</i>
kåtan ett mycket litet, sparlakanslikt <i>myggtält (rakas),</i> som
användes om nätterna. Detta återfinnes ock i norska Finnmarken 
samt hos flera nomadfolk närmare gränsen mot Asien,
men aldrig -- så vidt jag sett -- i sydligare trakter. I afseende
på folkets placering inuti kåten har jag hos Jukkasjärvilappar
sett följande etikett strängt iakttagen: längst in till höger husbonden; 
så -- åtminstone vid måltiden -- hedersgästen; därefter husmodern och 
de små barnen; till vänster öfverst de äldre barnen; så tjänarena. 
Men inom samma lappmark 
Bild 4.   Näfverkåta,
tillhörig skogslappar vid Wahtijärvi. Korpilombolo socken.    Efter fotografi af förf.


iakttages ock följande ordning: öfverst till höger husbonden, så
barnen, så husmodern; till venster i kåten öfverst bättre främmande, så tjänarena och slutligen vid dörren »sämre» främmande. -- <i>Kable</i> 
eller öfre dörrträdet saknas ofta hos nordlapparne.

Det torde vara obehöfligt att framhålla, att under nomadlappens 
oroliga lif förhållanden rätt ofta kunna inträffa, då
han måste ordna sitt »hus» vida mera provisoriskt än som nu
skildrats. Sålunda finner man ibland kåtan slagen helt enkelt
så, att endast ena halfvan af kåtaduken svepts rundt om några
upptill hopbundna stänger. Men dylika tillfälligheter upphäfva
naturligtvis ej regeln.

<i>Tältkåtar med kvarstående ställning.</i>  De nomadlappar,
som ej flytta längre sträckor ofvanom skogsgränsen, behöfva ej
föra med sig något särskildt kåtaställ, hvilket, huru lätt det än
är, ändock alltid utgör några renbördor. De uppresa därför
en gång för alla vanligen mycket enkla kåtaställ på de platser,
där de under flyttningarne pläga uppehålla sig. Ej sällan 
användas för detta ändamål t.o.m. obarkade björkstörar. -- 
Det inses lätt, att denna sorts kåtar företrädesvis finnas inom
de sydligare lappområdena, Härjedalens och Jämtlands skattefjäll 
samt Åsele lappmark, ehuruväl äfven här »ordentliga» kåtar
finnas.

II.  <i>Näfver-, torf- och riskåtarna</i> skilja sig från hvarandra
endast genom den yttersta beklädnaden. Innerst utgöras de af
tätt sammanstälda, barkade, än klufna, än runda, tämligen
smala trän, som motsvara tältkåtans <i>täkaka</i>. Är det en 
någorlunda ordentlig kåta, återfinnas alltid äfven <i>åtnårisa</i> såsom
hufvudstöd samt <i>aulemuora, vuodjem,</i> kvistarna på sina vissa
täkaka, <i>påssjorajke</i> o. d. På denna träställning lägges nu
<i>näfver</i> »i långa banor», och först nu blir skilnaden. I en 
<i>näfverkåta</i> utgöres yttersta hvarfvet antingen af runda, barkade
eller obarkade trän, som resas så tätt att de riktigt sammanhålla näfret, 
eller af flata stenhällar, där det är god tillgång
på sådana. Man borde således skilja mellan <i>trä-kåtar</i> och 
<i>stenkåtar,</i> men dessa benämningar kan jag ej erinra mig hafva
hört i bruk. De senare träffas oftast i de sydligare lappområdena 
och i regeln något ofvanom skogsgränsen.

En <i>torfkåta</i> skiljer sig från de nu nämda endast 
därigenom, att yttre beklädnaden -- ofvanpå näfret -- består af 
grästorfvor, som läggas med samma lutning som näfret och ofta
till yttermera visso belamras med stenhällar. Jag vet mig
ingenstädes i Sverige ha sett torfven lagd horisentelt, hvilket
däremot är förhållandet med de norska (och ryska?) gammerna.
Som man finner, är näfver en viktig beståndsdel i bägge slagen
af kåtar -- liksom ock i de nedan nämda timmerkåtarna --,
hvadan det synes något egendomligt, att endast de förstnämda
kallas näfverkåtar; men jag följer här språkbruket. -- Någon
gång får man se <i>riskåtar</i>. En sådan, belägen högt på stranden

Bild 5.  <b>Riskåtar.</b>
Fiskarkåta med getstall (till venster) rid Paijeb Kajtumjaur. Gellivara socken.
Efter fotografi af förf.

af en bland Lapplands mäst förtjusande sjöar, Paijeb Kajtumjaur i
Gellivara socken, visar bild 5. Stommen är densamma som i de
förra, men beklädnaden utgöres af små vresiga björkar med kvarsittande 
kvistar. Till skydd mot stormarne äro i regeln både folkkåtan 
och »getkåtan» kringbundna med ett vidjerep, som blott
lämnar ingången fri. På några ställen i Jämtland, särskildt 
numera bland Ovikslapparne (enl. J. TIRÉN), brukas ett slags 
<i>torfkåtar med förstuga</i>. Kåtan har dock den <i>koniska</i> (svenska) 
formen. Dörren är belägen på sidan, hälst den södra, af förstugugången, 
hvadan det hela lärer likna en kombination af den å
bild 4 (sid. 13) afbildade kåtan med <i>gången</i> till gammerna på
bild 7. -- I dessa kåtar är <i>dörren</i> ofta af trä och antingen på
trägångjärn eller fästad med vidjor på ena sidan. Vanligen är
den temligen låg och trång. Men en ännu lägre och trängre
dörröppning ser man någon gång strax på sidan om den andra --
nämligen <i>hund-dörren.</i> Då en kåta af fast material naturligtvis 
ej lämnar så goda tillfällen till fri passage in och ut öfver
allt som tältkåtarna, och lappen ej alls är så känslolös som
man skulle tro för sina trognaste och bästa tjenares trefnad
och välbefinnande, så har han hittat på att göra en särskild
dörr for dessa. Det skulle verkligen bli alltför besvärligt att
alltid öppna dörren, då hundarne få sina mer eller mindre
väl motiverade önskningar, än att beskåda den yttre världen,
än att inne i kåtan taga sig en lur eller öfvervaka matlagningen.
Ibland är denna öppning försedd med en liten hänglucka, som
hunden själf kan sköta om.

Kåtans <i>storlek</i> beror på dess ändamål. De flesta användas
af fiskarlappar eller skogslappar. I förra fallet afse de ofta
endast att rymma en å två ålderstigna personer, som med en
hund och ett par getter kvarlämnas för några månader vid
någon fiskesjö, medan den öfriga familjen är i högfjällen. De
äro då vanligen ytterst små och otrefliga. Endast med möda
kan en någorlunda storväxt person praktisera sig in genom
dörren och där inne kan man på sin höjd stå på knä. Tillhör kåtan 
en riktig fiskarlapp, som jämte hela sin familj måste
bebo densamma, får den naturligtvis göras större, men uppnår
äfven då sällan storleken af en ordentlig tältkåta. Stundom
träffar man äfven <i>fjällappar,</i> boende i jordkåtar. Så t. ex.
finnes på sommaren en af 5--6 jordkåtar bestående lappby
bakom Pålmonvare vid Torne träsks västra ända. Endast 
<i>skogslapparna</i> pläga extravagera en smula i afseende på utrymme,
Bild. 4 visar en skogslappkåta inom Korpilombolo socken.
Såsom man kan sluta af de invid densamma stående lefvande
måtten, af hvilka åtminstone mannen invid dörren är af någorlunda 
normal längd, är denna kåta alldeles ovanligt stor.

En egendomlig skogslappkåta, som bildar på samma gång
öfvergång till timmerkåtarna, har jag en gång fotograferat
vid Utsajaur, söder om Karats i Jokkmokks socken. Jag
tillåter mig citera hela dagboksanteckningen därom. »Egaren, 
NILS PÅLSON SAOLO, har numera (1887) slagit sig ned som
nybyggare vid Karats, men begagnar sin gamla kåta under
                                                                   
höbergnings- och fisketiden. Efter vanligheten är läget valdt
med smak: på en höjd med präktig utsikt öfver sjön. Mannen, 
som förut varit förmögen fjäll-lapp, hade under sin 4--5-åriga 
vistelse här såsom skogslapp jämte sina renar: 2 kor,
oxe och flera getter -- på fotografien synas ock 2 <i>timrade</i> (!)
fähus, en getkåta samt njalla --; <i>nu</i> har han visserligen stuga,
men på det hela skralare ekonomi. Kåtans plan invändigt är
<i>åttakantigt;</i> nederst ett timradt hvarf, hvarpå klufna och 
släthuggna trän bilda i täkakas ställe väggarne; åtnårisa finnas
med <i>två</i> vuodjem på ena, <i>ett</i> på andra sidan samt klädtork
<i>(hålåkå)</i> snedt gående från ena sidans vuodjem till den öfre på
andra. I öfrigt anmärkningsvärdt är, att påsjorajke är försedt
med skjutbar lucka till dragets reglerande samt att mellan de
från eldstaden mot dörren gående björkklamparne är <i>golf</i> (!).
Utom påsjorajke finnas i timmerhvarfvet 4--5 små fyrkantiga
gluggar för samma ändamål. Väggarne bestå af tre à fyra
lager, näml. på det inre trävirket näfver, <i>därpå torf</i> och 
ytterst åter trädstörar. I det inre fanns, ovanligt nog, ett litet
<i>bord,</i> utskjutande från timmerhvarfvet; därpå stodo kaffekoppar
och diverse köksutensilier.»

III. <i>Timmerkåtar.</i>  Dessa kunna kanske kallas <i>skogskåtar</i>
i egentlig mening, enär de äro den typiska formen för skogslappens 
bostad. Liksom skogslappen är mera bofast, så gör
ock hans kåta intryck af större varaktighet. Den består i regeln af <i>3--4</i>
<footnote>Sällan flera eller färre.</footnote><i>timrade hvarf</i> nedtill och på dessa äro väggarne resta lutande. Formen blir därför en låg, oftast 
4-sidig pyramid af omkring 1,5 meters höjd på ett 4-sidigt prisma af
0,6 till 0,9 m:s höjd. Pyramidens sidor löpa dock ej tillhopa
upptill i ett hörn utan i en mot framsidan löpande kant, hvaruti 
äfven rökhålet finnes. Dörrens anordning på en af »taksluttningarne» 
ses af bild 6. De lutande väggarne -- »taket»
-- bestå sällan uteslutande af trä; vanligen ingår äfven i dessa
ett mellanhvarf af näfver, liksom i föregående grupp. Stundom
igenfinnas jämväl i timmerkåtan <i>åtnårisa</i> och andra fragment
från tältkåtan, såsom <i>auli-muora, riggi (triggi)</i> eller grytkedjan
o. s. v. Sängplatserna äro ofta markerade med stockar.
De bofasta <i>norska</i> lapparnes bostäder afvika väsentligt från
de nu beskrifna. De utgöras af <i>jord-gammer</i> eller jord-kåtar.
Deras form närmar sig den <i>halfsfäriska</i> (bild 7, fig. 2 och 7).
Själfva stommen till huset bildas vanligen af tätt sammanställda,
något lutande, barkade björkstörar af omkring l famns längd,
på hvilka det brutna taket är lagdt. Uti denna trädstomme
återfinner man ej så alldeles sällan 2:ne, ja någon gång t.o.m.
4 par <i>åtnårisa</i> (här <i>bæljek</i>). Utanpå trädstommen består den
egentliga väggen af <i>horisontelt</i> lagda torfvor. Sålunda blir
väggen inemot 1 meter tjock, men göres tunnare upptill. Från

Bild 6.  Timmerkåta.
Jokkmokks socken.

den egentliga gammen <i>(kåhti)</i> leder nästan alltid en på samma
sätt och af samma material bygd <i>gång</i> eller <i>förstuga (torro).</i>
Denna plägar vara något litet lägre än boningsrummet och
ett par famnar lång. Skilnaden mellan de bästa och de
sämsta jordgammerna är mycket stor. I Harjängen innanför
Ofoten, där man vid Hartvigvandet 1 knapp mil från kusten
träffar en by af 6--7 sådana, äro de fullt lika bra som den
fattigare norska befolkningens trähus. Alla gammerna här
hade (1884) fler-rutiga glasfönster samt dessutom lucka i taket
för väderväxlingen; i de flesta fanns den sedvanliga norska
järnkaminen (!); ett par hade t. o. m. ordentliga trägolf. Några
bestodo af 2 rum, ett på hvardera sidan om den nyssnämnda
förstugan, som ock bildade ett slags rum; de flesta hade dock
blott ett. I förra fallet var formen på gammens bottenplan
rektangulär, i senare kvadratisk. Mera enkla äro de gammer, 
som bebos af de i etnografiskt hänseende så intressanta
Hellemo-lapparne inne i Tysfjorden, hvilka sannolikt äro en
gren af Jokkmokkslapparne. Figurerna 1--7 å bild 7 visa det
yttre utseendet samt rumsindelningen af några bland dessa
(efter mina anteckningar från 1884). Fig. 1 visar den på
gafveln belägna ingången till KNUT NILSSONS i Wassja gamme
(fig. 2), hvars plan är fig. 3. Längsta genomskärningen är 9
meter; minsta höjden på gränsen mellan <i>kåhti<i> och <i>torro</i> 
1,7 <i>m</i>. Innerst i <i>kåhti</i> är medelst en tvärstock ett område afbalkadt till sängplats <i>(a);</i> där finnes intet golf, utan den tjocka
risbädd, hvarå renhudarna äro utbredda, hvilar på bara marken.
Inom den öfriga delen af <i>kåhti</i> finnes <i>trägolf.</i> Vid <i>b</i> står en vanlig norsk järnkamin, hvars rör synes öfver taket på fig. 2.
Uti <i>torro</i> funnos en större <i>stenspis (c)</i> samt 
en <i>handkvarn (d)</i> jämte en massa småsaker. Fig. 4 visar planet 
af PER A:SON GHÄLLOKS gamme. I kåhti, hvars dimensioner voro 
11,7 x 4,5 <i>m</i>, funnos ordentliga takåsar, 2 fönster, taklampa och kamin (längst in vid <i>a</i>); höjden till takbandet 1,6 <i>m</i>, golfvet helt och hållet risbelagdt, utom vid eldstaden, samt genom stockar afdeladt
såsom teckningen visar. I <i>torro</i> finnas flera kvarlefvor af 
tältkåtan, nämligen både <i>åtnårisa</i> och <i>aran</i>. Fig. 5 visar 
OLAVS i Wassja gamme, som ju är tämligen lik de förra; den är mera
rund till formen, mera afdelad, har fönstren annorlunda placerade,
golfvet risbelagdt, kvarn <i>(a)</i> i <i>torro</i>. Mäst kåta-lik är
fig. 6, tillhörande IVAR MATTIS’. Den är nästan rund, har
<i>aran (a)</i> i midten, <i>vuoko</i> (grytkrok) <i>åtnårisa,</i> påssjo- och rehpen-rajke o. s. v. Uti fig. 4 och 6 äro dörröppningarne på <i>sidan</i>
af torro. Den å fig. 7 afbildade gammen är från samma by.

LEEM lämnar detaljerade beskrifningar öfver »Söefinnernes»
gammer i norska Finnmarken från midten af förra århundradet.
Olikheten med de nu skildrade är mycket stor, men utrymmet
förbjuder att här ingå närmare på deras beskrifning. Rummets
fördelning är såsom i tältkåtan, utom att här ofta finnes
en liten kätte för små-kräk <i>inne</i> i kåtan. De sakna oftast 
förstuga. Eldstaden beskrifves och afbildas mycket egendomligt,
nämligen såsom 2 <i>rader</i> af stenar; vid ändan af hvarje rad
stå tjocka stötter för de stänger, på hvilka kittelkrokarne hänga
(således saknas aule-muora). -- Att dömma af J. A. FRIIS’ afbildningar 
m. fl. uppgifter äro jordgammarne i Finnmarken

Bild 7.  <b>Lapp-gammer vid. Hellemofjorden.</b>
Nordlands amt, Norge.

vida tarfligare än de som förf. sett i Nordlands amt. Uti
MONTELIUS’ 1:a delen af <i>Sveriges historia</i> <footnote>1:a haft. sid. 16.</footnote> reproduceras efter engelsmannen. BROOKE en gamme 
från trakten af Hammerfest,
emedan den anses som ett slags <i>urtyp för stenålderns gånggrifter</i>.
Den skiljer sig från de nu beskrifna bl. a. därigenom
att den täckta gången <i>(torro)</i> utgår från rummets ena långsida
och är liksom ingången till eskimå kojorna orimligt låg --
endast omkring 1 meter! I sammanhang härmed må erinras
om de torfhus, som nyttjas på Island, Grönland o. a. arktiska
eller skoglösa trakter.

I <i>finska</i> lappmarkerna återfinnas hufvudsakligen samma
kåta-typer, som i de svenska. I de <i>ryska</i> träffas både <i>kåtar</i>
och <i>gammer,</i> men många ryska lappar hafva därjämte stugor,
liknande de finska pörtena. Dessa gammer synas dock sakna
den långa förstugan -- i likhet med de svenska --, men ega,
liksom de norska, rundadt, ej koniskt tak. Utrymme och plan
förbjuda att närmare beskrifva bruken utom Skandinaviska
halfön -- hur frestande ett dylikt försök än är.

Till sist må såsom ett bihang några ord tilläggas om <i>heliga kåtar.</i>
Som bekant ha de forna lapparnes synliga afgudar mest utgjorts af 
heliga stenar eller <i>sejtar</i>, samt bäckar
och sjöar, åt hvilka man offrat. Endast ett par gånger har jag
hört talas om <i>heliga kåtar,</i> något som mig veterligen ej finnes
omnämdt i litteraturen. <i>En</i> sådan har funnits på den lilla
långsträckta vackra holmen <i>Haltia-saari</i> (Spökholmen) i det
romantiska och för lapparnes mytologi intressanta Holmajärvi,
strax nedom Paittasjärvi på vägen till den vilda Kebnetrakten.
Kåtan skall ha haft utseendet af en vanlig näfverkåta, <i>men var
nedtill murad af sten</i>.<footnote>CASTRÉN   beskrifver  sådana  murade (men icke >heliga>) kåtar från Utsjoki.</footnote> Äfven på Seskarön i Haparanda 
skärgård lärer i Haltia-lahti ha funnits en liknande helgedom.

*

<b>Turistföreningens fjällhyddor i Lappland.</b>
(Se den hithörande kartskissen, hämtad ur »Svenska Turistföreningens
vägvisare, I»).

Sannolikt hafva de fleste, som gjort längre resor i våra
egentliga högfjällstrakter, mer än en gång fått slita erbarmligt
ondt i följd af bristen på några, om än aldrig så anspråkslösa
<i>Kartskiss öfver turistleden inom mellersta delen af Norrbottens län och Nordlands amt.</i>

stugor, förlagda här och där bland fjällen. Förf. har mångfaldiga 
gånger än i 5--6 graders köld, än i en rasande snöstorm eller ösregn 
nödgats tillbringa natten under en. upp- och
nedvänd båt eller under ett klipputsprång <i>(lappa)</i> 
<footnote>Möjligen är detta ord anledningen till namnet <i>lappar</i> 
på det folk, som efter eget språkbruk hälst vill kallas <i>same</i>-folket. Lapparne själfva anse ofta det förra som ett öknamn. -- Den bekante språkforskaren K. B. WIKLUND anser dock mäst sannolikt, att ordet är 
lånadt från finska <i>lappalainen</i> = innevånare i <i>Lappi</i>,
som lär betyda »<i>ödemarken i norr</i>».</footnote> och den
eld, som man i lyckliga fall kunnat upptända, har vanligen
knappt räckt, medan man kokat en eller annan liten panna
kaffe. Gifvetvis är det efter sådana nätter skönt att åter
uppnå tältet -- vanligen måste man ju på riktiga fjällresor
medföra ett sådant --, men det är under nyss nämda förhållanden 
en oerhörd skillnad mellan ett tält och en stuga.
De flesta lättare tältslagen skydda nämligen ej mycket för
kölden och blifva under ösregn läck efter någon timma, då
man, ifall de äro försedda med vattentäta golf, snart får lika
obehagligt inne som ute. Lyckas man uppnå en bebodd eller
tom lappkåta, känner man sig naturligtvis mycket lycklig.
Men man kan med full säkerhet veta, att en lappby finnes i
dalen eller på fjällsluttningen, utan att man förrän efter flera
timmars letande lyckas upptäcka densamma. Sådant händer
<i>på dagen</i> -- hur mycket svårare är det ej på natten, då
ingen rök och inga hundskall eller dylikt förråder kåtans läge.
Mången resande har ock svårt att finna sig till rätta i en
lappkåta, där man ju -- hur tjänstvilliga dess innevånare än
äro -- likvisst vanligen har att trängas med en massa både
folk och andra varelser, ej alltid af behagligaste art. Ofta
blir det ock af många skäl ganska klent med hvilan. Eller
-- man har råkat på en tom fiskarkåta. Man kan ju då i
de flesta fall få varmt och godt, men alltid har man trångt
och obekvämt. Ej så alldeles sällan råkar man ut for sådana
mindre trefliga situationer, som den, hvilken skildras af W.
i årsskriften för 1890 sid. 138. Men träffar man en liten
<i>stuga,</i> som man själf med sitt sällskap får disponera, där man
kan göra eld och få varmt, där man kan helt makligt lägga
sig, icke på marken, utan på en <i>brits,</i> där man sedermera
kan göra sina anteckningar ostörd o. s. v. -- ja då skall man
verkligen vara en bra besynnerlig turist för att ej känna sig
rent af <i>öfverlycklig!</i>

Ännu för 5 år sedan funnos inga dylika turisthyddor 
<footnote>Jag frånser naturligtvis de mera om gästgifvaregårdar 
erinrande ypperliga <i>»fjällstugorna»</i>, som af Staten med mycket 
dryga kostnader uppförts efter de relat. stora stråkvägarne Kaaresuando--Alten, Arjepluog--Saltdalen samt Tärna--Mo.</footnote> i Lappland. Då inträffade 
en liten episod, som i detta hänseende blef af en viss betydelse. 
Den skildras af turistföreningens d. v. sekreterare med följande ord i 
hans dagbok. »Den 15 aug. 1887. Jag sammanstötte här -- vid det skrala
nybygget Peuraur på vägen mellen Kvikkjokk och Arjepluog --
med en engelsman, som ämnat sig från Bodö via Sulitälma
till Kvikkjokk, men genom tolkens föreställningar om snöstormar 
och hvarjehande farligheter i stället förmåtts att taga
den långa omvägen Saltdalen--Merkenis--Arjepluog. Mannen
var i miserabelt skick; hans fina resårskor(!) voro uppblötta
af regn och söndertrasade mot stenarne. Det är ej alldeles
osannolikt, att egoistiska beräkningar varit med bland tolkens
motiv, ty denne hade vid reseturens förändring betingat sig
fri återresa till Bodö -- -- via Luleå--Sundsvall--Trondhjem!!
Men, vare därmed hur som hälst, nog vore det en välsignad
sak, <i>om en fjällstitga kunde anordnas på Sulitälma-vägen!»</i>
Efter några timmars samspråk med bärarena om saken enades man om 
en enkel ritning samt alla detaljer, hvarjämte
preliminärt kontrakt upprättades, som skulle varda bindande,
ifall föreningens styrelse ville och kunde acceptera förslaget.
Priset bestämdes till »högst 310 kr.»; hyddans läge vid
lappflyttningsvägen öfver Varvekälfven, hvilken för samma pris skulle
på lämpligt ställe spångas. Summan var ju onekligen icke stor,
men ändå nästan häpnade vår sekreterare för sin »vilda idé»
att ådraga föreningen en så dryg utgift. Föreningen, som vid
årets början räknat c:a 100 ledamöter, hade visserligen under
just detta år börjat gå framåt med jättesteg, men dess klena
intäkter behöfdes för så mycket annat! Utom kostnaderna
för tidskriften hade den redan samma sommar att utbetala
5 à 6 hundra kronor för en utställning anordnad i hufvudstaden 
och till nästa år hade man Köpenhamns-utställningen,
för hvilken flera <i>tusen</i> kronor måste »hoptiggas»! Emellertid
Bild 8. Turisthyddan vid Pårtefjället.  (Efter fotografi af C. G. BLOMQVIST). 

omfattade styrelsen enhälligt åsikten om hyddans nödvändighet
och -- den vardt byggd. Två år senare blef föreningens
skattmästare i tillfälle att göra en längre resa i Norrbottens
lappmarker.<footnote>Årsskriften för 1890, sid. 131-148.</footnote> 
Härigenom erhöll fjällhyddesaken ytterligare en
lika ifrig som kraftig förespråkare och bundsförvandt och --
<i>nu</i> eger Turistföreningen inom Norrbottens lappmarker jämte
en mängd båtar ej mindre än <i>sex</i> präktiga fjällhyddor, 
representerande ett värde af flera tusen kronor.

Något etnografiskt intresse ha våra fjällhyddor icke; men
nog kunna de i någon mån belysa »<i>utvecklingens</i> lag i 
naturen». Det är nämligen ganska ringa likhet mellan den lilla
enkla hyddan vid Varvekälfven -- som vi <i>först</i> bygde --
och den ståtliga paviljongen på Gellivara--Dundret -- vår <i>sist</i>
förvärfvade egendom där uppe. Dock kan man utan att i
någon mån förringa värdet af den sistnämda säga, att den förra
varit föremål för mera innerlig tacksamhet af de hundradetals 
vandrande, som redan funnit trefnad och skydd under
dess låga torftak. -- Nu några ord om hvar och en af dessa
hyddor. Hänvisningarne till »kartblad» afse den nya, förträff-
liga, på statens bekostnad åstadkomna »<i>Karta öfver 
Norrbottens län,</i> skala 1 : 200,000».<footnote>Då hvart blad blott kostar 1 kr., bör ingen resande försumma att skaffa sig det eller de blad, 
som resan afser. Naturligtvis bör man på lämpligt sätt låta skära och uppklistra dem på väf.</footnote>

I.  <i>Varvek- eller Sulitälma-hyddan.</i>  Läge: på kartbladet
<i>Sulitälma</i>, strax invid den utprickade flyttningsvägen, på 
älfvens vänstra (= östra) strand, öfverst på en af de här ytterst
vanliga, höga, kala morän-kullarna; c:a 700 meter öfver hafvet.
Den är rödfärgad och <i>synes mycket lätt</i> på långt håll vare sig
man kommer från Sulitälma-sidan eller efter nya turistvägen
från Kvikkjokk. Däremot skymmes den länge af andra 
kullar, då man kommer från Rovejaur, så vida man ej håller
sig tämligen mycket mot V. Sedan man passerat St. Lairoälfven vid 
Sulitälmas största jökel har man ungefär 2 1/2 timmars vandring 
fram till hyddan. -- Hon liknar i yttre afseende
hyddan vid Sylfjällen (förra årsskriften, sid. 101), men har
endast ett rum. Inredningen är ytterst enkel: jordgolf, några
väggfasta bänkar, 2 breda britsar (den ena öfver den andra),
ett litet väggfast bord och en liten präktig järnkamin. Ett 
på plåt måladt anslag öfver dörren innehåller följande:

 This house was built in the year 1888 and belongs to
 The Swedish Turist-Union in Stockholm.

 Denna hydda är år 1888 uppförd af och tillhör 
 Svenska Turistföreningen i Stockholm.
 
 Vårda hyddan och inventarierna samvetsgrant.
 Städa och stäng hyddan väl vid affärden.
 Rengör kaminen och borttag askan.
 Töm och rengör kärlen.
 Underrätta Styrelsen i Stockholm om bristfälligheter, som behöfva afhjälpas.
 Vägvisare skola medföra näfver.
 Inventarier:
 1 kamin,
 1 bok i en blecklåda,
 1 yxa,
 1 vattenhink,
 1 tvättfatt.

 Tat toppe lä tseggitum 1888
 Sverjalatj Reisant-sebres Stockholman 
 Ja lä su opme.

 Juökkehatj, kutti manna tan topen, kalka orrut vuokasit tan sinne,
 ike peistet spisau jala etja
 kalvuit; ja rainetit kalka topeu
 ja tappit uvsau tjauka outol vuölka.
 Jus toppe jala nakin kalvu lä päistanimmi, te kettut tau
 Njunjasin jala Huttanin.

 Lousoh kälke pesseu mangen atnet.
 Tope sinne kaunu:
 1 spisa,
 1 kirje kistutja sinne,
 1 aksju,
 1 tjatsekebne,
 1 pasatimlitte.                 

<footnote>Die Axt ist unter einem der hinteren Dachsteiue versteckt; es wird
ersucht dieselbe vor Abreise wiedet zu verbergen!</footnote>

Dessa anslag, som gifva hyddorna en mera respekterad,
officiell prägel, synas verkligen vara till nytta. Också kan
man med glädje anteckna, att de talrika besökande hittills
åtminstone på det noggrannaste vårdat hyddan och dess inventarier 
samt vid afresan i regeln anskaffat nytt förråd af
<i>näfver</i> och <i>bränsle</i> (mången gång äfven stearinljus). På en
med båten lättåtkomlig liten holme strax nedanför hyddan
finnes <i>vide</i> i fullt tillräcklig mängd. Annat bränsle finnes icke
i trakten. <i>Näfver bör alltid medföras!</i> -- Utrymmet är naturligtvis 
ej stort. Visserligen lågo där i sommar en gång ej färre
än 11 personer, men då var af både britsar och golf hvarje
fläck upptagen. Belåtenheten och munterheten led dock föga
Bild 9. Turisthyddan vid Stora Sjöfallet. (Efter fotografi af C. G. BLOMQVIST).

af denna trängsel. Till hyddan hörer ock en <i>båt</i> eller <i>ekstock</i>
vid älfven. Skulle den vid ankomsten vara på motsatta sidan,
nödgas någon af sällskapet vada öfver älfven något längre ned.
Äfven vid älfvens utflöde i Pjeskejaur finnes en båt, upplagd
på norra stranden några bösshåll från deltat.

Under det gångna året har hyddan -- enligt anteckningsboken --  
härbergerat ej mindre än <i>55 personer af olika samhällsklasser</i>.  
Den synes sålunda verkligen vara till allmänt gagn. De besökande 
hafva utgjorts -- efter antalet -- af
<i>kroppsarbetare, »turister», ämbets- och tjänstemän, botanister,
geologer,</i> måhända ock någon <i>etnograf,</i> 
-- men <i>ingen enda målare eller artist!</i> Hvaraf kommer det sistnämda? Finnas ej här nog värdiga mål för deras pänsel! Är ej Sulitälma värdigt? 
-- det imposanta, till formen enastående Stuor-Saolo?
-- Pjeskejaur med dess snöfläckiga stränder och egendomliga
delta? -- de tidtals i trakten talrika typiska lappbyarna? --
mycket annat att förtiga. Nu, då båt genom Föreningens försorg uppskaffats till Pjeskejaur, bör denna öde sjö få ett nytt
intresse för de turister, som önska någon tid kvarstanna och
göra utflykter i trakten. 
<footnote>Emedan man i den starkt slamförande, tämligen strida älfven ej kan
se stenarne, bör man iakttaga ganska stor varsamhet vid utrodden första
sträckan tills man passerat deltat. Vid återfärden bör man staka uppför
strömmen.</footnote> Vid öfverfarten till Norge bereder
denna båt betydlig tidsvinst.

II.  <i>Tarra-hyddan.</i>  Läge: just i gränsen mellan bladen
<i>Sulitälma</i> och <i>Staika,</i> alldeles invid Tarraälfvens 
högra eller södra strand, c:a <i>2 km</i> från dess utflöde i Tarrajaur 
eller Tarraure, midt emot Paturkårso; c:a <i>505 m</i> ö.h.

Vid vandringen dit från Varvekhyddan akte man sig att
för tidigt släppa den utprickade turistvägen 
<footnote>Denna nya väg går först på Tsäggoks och Unna Tjäuraks <i>södra</i> 
sluttningar, så efter <i>norra</i> stranden af Tjäurakjaurats, vidare rakt öfver Skaitatstjåkko samt midt emellan Kuokonjuonje och Paijeb Koratjåkko och slutligen
i SO-lig riktning efter Koratjåkkos norra sluttning ned mot Tarradalen.</footnote> och gå ned t. ex.
genom den nästan oframkommeliga Kåtnjuonje-dalen. -- Till
utseende och inredning liknar den Varvek-hyddan, men är
ändå mindre, ehuru försedd med trägolf. Hyddan omgifves af
yppig björkskog. I omedelbara närheten har nyligen ett 
järnmalmlager anträffats. Fjällen, i synnerhet på motsatta sidan,
äro ytterst vilda och i högsta grad intressanta för naturforskaren.
<i>Båt</i>, tillhörig föreningen, finnes; fisket i Tarraure är godt.
Under sistlidne vår, sommar och höst hade hyddan, enligt
namnboken, besökts af <i>51</i> personer, af hvilka de allra flesta
jämväl passerade Varvek-hyddan. -- Under <i>myggtiden</i> har man
naturligtvis här, liksom öfver allt inom Lapplands skogsregion,
att utkämpa mången hård dust mot dessa odjur. Bästa skyddsmedlen äro: 
<i>utrökning, beckolja</i> (blandad med smör el. d.) och
<i>tålamod.</i> Myggflor och mygghandskar kunna ju ock ibland
behöfvas. Myggbetten bli snart bra och svälla i allmänhet ej,
om man <i>från början</i> ståndaktigt afhåller sig från att klia dem.
Många somrar äro nästan alldeles myggfria.

III.  <i>Pårte- eller Sjabatjakk-hyddan.</i>  Läge: på bladet 
<i>St.Sjöfallet,</i> vid nordöstra ändan af Sjabatjakkjaur, på 496 meters
höjd ö. h., c:a 1 1/2 mil NO om Kvikkjokk och 2 mil från
Aktsek. Ett hufvudändamål med denna hydda var att för turister 
lätta vandringen till det ovanligt vackra Laidaur. 
<footnote>Se härom uppsatsen »Från Aktsek till Njuonjes i detta häfte.</footnote> 
Den är förlagd just vid gränsen för den frodiga granskogen, som
<i>här</i> går högre än tallen. Stugan har <i>2 rum</i> och uppgifves 
<footnote>Förf. har ej besökt trakten sedan hyddan uppbygdes. Detsamma gäller om de bägge följande hyddorna.</footnote> 
vara »utmärkt präktig». <i>Båt</i> finnes. Trakten är beryktad för
sin goda <i>ripjakt.</i> För några och 20 år sedan plägade en stormrik 
engelsk lord år efter annat vistas här med stort följe under
jakttiden. Han hade då en riktig liten tältstad någon kilometer 
högre upp inne i björkskogen. Man berättar ännu med
förtjusning och saknad om hans kolossala frikostighet.

Måhända skulle mången turist med lunglidande hafva
nytta af en vistelse just här. Dock -- i så fall ett litet, lika
prosaiskt som allvarligt råd, betingadt af erfarenheten från
Jämtland: glöm ej att inrätta en särskild spottlåda! Medför
ni karbol- eller beckolja eller tjära, så offra däraf då och då
åt denna låda! Är ni ovan att ligga på brits med björkris,
så medtag en liten <i>turistsäng</i> och en fäll eller dylikt. En
hygglig fiskarlapp med getter plägar hålla till vid någon af
de närbelägna sjöarne.
Bild 10. Turisthyddan vid Harsprånget. (Efter fotografi af C. G. BLOMQVIST.)

IV.  <i>Sjöfalls-hyddan.</i>  Läge: på bladet <i>St. Sjöfallet</i>, strax
nedanför och på syd-sidan om de ryktbara fallen, några famnar
från stranden af det på läcker röding så rika Langasjaur.
Hyddan ligger, såsom taflan visar, inbäddad bland björkskog,
så att äfven en hängmatta kunde ingå i utrustningen för den,
som ämnar stanna någon tid i denna härliga trakt. Hur
länge skall det månne dröja tills man här får skåda en sådan
där liten sommar-koloni af t. ex. naturälskande målarinnor?
Skulle de medföra någon representant för det »mindre täcka»
könet(en sådan kan här vara rätt bra att ha, både till 
roddare, bärare, vedhuggare, sällskap och kanske -- försvarare),
så behöfva de ej alls genera sig, ty med tanken på denna sannolikhet 
är äfven denna stuga försedd med 2 rum. Hvilka utflykter kan man ej, 
om vädret är pålitligt, göra härifrån! Man behöfver blott erinra om Sarjektrakten, Satisjaur, Juobmotjåkko, Nieras o. s. v., o. s. v.! 
<footnote>Jmf. vidare en i tidn. <i>Vårt Land</i> denna höst synlig intressant och pålitlig artikelserie <i>»I vildaste Lappland»</i> af O. W.</footnote> Men fasligt godt om <i>björnar</i> är det
i trakten, ehuru de aldrig »i oträngdt mål» torde angripa någon
människa. På en dag sågo förf. och hans följe spår af <i>fyra</i>
sådana vid det närbelägna Kakir. Den manlige medlemmen
af sällskapet kunde därför ha både nytta och nöje af att medföra
ett remingtongevär. På udden, som synes på norra sidan
längst till höger å hufvudtaflan i  förf:s beskrifning af Stora
Sjöfallet <footnote>Årsskriften för 1889.</footnote> finnes en rätt god   näfver- eller torfkåta, hvarest de duktiga björnjägarena bröderna 
TUORDA samt PIRKIT-AMMA pläga uppehålla sig någon tid hvarje höst.

Till hyddan, hvars uppförande kostat 500 kronor, har det
ej lyckats få mera än 20 kronor i frivilliga bidrag af för 
turistväsendet nitälskande mecenater.

V.  <i>Harsprångs-hyddan.</i>  Läge: på kartbl. <i>Jokkmokk,</i> strax
Ö om hufvudfallet i det världsberyktade »allenastående naturfenomen», 
om hvars egentliga benämning man med O. W.
måste känna sig oviss. Det allra mästa af Harsprånget har
man nedanför. Denna 2 <i>km</i> långa sträcka beskrifver 
nyssnämde förf. på följande träffande sätt; »Det kokar och sjuder

som om alla afgrundens krafter skulle vara lössläppta där nere
i djupet; det är som om vattnet af en elektrisk stöt kastades
tillbaka upp i luften så fort det berör strömfårans botten. Om
man tänker sig några millioner lass snö, utbredda i en klippränna, 
i vildaste raseri kastas upp och ned förmedelst någon
slags mekanism i rännans botten, så får man en ungefärlig
föreställning om Harsprånget. -- -- Det finnes icke en fläck
på hela sträckan där vattnet kringkastas med så pass mild
fart, att man verkligen kan se, att denna sjudande massa är
vatten!» -- En annan artikelförf. <footnote>H. Nld i Nya Dagl. 
Alleh., hösten 1891.</footnote> påstår, att intrycket af 
naturens storartade enslighet i hög grad störes genom den lilla 
stugan. Det synes dock ej vara så farligt härmed att dömma af 
fotografien (bild 10); ej häller anmärker den skarpsynte O. W. något
i detta hänseende. Den senare framhåller, att genom hyddan
ett besök vid Harsprånget möjliggöres äfven för mindre vana
fotgängare, »för hvilka det skulle vara för tröttsamt att samma
dag gå fram och åter den ganska mödosamma, 1 1/2 mil långa
vägen mellan Ligga och fallet. Blir så också denna stig 
upparbetad till ridväg -- -- så blir en utflykt till Harsprånget
ännu mindre ansträngande.» För att rätt uppskatta Harsprånget 
bör man ha god tid på sig. <i>Allt</i> storartadt i naturen
förlorar, om man uttröttad eller med fjäskande oro måste betrakta detsamma. För taflans fullständigande måste man ock
bestiga Ananasse och njuta af dess hårdt när oöfverskådliga
utsikter -- å ena sidan allt mot snöfjällen i N och NV, å
den andra långt, långt hän Öfver Gellivaras och Jokkmokks
skogs-, sjö- och myrland. -- Det må nämnas, att, emedan ingen
fast punkt finnes, från hvilken <i>hela</i> Harsprånget kan öfverskådas, 
så har hos en och annan uppstått tanken på att här
inrätta en -- <i>ballon captif.</i> Denna djärfva tanke torde dock
behöfva »ligga till sig» till in i nästa århundrade.

VI.  <i>Dunder-hyddan.</i>  Läge: på kartbladet <i>Gellivara</i>, 740
meter öfver hafvet, på ena toppen af Gellivara-Dundret,
<footnote>Lika litet som ordet <i>tundra</i> i norra Ryssland kan sägas vara en
»osmaklig förvrängning» af <i>tunturi</i> (lappska <i>tuoddar</i>), bör man stämpla denna, genom sekler utvecklade ordform som en sådan. Den är språkligt fullt berättigad och torde ej hvarken böra eller kunna återställas.</footnote> vid
hvars fot, 357 <i>m</i> ö. h., det vackra Vasara-träsket samt 
Gellivara »kyrkostad» med den slottslika villan Fjällnäs utbreder
sig. Taflan visar »hyddans» södra och östra sidor. På de bägge
motsatta finnes en rätt rymlig gång eller man kunde kanske
säga veranda, där man plägar sitta och <b>beundra midnattssolen</b>
och de praktfulla fjällen i NV och N -- ty solen bör, om vädret
är gynsamt, synas härifrån <i>oafbrutet</i> under tiden från omkring
den 5 juni till den 10 juli. »Hydda» är något för anspråkslös

Bild 11.  Paviljongen på toppen af Gellivara-Dundret.
(Efter fotografi af C. G. BLOMQVIST.)

benämning på denna rymliga paviljong, som består af ett stort
och tvänne små rum. Ehuru man nog måste medgifva, att
en annan, kraftigare byggnadsstil bättre skulle hafva motsvarat
läget på en för alla himmelens väder utsatt fjälltopp, är det dock
visst, att paviljongen är bygd så bastant som möjligt och hittills
stått på sig mycket bra. Dess historia är i korthet denna. Sedan
arbetena på Luleå--Ofoten banan med feberaktig fart påbörjats i
midten af 1880-talet erhöll en mängd ungdomligt och bildadt
folk för detta storartade företag sin verksamhet uppe i 
Gellivara-trakten. Ett sällskap bildades med det mystiska namnet
<i>D. D. B.</i> <footnote>Vid sällskapets eventuella upplösning kommer 
»enligt donators föreskrift» dess <i>högtidspokal</i> att tillfalla Sv. turistföreningen för att af notabla personer användas i Dunder-hyddan. Denna pokal lär vara ett af Reymyre glasbruks mästerstycken.</footnote> Snart erfors behofvet af att ordna för sig så, att man skulle kunna få tak öfver hufvudet och skydd mot den skarpa fjällvinden vid sällskapets tidt och ofta företagna utflykter till någon af Dundrets toppar. Man insamlade och lånade ihop
den erforderliga summan, som dock, innan hyddan blef färdig,
till följe af den dyrbara transporten uppför fjället växt till omkring
2,000 kronor! Så blef paviljongen snart fullbordad, i synnerhet genom distrikts-läkaren D:r H. ROSENDAHLS nit. Med
skuldens afbetalande gick det långsammare, ehuru man ingalunda försummade tillfällena att »brandskatta» alla mer eller
mindre notabla besökande. En god recett hade Dunder-hyddan
under de för orten minnesrika julidagarne 1890, då en stor del
af vårt lands mäst framstående riksdagsmän besökte Gellivara
och då hon, vårt lands »högsta» bygnad, fick äran mottaga de
flesta af dessa under sitt tak. Belåtenheten hos de besökande
tycktes vara stor -- ej minst hos den framstående, högt aktade
representant, som vid diskussionen om anslaget till svenska
turistföreningen 1889 yttrade ungefär de orden, att »det vore
bättre stanna hemma än flacka land och rike omkring». Vi hoppas, 
att äfven hvad han <i>här</i> fick se bidrog att ändra hans åsikt
om betydelsen af ett dylikt »kringflackande»! Törhända var det
ock mången, som efter denna ryktbara färd i en annan dager än
förut såg dessa den store GEIJERS ord i <i>Svea Rikes Häfder:</i>

<i>»Det är för att förstå ett folk väl värdt att äfven betrakta
den natur, hvari det lefver.»</i>

Emellertid har paviljongen ett par gånger varit på billiga
vilkor hembjuden till Turistföreningen, som dock af brist på
medel nödgats afböja anbudet ända till sistlidne höst, då dess
tillgångar ansågos medgifva anbudets tacksamma mottagande.
Om Dunder-hyddan kan man verkligen yttra den paradoxen,
att hon är på samma gång den <i>minst</i> och den <i>mäst</i> 
behöfliga af våra fjällhyddor! Lika litet som finska statens
dyrbara paviljong på Aavasaksa, hvilken uppgifves ha kostat
c:a 30,000 fmk, <i>behöfves</i> denna i samma mening som de öfriga
hyddorna: nämligen till herberge för den trötte turisten, hvilken
ej på flera mils afstånd kan få något annat. Men hon kommer
utan tvifvel att bli mäst ryktbar och mäst besökt af den stora
och förnäma turistvärlden. Det torde sannerligen ej dröja länge
innan rundresan Luleå--Gellivara--Harsprånget--Jokkmokk--Luleå 
blir en bland de mäst »fashionabla» i Skandinavien, och
af de turister, som göra denna tur, komma nog de allra flesta
att bestiga Dundret. För uppstigandet från hotellet till 
paviljongen åtgå c:a 2 timmar. <footnote>Anteckningsboken å Gellivara hotell är rik på berättelser om bragder, som synas gå ut på att till det minsta möjliga nedbringa tiden för en bestigning af Dundret.</footnote>

Men hvad är det man ser här uppe? Jo, utom midnattssolen och ett 
i sitt slag mycket anslående väldigt stycke af
Norrbottens skogs- och sjöland med Gellivara Malmberg och
otaliga andra berg och fjällberg, så är det en hel mängd af de
verkliga, äkta <i>fjällen</i>, som med sina trolska, snöhvita kappor
och egendomliga former visa sig långt bort, på afstånd växlande 
mellan 9 och 16 mil. Bland dessa fjäll må särskildt
nämnas Kebnekaisse, som bekant vårt lands högsta berg, 
Sarjektjåkko, Kårsotjåkko, Kajtumfjällen m. fl., m. fl.

Mycket ofta utspinna sig nu bland de besökande svårslitliga 
dispyter om, hvilka de fjäll egentligen äro, som man ser
där uppe. Turistföreningen är därför betänkt på, att till nästa
säsong vid paviljongen anbringa en orienteringstafla, medelst
hvilken man utan svårighet skall finna sig till rätta bland fjällen.

*

<i>Önskemål.</i> Den alltjämt ökade uppmärksamhet, som »de
slumrande millionernas land» i allmänhet och »<i>vårt nordiska
Schweiz</i>» i synnerhet ådrager sig, låter oss med tillförsikt 
hoppas, att Turistföreningen skall ännu någon tid vilja och kunna
fortgå på den väg hon så lyckligt inslagit: att göra dessa vårt
lands mäst svårtillgängliga trakter lättåtkomliga. Föreningens
årsberättelser utvisa nogsamt, att hon ej härför försummar något
eller några af sina öfriga uppgifter. Sveriges allra vackraste 
fjällområde sträcker sig, som bekant, från Sulitälmatrakten upp till
Torne-träsk. Till områdets nordligaste del kommer man vanligen 
via Torne-älfdal eller Kaliks-älfvens sjösystem (oftast från
Gellivara) eller ock från Norge. Men det finska språket äfvensom 
den finska befolkningens och nordlapparnes svårtillgänglighet 
för den ovane resanden göra, att man mindre gärna
vänder sig till denna trakt, hur intressant den än är, till dess
att samfärdsmedlen blifvit betydligt förbättrade. I första hand
torde man därför böra nedlägga arbetet på områdets södra del.
Här skulle behöfvas ytterligare ett par anspråkslösa hyddor
samt några båtar. Funnes en hydda vid Sarjek samt en aldrig
så enkel båt vid Vuojnes-älfvens utflöde i Letsitjaur -- ett vadställe, 
som i anseende till djupet, stenarnes tjocka slambeläggning, 
de ohyggliga hålen mellan stenarne samt forsens stridhet 
hörer till de obehagligaste och farligaste jag känner -- så
blefve nog denna på praktfulla jöklar och isfall rika trakt mera
besökt och utforskad. Detsamma kan sägas om den vilda Alkavagge, 
som från det för sina gamla silfvergrufvor kända Alkavare 
sträcker sig mot Ö in i en föga känd, men oerhördt 
storartad fjälltrakt. I stället för hyddor kunde man här äfven
hafva större torfkåtar. Ett par båtar skulle ock behöfvas vid
Situojaur -- mellan Sjöfallet och Aktsek -- samt möjligen en
båt vid Viri- eller Vastinjaur.

Genom en ökad turistström af <i>svensk</i> ungdom skall kännedomen 
om och aktningen för denna aflägsna del af fäderneslandet ökas. 
Vinsten skall blifva af mångfaldig art. Ungdomens öfverhandtagande 
»snobbighet», hvars mognade, fördärfbringande frukter äro i ena 
riktningen en omättlig njutningslystnad och svindleri, i den andra 
ett lika omättligt pänningebegär, skall på det kraftigaste motarbetas 
genom vistelsen i sådana trakter, där allt förenar sig att gifva tanke- och åskådningssättet en helt annan, <i>värdigare, renare</i> och <i>högre</i> lyftning. Och än mera: det fattiga nomadfolk, hvars anspråkslösa hyddor
vi skärskådade i uppsatsens förra afdelning, gifver oss genom
hela sitt lif en praktisk lärdom, icke allenast uti <i>förnöjsamhetens</i> 
lyckliga konst, utan jämväl i <i>fosterlandskärlekens</i> heliga
dygd. Ty sannt är hvad man. sagt, att -- trots alla förföljelser
och svårigheter, trots nöd och orättvisor af mångfaldig art -- 
så älskar Same-folket sitt land

<tab>»Med en kärlek, stark som stormen,
<tab>Hvaraf skogens jättar fällas,
<tab>Stark som Nordens vinterkyla,
<tab>Hvaraf fjällsjöns isar härdas,
<tab>Stark, som rötterna till fjällen,
<tab>Hvarmed de vid jorden bindas!»

Och -- lyckas det så i någon mån att hos vår svenska
ungdom, den som bär fäderneslandets framtid på sina axlar,
uppväcka denna eldiga hänförelse för <i>hela</i> vårt land, denna
orubbliga öfvertygelse om omistligheten af <i>hvarje</i> dess del,
då har Turistföreningen fullgjort sitt vackraste värf, <i>då</i>, o
<i>Svea!</i> -- -- 

<tab>»<i>Då</i> skall moskoviten fåfängt
<tab>Med sitt folk din gårdsplan hota.»

<tab><tab><tab><tab><i>Fredr. Svenonius.</i>
</chapter>

<b>Åreskutan og Tännforsen.</b>

Reisebilleder fra sidste Sommer.

Aar efter Aar var Planen lagt til Rejsen Nord paa, og hver
Gang gik det alligevel Syd paa. I Aar blev det dog Alvor, og
borte fra den glødende Sol og Hotellerne paa hvert Udsigtspunkt 
dernede fik jeg bekræftet, hvad jeg antog, at i Nordens
Fjæld- og Fjordegne, hvor den skjønne Natur forenes med en
frisk, velgjørende Luft, er just Landet for den rigtige Turist,
der vil nyde en lille Tids Friluftsliv, styrkende for Sjæl og
Legeme, naar man da besidder et Par raske Ben, et fornøjeligt
og nøjsomt Sind.

Af den Buket Erindringer, jeg samlede i Norrland, udsøger
jeg et Par Blade, de kjæreste; her ere de:

Efter at have lagt Vejen över Sundsvall, Hernösand og
Ångermanelven, kom jeg da i Sommer ind i det dejlige Jämtland 
og fandt der forenet just alt det, der maa tiltale den ægte
Turist: en smilende, frugtbar Natur i Forbindelse med en imponerende 
Fjældnatur, snedækte Tinder, Vandfald og en imødekommende, 
venlig Befolkning.

Midt gjennem dette Landskab slynger sig Jernbanens 2
Staallinjer, sekunderet af Dampbaade över Søer, der i Række
næsten fortsætte hinanden fra Storsjøen til Storlien. Hver
Station her er en lille Perle for Turister, smuk Beliggenhed,
forholdsvis let Adgang til Fjældture, baade paa 1, 2 og flere
Dage med næsten alle Jernbanestationer som Udgangspunkter,
dertil godt og billigt Natteleje, gode og billige Restauranter
med den hele hyggelige, selskabelige Anretningsmaade, som er
særegen for Sverrig.

Gid det kjære Jämtland længe maa bevare sit nuværende
Præg, fri for de store Rejselandes Hoteller med »alle Nutidens

Bekvemmeligheder», med sine kjoleklsedte, nakkeskilte Kelnere,
som se ned paa Vandringsmanden med Tornystret paa Ryggen
og Stokken i Haanden.

Har min maaske ufrivillige Dithyrambe til Landets Pris
givit nogen Lyst til en lille Tur med mig, saa låd os rejse ud
fra Östersund, passere Storsjøen, Mörsil og Undersåker med
sit Storbofall og Ristafors og stoppe i Åre.

Den lille Station ligger som en »vrå bland bergen» just
ved »Skutans» Fod, og Opstigningen foretages lettest herfra og
kan ske uden Fører.

Jeg er strax saa heldig at træffe paa en ung »häradshöfding» 
fra Upsala, med hvem jeg da slaar Følge, -- Først gaar
Vejen längs en Fjældbæk og gjennem Birke- og Barskov, saa
begynder Pilebusken at vise sit støvgrønne Løv, de andre
Træer forsvinde, en Gøg paa Toppen af en Birk bringer den
sidste Hilsen fra Skovregionen, og Dværgbirken kryber nu
langs med Jorden som sidste Representant for Træernes 
Familje og overlader Marken til Alpefloraen alene: <i>gentiana</i> og
<i>geranium silvaticum, andromeda polyfolia</i>, den lille fine 
<i>penicularis laponica</i> og andre yndefulde Væxter. Horisonten 
udvider sig, ved Bjergets sydlige fod Åresjøen og i det fjærne
mod Øst Storsjøen.

Stien snor sig nu längs stejle Skrænter, över Snebunker og
Stenrøs, og vi begynde at skimte Toppen midt i den vilde
Fjældnatur, hvor den gulgrønne Lav paa Klippen giver hele
Naturen heroppe sin særegne Farvetone.

Men hvad kommer der? To Turister, en ung Mand og
en Dalkulle med Fører. »God Dag, god Dag, er der långt til
Toppen?» »Nej, blot ti Minutters Gang», og saa ere vi inde i
en livlig Samtale, glad som man er över att møde Mennesker
saa långt oppe.

Bag Dalkulledragten skimtes let en højere social Stilling;
den bæres ogsaa kun som en bekvem Turistdragt paa Fjældturen.

Moder og Søster ere paa Vej til Åre rundt om Fjældets
Fod, medens de to unge med Fører lægge Vejen tværs over
Toppen. Et lille Kig i hinandenes Kognaksflaske virker styrkende, 
og efter et »paa Gjensyn i Åre» skiltes vi.

Snart efter staa vi ved Stenkumlet paa Toppen, og 

land breder sig i Fjæld og Dal, i Skove og Søer for vore Øjne.
Der borte i Vest Tännforsen som et lille skummende Bælte
med de norske Fjælde bag sig, Søerne paa Sydsiden, Kallsjøen 
ved den nordre Fod og de andre Søer deroppe, hvor
Lapperne leve sit møjsommelige Vogterliv blandt Rensdyrflokkene. 
De snædekte Tinder og graa Toppe med Sneen som
Sølvaarer og Pletter tone överalt i Horisonten, baade Hundshögen, 
Helagsfjället, Syltopparne, Snasahögarne, Anjeskutan og
de mange andre. Der er vel faa Højdepunkter, der forene en
saadan Lettilgængelighed med en saa vældig Horisont. Turen
herop havde taget 3 Timer ad den 6,200 Meter länge Vej til
Toppen, der ligger 1,418 Meter over Havet og 1,050 Meter over
Åre Station. Skjønt der sædvanlig skal være meget koldere
paa Toppen end nede, mærkedes det ikke i Dag, tværtimod.
Jakken hang paa Ryggen paa Stokkeknappen med Flippen i
den ene Lomme nikkende til Slipset i den anden, medens den
opknappede Jägerskjorte gav Luften fri Adgang. Forunderlig
var Luften her at indaande. Jeg, der faar Hjærtebanken af
at gaa op ad 50 Trappetrin, havde ikke mærket noget hertil
under Upstigningen og indsugede den friske herlige Luft i lange
Aandedrag, for mig det bedste Vidnesbyrd om denne Lufts
heldbringende Virkninger.

Nu Piben frem, og saa med Plaiden om Skuldrene et rigtigt Hvil, 
medens Øjet mættes af det skjønhedssvangre Panorama. 
Se! der nede ved Kallsjøen ligger et Lappekapel, hvor
der i næste Uge skal være Gudstjeneste med Vielser og Barnedaab 
blandt Lapperne. Hvor det skulde være interessant at
være nærværende! Dette forunderlige Folk, der mere og mere
omspændes af Civilisationen og mere og mere kommer i Berøring 
med denne, lever dog sit eget Liv i godt Samfund med
sine øvrige bofaste Landsmænd, om de ikke af misforstaaet
Humanitet ødelægger Lappen. Der findes nemlig blandt andet
i Jämtland Skoler for unge Lapper, hvor de kaserneres, lære
att læse og skrive m. m., men ogsaa faa Smag paa at leve i
Hus og sove i opredte Senge. Dette giver let Ulyst til atter
at drage ud i »kåtan» og bo der med Jorden til Madrats og
Himlen til Loft med kun en tynd Skindvæg emellem, og at
passé Dag og Nat de sky Rener, som en Gang skræmmet, f.
Ex. af et Ulvehyl, sætte i vild Flugt til Fjælds, og som det
kan koste Dage for Lapperne med deres Hundes Hjæelp at faa
fat paa igjen.

Om Vinteren drage Lapperne med Hjorderne ned fra Fjældene, 
og der kommer vel det for Tiden vanskeligste spørgsmaal 
i Nordlandene: Rensdyrenes Indtrængen paa dyrkede
Arealer og den Skade, de foraarsage, som sætter Regeringen
graa Haar i Hovedet, at der gjøres Ret og Skjæl mod begge
Parter ved Tvistighedernes Afgjørelse.

Lapperne have siden urminnes Tider store Rettigheder.
Men dette store »Lappespørgsmaal», som giver alle Avtoriteterne 
en haard Nød at knække, kan det ikke nytte, at to
Turister ville forsøge att »lappe paa», og vi maa vende Ryggen
til »Synerne» ind i Lappmarken der Nord paa og begynde Nedstigningen.

Den gaar hastig og lystig paa 1 1/2 Time, kun afbrudt af
et lille Hvil ved en Snedrive, hvor Mundene vædes med lidt
Sne. Under Vejs mødte vi 3 Damer, vistnok Lærerinder, paa
Vej til Toppen.

Fornuftigt nok have de trukket deres lange Kjoler højt
op om Livet og sidde nu som Strudse med Hovederne sammen
i en Fordybning, att ikke to Herrer skulle se deras derangerede 
Paaklædning. Herregud! har ikke Fjældluften bortblæst saadanne 
smaalige Hensyn. Toppen indhylles i Skyerne,
og snart efter ruller Tordenen deroppe. Vi naaede ned i Tørrevejr 
og fik blot nogle Draaber, hvad Lærerinderne næppe have
sluppet med.

Klokken er bleven fire. Landliggerne fra alle de smaa
Huse, hvor de have indlogeret sig, samles i den nydelige 
villaagtige Restaurant, og snart gaar Passiaren livligt om, hvad
man har set i Dag.

Kaffen indtages i det fri ude paa Verandaen, medens
Solen kaster sit Guldnæt over den blanke Sø.

Saa kommer der atter et Tog med rejsende langt borte
fra, og jeg damper med til Dufed Station. Allerede nede i
Åre traf jeg mine bekjendte fra Skutans Top, nu formeret med
Fruen og en Datter til. De vare med samme Tog, og i Dufed
sluttedes Bekjendtskabet nærmere. Familien boede paa 
»Sommernøje» i Landsbyen Nordhallen ved Søen Noren; Faderen
ivrigt beskæftiget med Jagt og Fiskeri, Moderen med Døtre og
Nevø paa en 5 Dages Fjældtur, hvofra de nu vendte hjem.

Jeg skulde samme Vej til Tännforsen og fik Lov til at
følge med. Vejen gik langs Dufed- eller Åreelven, hvor man
saa ved Broen gaar lige frem, medens Vejen över Broen fører
over Skalstugan til Levanger i Norge. Gjennem Skovegnen
naaedes Noredet, hvor jeg tog Afsked fra mit Selskab og skulde
opsøge mig Natteleje. Hos Bonden Lars Olsen var hele Huset
under Ombygning. Der ventedes 2 engelske Familier om en
kort Tid, men man lovede at skaffe mig Natteleje hos den
Mand, der skulde ro mig til Tännforsen.

Med en Pige som Vejviser kom jeg i den lyse Nat ned
til et lille Hus ved den brusende Elv og bankede paa. Inde
i Stuen, der baade var Dagligstue, Sovekammer og Køkken,
boede Bonden Bratt med sin brystsvage Hustru. Efter lidt
Parlamenteren: »vi tar annars ej mot främmad», lovede de
mig Natteleje, og efter en halv Times Forløb laa jeg som en
»Bisp i en Gaaserede» i et lille tomt Nabohus i en fortræffelig
Seng med fine Lagener med Mellemværk og dækket af et
Faareskindspels, paa Skindsiden beklædt med et nydeligt
hjemmevævet Stykke, hvis Mønster jeg, der er livligt interesseret 
for den svenske Vævekunst, forsøgte at aftegne i min
Notitsbog, indtil Elvens Brusen og Jämtlands Drosler sang mig
i Søvn, der dybt inde i den vildene Skov, saa langt, saa langt
fra alle mine kjære.

Klokken var næppe 5 den næste Morgen, da Bratt bankede paa 
Kammerdøren, og da jeg hurtigt var i Klæderne,
modtoges jeg i Bratts Stue af den dampende Kaffekjedel,
Bakken med Skorperne (Tvebakkerne) og Skaalen med Kandis, 
og vare end Bønnerne ikke Gaméls Nr. l, saa smagte det
dog fortræffeligt, og jeg var glad over den venlige Modtagelse
hos de gæstfri Mennesker. Saa stoppede Bratt og jeg vore
»Snadder» og gik ned til Søbredden og skød Baaden i Vandet.
- Morgentaagen laa end nu över Søen, der udvider sig i en
Trekant mod Nord. En förunderlig Hvile og Fred i Naturen,
ved hvis store Hjerte vi rastløse Menneskeskabninger have saa
godt af ät hvile vort trætte Hoved og give vore Nerver og
Tanker Ro og Kraft til atter at tage fat paa vor rastløse
Færden. Baaden glider långsamt og stille fremad langs den
vestre skovklædte Bred, medens Kjølvandets Dønninger skvulpe
op ad Bredden og faa Sivene til at neje sig.

Der ude midt paa Søen, medens Taagen langsomt hæver
sig, træder et mørkt Punkt frem. Da Baaden kommer nærmere, 
lyder Musik der ovre fra. Det er en stor Flaade, hvorfra en 
halv Snes Mennesker ved hjælp af et Spil haler sig
frem efter et udlagt Drev og Kabeltov. Bag Flaaden er fortøjet 
en stor Tømmerflaade, der saaledes føres över Søen, indtil 
den gjennem Dufedelven skal fortsatte sin Færd til en Savmølle 
længere nede. Arbejdet om Bord er ikke begyndt. Til
en Guitar og en Violin danse 8 Mandfolk og synge af Hjertens
Lyst. - Længere og længere glider Baaden frem.

Der omme paa den østlige Side er der Aabning i Skoven,
og en halv Snes store Bøndergaarde ligge mellem de dyrkede
Marker ned mod Søen, det er Nordhallen. Søen bøjer af mod
Vest, Vandfaldets Brusen høres, og saa paa en Gang efter en
lille Drejning ligger det for os. Maaske havde vi ventet det
lidt mere imponerende, men det bliver bedre, naar man kommer 
helt hen foran det og ligger i Dugregnen ved dets Fod.
Det er et virkeligt overvældende Syn, naar den store Vandmasse 
over Klippestykkerne piskes ned gjennem den 100 Fod
høje og 120 Fod brede Port mellem Søerne Tänn og Noren.

Vi lægge til Land og gaa op langs Faldet, til vi staa ved
Begyndelsen, og tager Sæde paa en fremspringende Sten derved.
Det skummer og bruser og piskes til Støv, og man føler, hvor
redningsløst fortabt man vilde vaere dernede. - Solen er 
endelig kommet frem, og Taagen har lettet. Skummyriaderne
bære Eegnbuens Farver, og de skraa Solstraler bringe Liv og
Farve i den sortgrønne Fyr, der helder sig ud över Søens
grønne Vand dernede. Larmen og Brusen fra Faldet overdøver 
enhver anden Lyd og giver sin Musik til dette storslagne Melodrama.

Ved Faldets Top ligger en mægtig Foliant i en Kasse.
Her er mange Turisters Navne fra den vide Verden, men kun
kan jeg ingen danske finde. Paa Hjemturen passiarer jeg med
min Vært og hører om det indadvendte, stille Liv, her føres
i de lange Vintermaaneder; Piberne stoppes igjen, og jeg gjør
ham lyksalig ved ät tømme min Tobakspung med <i>»three castles»</i>
i hans Hue. Han er, som alle dem, jeg har truffet her oppe,
aaben, venlig, gæstfri og let tilgængelig for den, der forstaar
at tale til dem paa rette Maade. Han troede først, jeg var en
Landsman »litet länger söderifra» og blev saa glad, da jeg
roste det meget smukke, jeg havde set i hans Land. Han
snakkede og lo över hele Ansigtet, og jeg maatte love ham at
komme igjen et andet Aar, »men då ska' han ta mæ sæj frua
hanses å alla barna, å då ska' jæ ro för herskapet, å vi ska'
ha det så trefligt.» - Og saa kom vi i Land, og jeg tog Afsked
med ham og hans Hustru.

Farvel, Du skikkelige Bratt. De mange Mil op sender jeg
Dig nu en venlig Tanke for dit velvillige Sind, Din store Nøjsomhed 
og Fordringsløshed, hvormed Du nu i den dybe Skov
mellem Sne og Is kæmper Din vistnok haarde Kamp for det
daglige Brød, og kommer min Læser der op, saa hils ham fra
»den danske inspektorn», saa ved han nok Besked. - Styrket
og glad gik jeg Vejen gjennem denne fredelige Skov - Klokkerne 
(mærkelig af samme Form, som bruges i Tyrols og
Schweiz' Bjergegne), som Køerne, Faarene og Gederne bare,
løde melodisk i den skjønne Morgonstund - tillbage till Dufed
Station. Nu er her bebygget og beboet, men der mod Vest
ligger Dufed Skanse som et minde om Oberst Armfelt, der
1718 med sine blaa Gosser i den haarde Vinter vilde drage
fra Trondhjem ind gjennem Sverrig ved Rygtet om Carl XII:s
Død. Kun en Gaard fandtes her at give Husly til de mange.
Næste Morgen skinnede Solen över de Tusinde ihjelfrosne Soldater. 
Endnu i den seneste Tid er der fundet Vaabenrester,
och i mange Pertestue støttes Røgfanget af et gammelt Karabinløb, 
som en Karolin har krystet i Døden.

<i>Stationsforvalter Marx,</i>
Vallø, Danmark.
<b>Turistsång.</b>

Det lyste sol öfver gråa fjällar,
Och vinden lekte med trädens knoppar,
Och trasten slog uti furutoppar
Sin sång i drömmande sommarqvällar.
Då greps min själ utaf häftig brand,
Jag tog min pröfvande staf i hand,
Min gamla rensel i hast jag snörde
Och drog dit längtande hopp mig förde.

Från stadens qvalmiga, trånga gränder
Jag drog till grönskande, fria dalar
Der ensamheten till själen talar
Och följde lummiga insjöstränder.
Jag öfver stupande klyftor sprang,
I kapp med älfvarnes brus jag sang,
Och barmen häfdes af stum förtjusning
I aftonskymning och morgonljusning.

Hur skönt de blånande fjällen tindra
Med snöhvit hjässa i solig dager!
Till fjälls jag eldad i hågen drager,
Ty inga band mig i lifvet hindra.
Det är så varmt i den trånga dal,
På isig fjälltopp är luften sval;
Där hvilar jag efter långa färden
Och skådar jublande ned på världen.
Så varen helsade stolta fjällar,
Med morgonrodnad på skyhög panna!
O, finge evigt jag hos er stanna,
Jag byggde bo mellan branta hällar.
Hur lätt jag ilar från topp till topp
Och följer skriande örnens lopp,
Då blodet svallar och friska kinden
Beströs med rosor af nordanvinden!

Hvad mer, om tröttade foten slinter,
Och fjällets klippiga graf mig gömmer!
I fjällmöns armar jag lifvet glömmer
Och slumrar trygg både vår och vinter.
Den bästa lönen för min bedrift
Det blir den norrskensbelysta grift,
Dit bergakungen med harpan träder,
Då nordanstormen min drapa qväder.

<tab><tab><tab><i>Frans Svedberg</i>.

<b>Hvilkendera tillhör priset?</b>
(Ett stycke resebref från Jämtland.)

»Tännforsen, Sveriges mest storartade vattenfall» -- står
det icke så i Baedeker? Jag har för mig, att det var så jag
hörde orden i en järnvägskupé. Undertecknad, som ock haft
den glädjen att se Tännforsen, fastän det nu var för 9 år sedan, har emellertid i sommar varit i tillfälle att se ännu ett
vattenfall, som i fråga <i>om storslagenhet</i> torde göra Tännforsen
platsen stridig. Vid det nämnda tillfället i järnvägskupén
kunde jag ej afhålla mig att så fort som möjligt upplysa
en af de medresande därom, att jag härvidlag trodde mig veta
mer än Baedeker. Med saken förhåller sig på följande sätt:

För något mer än 3 veckor sedan marscherade två kamrater -- af hvilka undertecknad den ene -- i väg mot Ström
<footnote>Badort, till hälften köping, telefonstation och en plats med alla civilisationens öfriga spår.</footnote>,
föreningspunkten för de båda vägar, som från öster och söder
leda in i norra Jämtland, den ena från hafvet, en skön väg
längs Ångermanälfven -- också på densamma, om man vill --
den andra från Östersund och järnvägslinien, genom de bördiga,
men på det hela taget mindre intressanta trakterna norr om
Östersund. Färden gällde Ströms Wattudal och Frostviken,
trakter hvilka prisas såsom de skönaste i Jämtland, ehuru
de troligen mest på grund af de mindre bekväma kommunikationerna ännu ej lockat något betydligare antal turister. Färden kom sedan att utsträckas långt bortom sitt
ursprungliga mål, nämligen vesterut öfver riksgränsen, bland
härliga fjäll och fjällsjöar, genom den underbara, brant nedskurna Sandøldalen, öfver sjön Snaasen, längs Trondhjemsfjorden
den till Sticklestad i den för sin skönhet beprisade Vaerdalen
och slutligen öfver den af Vesterhafvet inskurna, härliga fjorden själf. Målet och vändpunkten för resan var den anrika
staden vid Nidälfven och dess domkyrka, hvarefter återfärden
anträddes med järnvägen genom Merakerdalen.

Den sålunda angifna vägen är full af skönhet och intresse
och har redan börjat anlitas af ej så få jämtländska turister. Landsväg finnes färdig hela vägen, där kommunikationer till lands behöfvas, utom ett litet stycke på själfva
gränsen, där man tills vidare har att ro öfver Muruvattnet och
att gå på mindre stigar. Här gör man då gärna en afstickare till
»Murhatten» (strax vester om byn Gäddede vid norra ändan af
Ströms Wattudal), från hvilken lägre fjälltopp man har den
härligaste utsikt öfver idel fjäll och sjöar vidt omkring.

Men det var icke om resan i dess helhet, vi här skulle
tala, icke om Wattudalens båda sjöar, den ena vackrare än den
andra, med deras mångfaldiga bugter, storartade stränder och
växlande utsikter, icke om de gröna fläckarne af äng och odlad
mark (= de norska »Lierne»), som lysa fram i solskenet här
och där på skogssluttningarna eller vid foten af dem, ofta närmande sig eller någon gång till och med öfverskridande 45° vinkel mot horisontalplanet, och på hvilka byarna eller husen ligga
såsom lägrade boskapshjordar. Vi skola icke närmare beskrifva
t.ex. Fågelbergets branter och imponerande massa eller Karlbergets kolossala väggar med sina lodräta stup på nära 1000 fot, icke
de blånande fjällen, som då och då sticka fram i bakgrunden,
och ej heller alla de taflor, som uppdukas för ögat på andra
sidan rågången
<footnote>Riksgränsen utgöres i skogarne af en rågång, på fjällen af s.k. vardar (stenkummel) eller riksrösen.</footnote>. Frågan gäller här ett enda föremål bland de
naturens rika skönhetsskatter, af hvilka ögat i dessa trakter
hänryckes, ett vattenfall, som vi, då det låg något åt sidan för
resplanen i öfrigt, emellertid först efter någon tvekan beslöto i
förbigående besöka, då vi dertill uppmanades och ett lägligt
tillfälle erbjöd sig.

Vi begåfvo oss alltså -- vi voro nu ett helt sällskap --
från den ofvannämnda byn Gäddede på väg till <i>Hällingsåfallet</i>.
Den lilla ångbåt, som dagen förut fört oss uppför den öfre af
Wattudalens sjöar, styrde nu med oss åter nedför samma sjö
ungefär två mils väg från Gäddede (i sydöstlig riktning). Redan på 
långt håll syntes från ångbåten längs stranden af den
bugt, i hvilken Hällingsån faller ut, spåren af vattenfallets arbete: en massa fin spån, som på afstånd gaf stranden utseendet af att vara kringgärdad med flytande timmer och som låg
utefter hela viken.

Man hade nämligen förr, då man ej så noga kände terrängen -- ty fallet ligger midt inne i en obygd af skogar och
myrar -- användt Hällingsån för timmerflottning, naturligtvis
med den påföljd, att få af timmerstockarna undgått att både
splittras och delvis söndermalas i bottnen af den klyfta, i hvilken den ystra fjällälfven störtar sig.

Till utloppet för Hällingsån är ingen svårighet att komma,
då ångbåten lägger till på andra sidan sjön, vid en by med
namnet Håkafot, och man sedan blott har att skaffa sig rodd
tvärs öfver sjön. Med oss styrde ångbåten denna gång -- då
den var för ändamålet särskildt förhyrd -- mot den södra sidan af sjön, så nära landet den kunde komma utan att köra
sig fast i sandbottnen utanför den långsluttande stranden, hvarefter vi rodde i land. Man förflyttade sig efter en liten stunds
marsch åter på båt öfver älfven till den sida, på hvilken man
skulle kunna se fallet från det riktiga hållet, detta redan från
början, emedan man ansåg det omöjligt att sedan lämpligen
kunna praktisera sig öfver.

Men nu började en vandring, verkligen värd att belönas
med något ovanligt. Det skulle vara 1/2 mil upp till fallet;
vägen, eller rättare afståndet -- ty väg kunde man långt ifrån
i allmänhet tala om -- föreföll emellertid mera såsom en mil
än en half<footnote>Man räknar ock i dessa trakter fjällmilen såsom ett särskildt slags mil, »måle’ me’ skistafven» eller än uttrycksfullare »me’ nävverskor», i det milen efter detta senare betraktelsesätt räcker, till dess näfverskorna tagit slut.</footnote>. Gräset och den oss allt jämt förföljande både
ståtliga och skräpiga Epilobium angustifolium voro så höga, att
man efter en regnskur med nödvändighet skulle fått sig ett
extra bad med kläderna på. Och vägen gick nu bokstafligen
om icke öfver stock och sten, så dock åtminstone öfver stock,
ty trakten låg full af lemningar efter skogsafverkning. För de
talrika menskliga varelser, hvilkas plastiska och fotsida, men
för fria rörelser ofta hindrande klädedräkt i hög grad försvårar
en vandring öfver stock och sten, skulle denna färd varit rent
af farlig, om den ens varit möjlig. Och dock torde bland
detta slags varelser befinna sig de bäst utrustade för att uppskatta värdet af naturskönheter, liksom af skönhet och behag i
allmänhet. Emellertid: hela vårt sällskap kom lyckligen öfver
och genom alla hinder, oaktadt en af dess medlemmar en gång
verkligen »farit något hufvudstupa fram». Sällskapet kom för
öfrigt raskt framåt, ty vägvisaren gjorde god fart, och för sällskapet var det ju ingen annan råd än att »låta det bära med efter».

Ett stycke nedanför fallet gjordes ändtligen halt. Älfven
kommer här fram ur en jättelik port, efter att hafva passerat
en än mer jättelik gång.

Denna gång har visserligen icke tak, men dess väggar resa
sig, allt efter som man aflägsnar sig från gångens ofvan omtalade port, allt vildare och vildare i höjden; och solstrålarne
torde ha rätt svårt att leta sig väg till bottnen af den sålunda
bildade dalklyftan, der älfven än fogligt flyter fram i en klar
och mörkblå fåra, än skummande af vrede störtar sig fram öfver sina hinder. Kanske är det något öfverdrifvet att kalla
Hällingsån för en älf, men namnet <i>å</i> synes mig för litet poetiskt och »distingueradt» för ett från fjällen kommande vattendrag med klar, blå färg, då jag därvid alltid kommer att tänka
på t. ex. den för öfrigt genom sina anor fräjdade Fyrisåns i
Upsala grå färg och om sommaren nästan stillastående vatten.
Hällingsån är emellertid på vårarna ganska betydlig och
sänder en mäktig vattenmassa utför branten, hvarefter den
rusar yrande och kokande genom det långa och trånga klipppasset.

Längs randen af bråddjupet stego vi nu uppför, då och
då stannande och försiktigt närmande oss branten för att blicka
tillbaka och se ned i djupet. Ändtligen se vi hela dalsänkan
sluta i en afrundad klyfta; och vi stå nu med fallet rakt framför oss. Älfven störtar sig ned, icke längst in i klyftan och i
samma riktning som den vilda dalskåran, utan kastar sig i rät
vinkel mot denna ned ett stycke på sidan om och framför
klyftans innersta vägg.

Längst in, ofvanför denna har man därför bästa platsen för
att blicka ut öfver hela dalsänkan med den hvita jätteslöjan,
som hänger ned öfver klippväggen, nedtill upplösande sig i allt
finare partiklar och slutande med det luftiga släpet af vattenmolnet (»Skumtaagen»), som sveper sig öfver klyftans botten.
Det är en verkligt gripande anblick. Jag har stått framför två
af Norges mest beryktade forsar, Vettisfos, och Vöringfos; allt
är där naturligtvis tilltaget i mycket större skala; men kanske
just det sammanträngda i hela omgifningen på den plats, dit
den benägne läsaren nu blifvit förd, åstadkom, att Hällingsåfallet kändes nästan mer tilltalande för att ej säga fattbart, än
de båda nämnda norska forsarna. En norrman, som var med
i sällskapet, var ej den, som minst uttryckte sin beundran.
Han beskärmade sig emellertid öfver vägen och talade om den
tid, då -- när uppmärksamheten blifvit riktad på hvad här
fanns att skåda -- en riktig mänsklig väg skulle leda hit, en
bro vara slagen tvärs öfver högsta höjden på klipporna, där de
syntes nästan hänga ut öfver branten och närma sig hvarandra så tätt att blott ett par stockar behöfdes för att komma
öfver från den ena sidan af bråddjupet till den andra, den tid
då man skulle stå vid ett räcke innerst vid klyftan och luta
sig fram för att se ut öfver det hela, då en liten »Hytte» och
åtskilliga anläggningar skulle finnas här för att i någon mån
bryta det dystra intrycket af den af elden härjade skog, som
omgaf platsen. Det är tyvärr ganska ofta man häruppe möter
den sorgliga anblicken af hela trakter genom skogselden förvandlade till något mycket dystrare än en ödemark: till en
ruin af lif.

Vår norrman stod vidare och skämtade öfver jämförelsen
mellan Hällingsåfallet och det af honom en gång beskådade
»grosse Wasserfall» i Sachsiska Schweiz, hvilket tillkom derigenom, att vattnet uppumpades i någon bassin, från hvilken
det sedan mot en afgift af -- jag tror det var -- »zwei Thaler»
nedsläpptes inför de förvånade resandenas blickar på något öfver en manslängds höjd! Med det s. k. Sachsiska Schweiz behöfva vi ju sålunda, om den anförda uppgiften angående dess
största vattenfall är riktig, i här förekommande afseende ej
frukta en täflan. Men man kände sig nog en smula stolt öfver
att i sitt eget fosterland ha detta motstycke till äfven hvad
Norge och Schweiz kunna uppvisa, ehuru ju dimensionerna ej
äro desamma här som där. Jag hade verkligen knappt kunnat
drömma om, att något vattenfall i den stilen som det, inför
hvilket vi nu stodo, fans i Jämtland -- för att ej säga i Sverige -- trots jag väl vetat, att Jämtland är rikt på naturskönheter. Om man tänker sig tvänne parallelt löpande väggar af
ruiner, minst 150 fot höga, lodrätt stupande och i längd sträckande sig ett par tusen fot, med ett mellanrum ungefärligen
motsvarande bredden af en sluss, i vilda och oregelbundna
former, och vidare, att man står invid och midt öfver platsen,
där väggarna slutligen i en rundning äro byggda tillsammans,
och blickar ned mellan dem på vattenrännan i bottnen och
på den dånande och ångande forsen, som kastar sig ned från
sidan öfver den högra väggen, sänkande sina hvita, vackra
skumfransar mot den gapande dalklyftans botten, som fantastiskt 
så där till hälften skymmes af det ångande molnet därnere, 
så skall man kanske få någon slags föreställning om,
huru det hela månde te sig. De se verkligen ut som ruiner,
de vittrade bergväggarne med sina i motsatt riktning mot den,
i hvilken älfven arbetar, stupande lager -- troligen en anledning till att älfven kunnat skära sig så djupt ned utan att mer
nivellera också bergarten omkring sig (kvartsskiffer). Det lodräta fallet är, där det har sin största mäktighet, 35 meter högt
eller 115 fot ungefär.

Ja, här stod man nu, färdig både till stum beundran och
till jubel öfver naturens härlighet, dock icke blott öfver naturens, utan äfven öfver Hans, ur hvars hand allt detta framgått.

Jag förefaller mig själf vid sådana tillfällen ungefär såsom
ett litet barn, färdigt att klappa i händerna öfver sin Faders
härlighet, då det skymtar om ock ännu blott klädafållen af
Hans mantel.

Och nu: hvilkendera af de båda täflande skall priset tillfalla, Tännforsen eller Hällingsåfallet? Tännforsen är och förblir ju med rätta prisad såsom ett ovanligt storartadt vattenfall
och har en långt mäktigare vattenmassa än medtäflaren. Men
är det fråga om storslagenhet, om det underbara, så måste af
dessa båda i somliga afseenden inkommensurabla vattenfall
Hällingsåfallet efter min mening ha priset. För ett ytterligare
opartiskt bedömande af frågan ville jag blott tillropa en hvar
som är i tillfälle därtill: »kom och se!» Men om något större
antal, (framför allt af de omtalade älskvärda varelserna i de där
tilltalande, men hindrande klädesplaggen) skall kunna hörsamma denna inbjudning, erfordras, i första hand en väg och
en något så när hygglig sådan. Och att Hällingsåfallet äfven,
oafsedt jämförelsen med Tännforsen, är värdt en dylik, vågar
jag garantera. Vårt sällskap tog nu visserligen en annan väg
ned, då det lyckades att på en mängd stockar, -- som dock
här och där rullade under fötterna -- med tillhjälp af störar
balansera sig öfver älfven strax nedanför porten till den omtalade dalklyftan, hvarefter vi så småningom kommo in på en
stig, som ledde ned från några fäbodar vid foten af det ofvanför liggande, trakten dominerande Munsfjället. Men detta var,
såsom lätt kan förstås, åtminstone hvad beträffar den första
hälften, en något improviserad väg, som kanske ej är tillgänglig
för alla, och detta allra helst om stockarne på ett eller annat
sätt skulle komma att bortskaffas, dessa stockar som nu ligga
där i högar, fastvräkta i älfven och till och med inne i rännan
mellan väggarna, som bilda det bråddjup, i hvilket älfven
störtar ned.

Ordentlig väg måste alltså åstadkommas ända fram och en
bro slås öfver älfven, lättast kanske vid den nyss beskrifna
högsta höjden öfver bråddjupet.

Lämpligare föremål för Turistföreningens omsorg torde
svårligen gifvas. Önskligt vore äfven att få till stånd en regelbunden trafik med ångbåtarna på sjöarna i Ströms Wattudal, en
sak som helt visst skulle följa af sig själf, om man kunde påräkna ett mera talrikt antal passagerare, d. v. s. om dessa Jämtlands härligaste trakter blefve föremål för ett ifrigare studium.
Nu gå ångbåtarne större delen af sommaren utan regelbundna
turer blott i och för timmerflottning, ungefär en gång i veckan
fram och åter, vanligen dock på sådana tider att de kunna
föra »kyrkfolket», som besöker Ströms och Frostvikens kyrkor,
fram och tillbaka. Dock intet att lita på.

Hvad ytterligare kommunikationer beträffar, må här blott
tillfogas, att det helt visst vore i många afseenden fördelaktigt
om staten -- eller hvem det nu kunde bli, blott icke ett utländskt eller blott utländska intressen tjenande bolag -- så
småningom fingo en liten järnväg till stånd genom de bördiga
trakterna på idel kalkbotten mellan Östersund och Ström. Man
kunde ju t. ex. följa »Kostasystemet», enligt hvilket 
anläggningskostnaden kommer på blott omkring 120,000 kr. milen i
stället för 900,000. Landsvägens längd mellan de båda nämnda
orterna är 11 svenska mil; järnvägen skulle möjligen blifva
en eller par mil kortare, då landsvägen nödgats göra en del
afvikningar från den raka vägen.

Men Turistföreningen är oberoende af alla sådana vidlyftigare kommunikationsförbättringar och kan när som helst gripa
verket an. Godt, om den på samma gång kunde bringa till
stånd en smula djupare fosterlandskärlek, medvetande om hvad
ett eget land är värdt, medvetande äfven om den saken, att
vår tid är för kritisk för att vi längre skulle kunna försumma
arbetet på vårt försvar, äfvensom tro på att ett sådant arbete
ej är fåfängt -- godt om den kunde bringa till stånd äfven
detta bland jämtländingarna, som ju äro ett både intelligent
och frihetsälskande slägte.

Emellertid kom författaren härmed nästan från ämnet. Han
ville blott uppmana Turistföreningen att icke försumma ett initiativ till en god sak.  Lycka till!

<tab><tab><tab><tab> <i>D. R.</i>

Från Aktsek till Njuonjes.

En femtonårings reseminne från 1871.

Efter nära sex veckors angenäm vistelse under själfva högsommaren vid 
<i>Aktsek</i> i Lule lappmark med nästan dagliga
exkursioner till dalens alla fjäll var tiden inne för uppbrott till
Kvikkjokk.

Vanliga kyrkvägen öfver <i>Kabla</i> och <i> Snjärak</i> skulle ej
tagas. Vår färd skulle bli en verklig högfjällsvandring öfver
<i>Alkavare<)i> i nejden af <i>Virijaur</i> och därifrån så rakt som möjligt på 
<i>Njuonjes</i> vid <i>Tarrajokk</i>. Vi skulle på vår väg passera
ett af våra vildaste högfjällslandskap och fånga en skymt af
Sveriges då ansedt högsta fjäll Sulitälma.

Expeditionens chef och innehafvaren af Aktseks nybygge
tjuguåttaårige lappmannen Per Olof Länta, som skulle bli vår
vägvisare, diskuterade programmet. Färden var ej utan sina
vanskligheter, vägen beräknades af Per Olof till 18 mil, 9 mil
till Alkavare och 9 mil därifrån till Njuonjes; och antogs resan
ta i anspråk en tid af i bästa fall sex dygn. Proviant kunde
ej medföras för mer än tre dygn. Under dessa borde vi hinna
till Alkavare, där Per Olof beräknade sammanträffa med sin
renegande kusin, som nu med sin hjord anträdt den mot slutet
af sommaren vanliga vandringen till låglandet. I hans rymliga kåta, där Per Olof påstod fans rum nog, skulle hvilas ut
och provianteras för resans återstående dagar. Men om vi
ej träffade den renegande kusinen på beräknad plats och tid
d. v. s. på aftonen af den tredje dagen, huru ställde sig då
utsikterna? Ja, då måste vi söka honom i trakten på en eller
annan mils omkrets och så förspilla ett dygn, för att kanske
dagen därpå utan proviant anträda den nio mil långa resan
till Njuonjes i forcerad marsch. Detta i den händelse kusinen
gått om oss på vägen eller icke hunnit så långt ned på sin
vandring undan den stundande höstens köld mot låglandets
skyddande skog.

Märkas må dessutom att tält hade vi icke. Ej heller kunde
sådant medföras. Per Olofs bärkraft måste tas i anspråk för
proviant, filtar och öfverplagg. Hvad oss båda andra beträffar,
hade vi just ingen öfverflödig bärkraft att afstå, då man ej fick
ekipera sig allt för lätt för åtta dagars högfjällsresa mot sommarens slut. Utsikten att således tillbringa sex, kanske åtta
nätter under bar himmel i köld och regn och därtill utan mat
marschera 9 mil, borde ej förefalla lockande, men nog fråssade
min äfventyrslystna pojkfantasi oerhördt af dylika läckerheter.

Våra förberedelser voro snart gjorda.

Vi packade in det lilla vi skulle ha med oss. Till resekostens förstärkning bakade Elsa Länta glödkakor af kornmjöl.

Den 5 augusti på morgonen lemnade vi Per Olofs nya stuga
på Njunnats sluttning, där chefen och jag så länge herskat
i ostörd ro, om man undantar förtviflade slagsmål med
myggen och en och annan liten tvist med Elsa om den kulinariska konstens mångskiftande bestyr.

Sällskapet var icke stort och utrustningen så enkel som
möjligt.

I spetsen gick eller rättare sagdt lunkade Per Olof, iklädd
sin vanliga lappska skinndräkt. I handen bar han sitt bepröfvade björnspjut, hvilket tjänstgjorde som fjällstaf.

Följde så chefen och jag, utrustade med ylletröjor, dock
ej närmast kroppen, samt våra tjockaste yllekläder. Af lappdräkten hade vi endast de präktiga kapmakas eller skorna,
hvilka vi burit hela sommaren. Skidstafvar stödde våra steg.

Hela vår packning bars af Per Olof. Den utgjordes utom
af provianten (soltorkadt renkött, rökt skinka, kaffe, te, något
smör och ett fåtal glödkakor) af två filtar, två öfverrockar och Per
Olofs stora yllekolt, en omgång linneunderkläder samt nödiga
kokkärl.

Eftertruppen utgjordes af tvänne vaggande lappkvinnor
Maja och Elsa Länta, Per Olofs mor och syster. Andan bland
eftertruppen var icke god och stämningen icke fridfull.

De från lappsk synpunkt väl älskvärda sköna -- den äldre
med pipsnugga i mungipan -- hade på morgonen råkat i tvist
inne i stugan om ett större tråg. Elsa skrek jämmerligt, medan
gumman med ett spö gaf sin fyratioåriga dotter moderlig tuktan.
Ingendera släppte dock tråget utan stretade i väg åt hvar sitt
håll så godt de kunde och trätte på ren oblandad lappska.
Efter en stunds ryckande om tråget hotade Elsa tydligen med
kraftigare åtgärder, ty gumman släppte tråget och rände med
full fart ut på gården. Elsa efter med tråget som hon pliktförgätet slängde gumman på benen. Per Olof och jag hade
varit vittnen till striden, ditlockade af Elsas gälla skri. Jag
kände mig road. Per Olof däremot visade ingen min hvarken
af gillande eller ogillande utan återgick lugnt till sitt arbete,
slipning af våra knifvar.

Dyningarna efter stormen fortforo ännu. Envis tystnad i
eftertruppen. Endast då och då ett kort, skarpt och fräsande ord.

Då damerna emellertid ej skulle följa med längre än till
Nammates för att därifrån hemföra båten, fästades ingen vidare
vikt vid deras vresighet.

Öfver Laidaurs grumliga vatten mellan dess täcka holmar
hinna vi slutligen in i Rapaädnos hufvudström och landa snart
vid foten af Nammates. Här taga vi afsked af Aktsekdamerna
och låta dem så godt de kunna söka försoning på hemvägen.
Kvinnligt sällskap skulle vi dock icke sakna. Under vägen
hade vi tagit ombord gumman Grufvisar, hustru till en fiskarlapp, som bodde i en kåta vid foten af Skerfe. Hon skulle
medfölja uppåt fjällen för att möta sina på nedmarsch stadda
renegande fränder.

På Nammates norra sida invid de stora flyttblocken, som
så ofta skänkt oss skydd mot regn och storm, göra vi ännu en
gång halt och hålla frukost.

Efter vid pass en timmes marsch hinna vi fram till det
låga fjället <i>Rittok</i>. Vi passera dess lägsta sluttning. Innan jag
följde sällskapet, som just vek om bergets nedersta hörn, kastade
jag en sista blick på den undersköna Aktsekdalen. I förgrunden
ligger Nammates mellan å ena sidan det spetsiga mot sjön
lutande <i>Skerfe</i>, som för ej länge sedan rasat, hvarom också de
väldiga klippblock, hvilka omgifva dess fot som en lifvakt, tydligt bära vittnesbörd, och å andra sidan <i>Porretis</i> väldiga massor
och det långsträckta imponerande <i>Tjakkeli</i>. I bakgrunden synas
låglandets skoghöljda bergskullar, öfver hvilka blicken fritt förlorar sig i blånande fjärran.
Länge stod jag så. Med vemod fylldes ynglingasinnet vid
skilsmässan från dessa fjäll, dessa sluttningar och denna dal,
där jag framlefvat så många sorgfria om ock på strapatser och
umbäranden rika dagar, från denna vilda och dock så sköna
fjällnatur, som så ofta med sitt obeskrifliga färgspel under
dygnets alla timmar tjusat mitt öga.

Per Olofs manande röst ryckte mig snart ur mina drömmerier. Ännu en sista blick och jag följde de föregående.

Vår väg gick till en början genom täcka björkdungar, där
den som bäst blommande Linnæan spred sin fina doft. Sedan
vi passerat ett »slätt landskap», som Per Olof sade, tätt besatt
med grästufvor och låga enbuskar, nådde vi stranden af Rapaädno, som här i hvitskummande forsar kastade fram sina
vattenmassor, innan den svängde af på andra sidan Nammates
på sin väg förbi Tjakkelis nordvestra hörn till Laidaur.

Därefter följde vår väg Rapaädnos lopp genom dalen.

Tre eller fyra fjällbäckar, i hvilka vattnet steg mig till
knät, öfvervadades. Så kommo vi till <i>Spadnek</i> med sina tre
spetsiga toppar. Här på fjällets lägsta afsats mot älfven gjordes
halt. Trots de besvärliga myggen badade chefen och jag i älfven,
medan Per Olof och gumman Grufvisar ställde i ordning till
middag och kokade kaffe.

Härifrån syntes ännu öfver det låga Rittok Skerfes spetsiga
hjessa samt Tjakkeli och Porreti. Äfven Nammates kunde ännu
skönjas. Bakom oss hade vi de tre Spadnekarne, framför oss
på andra sidan Rapaädno <i>Kåtokfjällets</i> lägre delvis snöbetäckta
afsatser. Vändes blicken mot väster, såg man en trång dal,
som tillstängdes af det höga glacierbetäckta <i>Birnapakte</i> och
<i>Pellorippes</i> 3 skarpa jättekammar, åtskiljda af breda aldrig
smältande snö- och isfält. Det var en egendomlig öfverraskning att höja blicken från dalens ljusa grönskande björkskog
och yppiga vegetation ett par tusen fot blott och skåda den
eviga snöns hvita ödsliga rymder.

Klockan 5,30 bröto vi upp. Vägen var i början ytterst
besvärlig. Den gick genom träsk och manshöga videsnår, hvilka
ännu voro våta af regn som fallit, medan vi intogo vår middag.
Träsken och videsnåren omvexlade med fjällbäckar, hvilkas forsande vatten ej sällan steg öfver knät. Dusch och fotbad fattades ej på vår färd. Hade vi väl krupit genom ett videsnår,
Laidaure.

hvars våta grenar piskade oss i ansiktet och genomblötte kläderna fingo vi fotbad i en iskyld fjällbäck. Jag räknade till
ej mindre än tio dylika bäckar, alla omgifna af videsnår.

Klockan 10 voro vi framme vid Birnapakte, där läger för
natten skulle tas i en af björkstammar och näfver byggd kåta,
som tillfälligtvis begagnades af lapparne vid björnjakter. Ingången var så smal och låg, att jag, för att komma in, måste
lägga mig ned, vända mig på sidan och så vridande och sparkande praktisera mig in. Utrymmet var ej större än ingången
lofvade. Rak kunde jag ej stå annat än invid den sprakande
elden i kåtans midt. Sedan jag fått på mig torra kläder krånglade jag mig åter ut för att ta en öfverblick af landskapet. I
öster syntes ännu öfversta kammen af Tjakkeli och Porretis
östra ända öfver Spadnek, som åt det hållet begränsade horisonten. I vester möttes ögat af det långsträckta snöhöljda <i>Tälämafjället</i>, i söder af Pellorippes vilda sönderrifna toppar och dystra
isfyllda klyftor. Bakom oss låg det kolossala, majestätiska
Birnapakte. Synkretsen var ej stor men innehållsrik nog på
skiftande fjällkonturer, dagrar och skuggor.

I ena hälften af kåtan redde chefen och jag vår bädd på
björkris och torra löf, andra hälften disponerades af Per Olof,
gumman Grufvisar och hennes hund. Insvepta i våra filtar
och värmda af den flammande härden, skild endast af en rad
kullerstenar från bädden, njöto vi snart af en vederkvickande
sömn, trots nattregn och däraf förorsakadt takdropp.

Följande dag användes af chefen till undersökning af Birnapaktes branter. Per Olof och jag återvände för att leta efter
min förlorade dagbok. Lyckligtvis för dessa anspråkslösa minnen återfanns den halfvägs mellan Spadnek och Rittok.

Kl. 4 följande morgon anträdde vi återmarschen genom
björkskog utmed en liten sjö, som vi snart lemnade bakom oss
för att åter följa Rapaädno längs foten af <i>Läddepakte</i> med
<i>Stuorlofjället</i> och Najti eller Trollberget på andra sidan älfven.
Försök gjordes här af Per Olof att vada öfver på vanliga platsen, enär andra stranden var bekvämare, men försöket misslyckades. Vattnet var för djupt och strömmen för strid. Vid
vestra ändan af Läddepakte intogs middag. Vi voro nu vid
slutet af björkregionen. Granen hade lemnat oss redan i Aktsekdalen. Tilltänkt middagshvila under ett större klippblock blef

ringa eller ingen i följd af oupphörliga försök att få skydd mot
både regn och blåst. Det visade sig omöjligt. Ett af de tu
måste man välja. Här kunde man icke med en af kritiken
illa åtgången skald säga:

<tab>»Men skall ett val nödvändigt ega rum
<tab> Jag väljer ingendera utaf dessa».

Rasten kunde i hvarje fall ej bli lång. Vi borde nämligen
hinna fram till vadstället medan full dager ännu rådde. Uppbrott skedde därför efter ett par timmar. Mot aftonen hunno
vi fram till vadstället. Här bröt sig älfven fram mellan stora
sandbankar i trenne strömfåror. Per Olof drog hårdt åt sina
kapmakasband och uppmanade oss att göra detsamma, så att
vi icke skulle få vatten i skorna. Sedan dessa förberedelser
blifvit gjorda, börjades öfverfarten. Per Olof passerade raskt de
båda första grenarna och vi följde. Vattnet nådde oss endast
något öfver knät, men var bitande kallt. Nu återstår hufvudströmmen. Per Olof går längs sandbanken, på hvilken vi stå,
huttrande af köld i den skarpa blåsten från glacierna rundt
omkring och känner med björnspjutet här och där i älfven för
att mäta dess djup. Men det sjunker öfver allt så djupt, att
vi börja starkt befara, att vi tagit, om icke precis vatten öfver
hufvudet så dock iskallt fotbad förgäfves. Slutligen finner han
ett ställe som är mindre djupt och ger sig ut i älfven, hvilken
här i hvirflande fors vältrar sig fram mellan sandbankarne på en
bredd af minst 50 meter. Med andlös spänning afbida vi Per
Olofs försök. För hvarje steg han tar känner han sig för med
spjutet och för hvarje steg sjunker han allt djupare. Midt i
älfven stiger vattnet honom under armarna. Fräsande och skummande dansar älfven kring honom och synes ångra att han
släppt Per Olof så långt. Endast tum för tum skrider han
framåt och det med användande af hela sin styrka. Ändtligen
når han lugnare vatten och står slutligen välbehållen på andra
stranden. En 15 minuter räckte färden. Han återvänder samma
väg för att lotsa oss öfver, tror jag. Nej, för att bära oss.
Han erbjöd sin tjänst åt chefen. Afslag. »Dig måste jag bära.
Du kan alldeles icke gå själf», sade han åt mig. »Jo du, jag
går själf», förklarade jag bestämdt, frysande så att jag hackade
tänder. Per Olof nappade gumman Grufvisar åt sig och rände
ut i älfven. Vi följde. Det iskalla vattnet stiger högre och
högre mot bålen och strömmen blir allt stridare. Den forsar
så vildt, att jag vacklar på benen och är nära förlora fotfästet
och ryckas med. En kraftig stöt med stafven återger mig balansen. Hårdt stödjande mig på sobben, som föres i spetsig
vinkel mot bottnen, flyttar jag mig fram ett tuppfjät, lyfter så
stafven en smula från botten framåt ett par tum. Under denna
manöver är jag åter nära att falla -- det skummande vattnet
når mig till midjan -- men återvinner jemnvikten när sobben
ånyo fått fäste på botten. Så går det tum för tum framåt
under ständig farhåga att ramla och i bästa fall göra några
hundra meters färd utför den iskalla forsen. Jag fryser ej
längre. Kampen med forsen värmer. Flämtande når jag lugnare vatten och slutligen stranden lagom för att nicka åt den
förbluffade Per Olof, som nu satt ner gumman och vänder sig
om för att göra tredje resan öfver elfven efter mig, hvilken
han trodde ännu stå kvar på sandbanken och hacka tänder.

Det vankades också rikligt beröm för mod, oförskräckthet
och styrka
<footnote>Här fattas några blad i min dagbok, hvarför jag med benäget tillstånd
gör utdrag ur chefens.</footnote>.

Lappgumman ränner redan uppåt videsnåren för att tända
upp eld.

Men se gummans hund står ännu tjutande kvar på en
sandbank i floden. Han har gått öfver de mindre backarne
men vågar sig ej ut i älfven. Lappgumman vänder om vid
tjutet, springer upp på en höjd vid stranden och uppmuntrar
hunden med höga rop. Denne ger sig ut, i början går det bra
men midt i djupaste floden griper honom forsen. Han vältrar
rundt omkring och följer med ett långt stycke utföre, men forsen gör en liten krökning, så att hunden kastas in på något
grundare vatten, där strömmen är mindre stark, han börjar
åter simma. Knappt märkbart kommer han fram. Några minuter är det ovisst, om han skall komma öfver eller åter drifvas ut i den starkaste strömfåran, där han är ohjälpligt förlorad. Men snart kan man se att han vinner på forsen, han är
redan i lugnare vatten. Lappgumman, som från höjden ej kan
se stranden, springer vid mitt rop, att hunden är i land, uppåt
videbuskarne och Per Olof följer efter.


Innan jag lemnade stranden villejjag undersöka vattnets
värmegrad, men med de frusna fingrarna var det omöjligt få
fram termometern. Efter några försök måste vi afstå därifrån
för tillfället. Lapparne hade nu försvunnit i pilsnåren. Först genom röken af deras upptända eld kunde vi se hvar de slagit sig
ned. Vid en brasa så god den kan fås af pilkvistar torkade vi
våra kläder och höllo aftonmåltid. Jag gick sedan åter till floden
för att mäta vattnets värmegrad. Det höll jämnt 5 grader vid stranden, men längre ut i älfven var temperaturen säkerligen ännu lägre.

På aftonen tågade vi vidare uppför stora Iskis nedersta
branter. På toppen af detta fjäll befann sig en vidsträckt glacier. Vi vandrade öfver stora stenkummel, iskalla bäckar med
branta gytjiga bräddar, öfver snöfält, där snön var så fast, att
foten ej lemnade ringaste spår efter sig. I hvarje remna på
stor Iskis topp framskymtade den smutsblå glacieren och sträckte
sig ett långt stycke ned åt branten. Fjällplatån nedanför sådana ställen var genomskuren af otaliga bäckar från glacieren.
Marken mellan dessa bestod blott af sten, sand och gyttja. Ingen blomma, ingen mossa, ej ens en laf hade kunnat fatta
fäste på sådana ställen för det ständigt nedströmmande vattnet.
Där isfältet på fjällets topp ej var synligt utan bortskymdes af
någon högre fjällspets, växte däremot små pilbuskar, alpblommor, mossor och lafvar. Vi hade redan på andra sidan älfven
lemnat björkregionen och befunno oss nära videregionens gräns.
Något längre bort slutade äfven denna. Där var vårt nattkvarter bestämdt. Där måste vi också afvakta bättre väder, ty Per
Olof vågade sig ej öfver den kala ödsliga fjälldalen förrän vädret blifvit klart. Vi hade således utsikt att få kvardröja en
eller annan dag i pilsnåret och det på förknappad kost, ty af
matförrådet återstod blott 2 kakor bröd och något renkött samt
fläsk. Trots dessa mörka utsikter lunkade vi framåt i regnet
med den bitande fjällvinden rakt i ansiktet. Öfverrocken, som
hittills varit inpackad i Per Olofs börda måste nu påtagas.

Sent om kvällen ankommo vi till den bestämda stationen
i pilsnåren. Tyckte vi att kvarteret vid Birnapakte var dåligt, så
var detta så mycket sämre: en liten öppen plats i videsnåren,
där buskarne lemnade ett klent skydd mot den skarpa vestanvinden. Till tak hade vi »himmelen den blå», som nu icke
var blå utan höljd i moln, från hvilka regnet strömmade ned.
Emellertid hade vi intet val. Vi samlade ihop bränsle med
förenade krafter. Med möda fick Per Olof eld. Vi förtärde
hälften af vårt brödförråd, svepte in oss i våra filtar, så godt
sig göra lät, och utmattade, som vi voro, insomnade vi snart
trots regnet och stormen.

Jag för min del sof tills jag väcktes. En bit renkött och
en rykande kopp kaffe satte snart lif i min stelnade kropp.
Under tiden diskuterade chefen och Per Olof ställningen. Per
Olof ville på inga vilkor tåga vidare för ögonblicket. Tjocka
rådde och han misströstade att hitta vägen. Dessutom brukade
det snöa vid denna tid i dalen, dit vi skulle gå. Genomvåta
af regnet innan vi kommo dit, befarade han att kläderna skulle
frysa och vi omkomma af köld. På erinran om utsikten att
vid ett kvardröjande dö af hunger, svarade Per Olof att man
dör icke af hunger på ett par dygn, men förfryser på ett par
timmar. »Se på <i>Tjåggnoris</i>», sade han och pekade på fjället
midt öfver älfven, »där snöar det». Och så gjorde det verkligen. Och detta den 7 Augusti. Beslut fattades i enlighet
med Per Olofs önskan. Trött, som jag var, kröp jag åter in
bland videbuskarne, drog filten gladligen öfver hufvudet och
insomnade på nytt, trots det snöblandade regnet.

När jag slutligen väcktes var ställningen förändrad. Det
hade klarnat något i vester och på chefens bestämdt uttalade
vilja om resans fortsättande hade Per Olof motvilligt börjat
vidtaga förberedelser dertill. Vi bröto omedelbart upp utan
att förtära en matbit.

Vägen blef småningom bättre och slutligen nådde vi fast,
om ock mycket kuperad, gräsbeväxt dalbotten.

Sömnen hade kryat upp mig och rörelsen satte blodet i
omlopp. Jag var vid riktigt spelande lynne. Per Olof däremot surmulen. I min pojkaktiga uppsluppenhet plågade jag
honom oupphörligt med kitsliga frågor, om det var långt till
Alkavare, om vi där möjligen skulle träffa hans kusiner, om
han trodde de hade mat nog, huru många renar kusinerna
hade och kunde slakta utan att ta sig för nära, om han öfver
hufvud var säker på att han hade några kusiner och de i så
fall några renar etc. Per Olof svarade kärft och mörknade allt
mer. Så hvilade vi en stund. Jag hade satt mig öfver Per
Olofs björnspjut.
»Långt till Alkavare, Per Olof?»

»Det är en bit, alldeles.»

»Det var det nyss också.»

Icke något svar.

»Där fås ju mat, du?»

Då brast tålamodet.

»Hvad fansk förbask djekeln anamma», svor han till med
alla svenska eder han kunde och ryckte björnspjutet undan mig,
»behöfver du spektakla för?»

Och därmed rände han i väg uppför kullen, åtföljd af
gumman.

Bittert ångrade jag mitt skämt. Jag blef rädd att Per
Olof i sin vrede skulle lemna oss allena i ödemarken att omkomma af hunger och köld. Ingenting vågade jag säga åt
chefen härom af fruktan att få mig en straffpredikan.

Ytterligt ledsen var jag också öfver att ha förargat den snälle
Per Olof. Under den långa tid jag dagligen varit tillsammans
med honom, hade hittills ingen misshällighet uppstått oss emellan. Vi kommo så väl öfverens. Jag var särdeles förtjust i
honom och han åtminstone intresserad af mig.

Se här en teckning af Per Olof Länta, ordagrann sådan
femtonåringen gjort den i sin dagbok.

»För att vara lapp är Per Olof ingen ful karl. Han har
nästan svarta, gnistrande ögon samt alldeles becksvart hår, kammadt längs efter den låga, men breda pannan. Framtill är
håret mycket långt men baktill kort och rundklippt. Hyn är
brun, näsan nästan rak, kindkotorna utstående, läpparne tunna,
beskuggade af ett lätt skäggfjun, hakan liten med några få
skäggstrån samt bildande mot öronen en trubbig vinkel. Till
växten är han, som jag tycker, liten, men som lapp betraktad,
medelmåttig. För öfrigt är han starkt byggd och har breda
skuldror samt korta, krokiga ben. Hvad klädseln, beträffar, så
är han lik alla andra lappar utom att han har skjorta. Men
den har han ej nedstoppad i byxorna utan bar den som en
slags lifrock, så att det ofta händer, när det är varmt, att han
kommer spatserande med endast en gördel kring skjortan. Han
har flera år varit med kapten<footnote>Sedermera landshöfdingen m.m.<\footnote> Widmark på mätningar, så att
han af honom lärt sig tala rätt bra svenska. Äfven har han

af honom blifvit så uppfostrad, att han är mycket snäll och
förekommande och mera höflig än en bonddräng ner i landet.»

Jag var som sagdt både ledsen och ängslig. Och icke gjorde
chefen någon min att fortsätta resan. Jag uttryckte mina farhågor, men fick blott till svar att låta Per Olof vara i fred.

Ändtligen började vi knoga uppför kullen. Uppkomna
på dess krön, fingo vi se Per Olof stå på närmaste kulle stödd
mot sitt björnspjut och vänta.

Vi hunno snart upp honom och allt blef godt igen.

Mellan fjällbranter, höljda af nyfallen snö och i åsyn af
Alkajaur, lätt krusad af en sakta vestanvind, intogo vi vår
middag, bestående af litet fläsk, soppa kokt på fläsket och ett
renben, starkt kaffe med hvar sin getost i. Nu var matförrådet
slut och goda råd dyra.

Ej så litet modstulna tågade vi fram mot Alkajaur.

Under en rast, medan vi sutto och mediterade, ropade
plötsligt Per Olof, som länge spanat efter renar på motsatta
fjället: »renar!» Efter lång mönstring lyckades vi slutligen
märka, att de hvita stenar, i hvilka Per Olofs vana Öga såg
renar, verkligen rörde på sig. Hela fjällbranten vimlade af
renar. Per Olof förklarade att lappbyn ej var långt aflägsen.

Gumman Grufvisar tog nu afsked för att uppsöka sin by,
som borde ligga i nejden.

Vi däremot vadade öfver bäcken i dalens midt och skyndade uppför sluttningen. Under tiden sade Per Olof, att det
var hans kusiners hjord. Han såg det på djurens mängd. När
vi kommit in bland renarna visade han triumferande på deras
märke. Snart träffade vi också ena kusinen själf, åtföljd af en
drängpojke. Byn var, som Per Olof sagt, ej långt aflägsen. Den
låg på andra sidan fjällafsatsen, som sakta sänkte sig ned mot
sjön. Vi gingo uppför fjällutsprånget, medan lapparne, åtföljda
af tvenne hundar, fortsatte sin väg för att hemföra renarna.
Fjällafsatsen var ej synnerligt hög, men utmattade, som vi voro,
hunno vi ej långt på sluttningen, förrän de första hemvändande
renarne trafvade förbi oss. Hela hjorden passerade oss och försvann, pådrifven af lapparne, och de båda hundarne. Ändtligen voro vi uppe och fingo syn på lapplägret, som bestod af
tre kåtor invid stranden af Alkajaur. När vi kommit fram,
voro alla djuren hopträngda i två flockar, en större och en
mindre. Den mindre bestod uteslutande af renkor, hvilka blifvit frånskilda för att mjölkas. Alla, såväl karlar som kvinnor,
voro sysselsatta härmed. Frånskiljandet tillgick så, att ett par
karlar gingo in bland den större flocken och skrämde upp några
stycken, så väl han- som hondjur, hvilka alla motades i väg
fram mot kohjorden. Då djuren kommit midt emellan de
båda flockarne, där de öfriga lapparne stodo, kastade dessa sina
stafvar framför handjuren och brakte dem så att stanna, medan hondjuren fingo fortsätta fram till koflocken, där de omhändertogos för mjölkning.

Taflan var liflig nog, men jag var uttröttad och följde därför snart efter de andra in i kåtan, där Per Olof under tiden
hade helsat på sin faster och gjort sig hemmastadd bland en
mängd kaggar och ovala järnbeslagna skrin, husgeråd, som han
kände mycket väl, enär han tillbringat ej mindre än femton
år i sin fasters familj. Kåtan var stor och rymlig. På tre
fots afstånd från härden kunde jag ännu stå upprätt. Marken
var belagd med flera på hvarandra liggande renhudar, som
bildade en behaglig hviloplats. Med sin fasters benägna tillstånd bjöd Per Olof på årsgammal surnad renmjölk, som hon
upphämtade med en smal hornsked ur en kagge. Till smaken
liknade mjölken potcheese. Jag gjorde djupa grepp i kaggen
till Per Olofs stora förvåning. Om en stund bjöds på spenvarm renmjölk. Den smakade ungefär som söt grädde. Jag
drack vid pass en tredjedels liter. Familjens medlemmar inkommo nu efter hand för att spisa kvällsvard. Alla grupperade sig kring härden på den motsatta sidan af kåtan. Andra
hälften hade gästvänligt afståtts åt oss främlingar. Medan de
åto insomnade jag och vaknade först sent följande morgon.

Dalen där lapplägret var slaget heter <i>Sarvisvagge</i>, och upptogs till större delen af Alkajaur, kransad af låga fjäll. På
andra sidan sjön ligger ett numer förfallet stenkapell, där
kvikkjokkspresten en gång om året höll gudstjenst och besörjde
andra kyrkliga förrättningar. I närheten finns nämligen Alkavare silfvergrufva, som den tiden bearbetades, men numera är
nedlagd.

Dalen var vacker, men ödslig.

Vid middagstiden kommo renarne tillbaka för mjölkning. Jag blef däraf lockad från min bädd i kåtan. Mjölkningen
försiggick i dag på annat sätt. Karlarne voro försedda med
långa rep, som de vanligen buro lindade om lifvet ofvanpå gördeln. Dessa kastade de kring hornen på djuren, som då villigt
läto sig fångas. Där stod sedan lappen med den snarade kon
och väntade tills någon af kvinnorna kom för att mjölka. Repet kastades med mycken skicklighet och förfelade sällan det
utsedda djuret, som kanske stod midt i hjorden. Jag försökte
också fångstlyckan. Efter många misslyckade kast fick jag snaran om hornen på ett par af djuren. Men de voro nog rädda
för främlingen och sleto sig lösa. Slutligen lyckades jag hålla
kvar ett fångadt djur och stod där med det i stilla förbidan.
Då »kon» tyvärr var ett treårigt handjur, blef resultatet ett allmänt jublande löje på min bekostnad. Jag fann lämpligt öfvergifva den sporten.

Hjorden räknade mellan två och tre tusen renar. Den
egdes af två bröder, Paulus och Amma Eira, kusiner som sagdt
till Per Olof. Paulus var enkling. Han hade ett enda barn,
en sjuårig dotter Anna, täck, liflig och blåögd. Hon var ej så
litet misstrogen mot främlingarne, ty farmor, som förestod huset, hade hotat, att vi skulle få taga henne med oss, om hon
ej läste snällt. Den andra kusinen var gift med Kristina Menlös. Äktenskapet var barnlöst. Båda voro ståtliga karlar och
längre än Per Olof. Tyvärr talade de endast lappska.

Följande morgon lemnade vi lapplägret i Sarvisvaggi. En
bastant resfrukost bestående af kornmjölsvälling med däruti
kokt, soltorkadt renkött intogs med breda nästan fyrkantiga,
prydligt utsirade silfverskedar. Vällingen nersköljdes med en
kopp starkt kaffe.

För resan provianterades med renkött och glödkakor, bakade af Ammas hustru.

Stärkta af den långa hvilan och den kraftiga kosten anträdde vi färden kl. 8 f.m. på prästavägia eller prestvägen, så
kallad, emedan den alltid togs af kvikkjokkspresten på hans
färder till eller från Alkavare. Vägen var textad, d.v.s. angifven genom små stenrösen på höjderna. Genom <i>Sarvisvagge</i>
<i>Njåtsåsvagge</i>, och <i>Laktovagge</i> gick färden till <i>Welkespuolda</i>,
hvarifrån vi skulle enligt Per Olofs utsago sett Sulitälma på en
mils afstånd, om vädret varit klart. Här i nejden mötte oss
en liten flock renar, som, ordnade i leder, ståtligt trafvade rakt
mot oss. Vi spanade länge efter en lappby, som antogs vara
lägrad i nejden, men förgäfves. Per Olof tog för gifvet att det
endast var en flock vilsekomna renar. Mot kvällen nådde vi
<i>Puojtesjaur</i>, ur hvilken Kamajokk upprinner. Innan vi tågade
in i <i>Kamavagge</i>, spisade vi kvällsvard. Midt under måltiden
hörde vi renskällor från ett närliggande fjäll. Vi sågo äfven
renarne på toppen af fjället, men kunde ej upptäcka kåtorna.
Förmodligen lågo de i dalen på andra sidan fjället.

Nu beslöts att gå hela natten för att följande dag på för-middagen inträffa i Njuonjes. Endast vid Ruonas, där prästvägen måste lemnas, skulle rastas något längre, ty endast där
var säkert få kaffeved. Resten af vägen skulle tas genom trakter, som voro för Per Olof fullkomligt okända.

Vi gingo öfver Kamajokk, klättrade uppför den ena höjden
efter den andra, och ankommo vid tolftiden på natten till Ruonas (grön plats) invid det egentliga Tarrekaissen och innesluten af tvänne utskott från fjället. Bakom ett klippblock togs
skydd mot den bistra fjällvinden, som tjutande stormade ned
från Tarrekaissens tinnar. Kaffe kokades och förtärdes.

Ruonas är en trång klyfta, som i vester stöter intill Tarrekaissens höga branter. Midt i klyftan, nästan under våra fötter, rann en större bäck, som strax ofvanför gjorde ett brusande
vattenfall. I öster vidgade sig den trånga klyftan till ett vidsträckt landskap, hvars närmaste omgifningar, de ramsvarta dalarne och de något ljusare bergåsarne, som liknade jättevågor
stelnade af den isande fjällvinden från Tarrekaissens hemska
klyftor, under den närmaste molnhöljda, regndigra himmelen
bildade en värdig fortsättning på det becksvarta mörkret bakom
oss, vildhetens och ödslighetens hemland. De närmaste bergsryggarne af 
<i>Walli</i> och <i>Tjälta</i> ringla fram som becksvarta jätteormar. 
<i>Sähkok</i> och <i>Kótok</i> bilda med sin mörkblå färgskiftning
öfvergången till taflans ljusare och mindre hemska del. Det
låga Kabla och de snöhöljda spetsarne af det väldiga Porretis
locka ögat med sin violetta färgton, och långt bort i öster, där
morgonrodnaden eller kanske aftonsolens sista kvardröjande
strålar purpra horisonten, skimrar det åtta à nio mil aflägsna
<i>Tjantjoswartou</i> i rödan guld.

När man så ofrivilligt tänker på de årtusenden, som mejslat dessa djärfva konturer, tror man sig höra evighetens vingslag i den hvinande stormen.

Och menniskohjårtat böjer sig ödmjukt i andaktsfull bäfvan.

Intrycket af ett sådant landskap, sedt under sådana omständigheter, kan ej beskrifvas. Det måste kännas. Och en
gång kändt, glömmes det ej. Det blifver för lifvet.

Ofta i föreställningen skådar jag åter vid Ruonas med
undran ut öfver fjällandskapets vidsträckta rymd. Tankarna
irra oemotståndligt till Ruonas liksom också till Aktsekdalen,
hvilka båda i vild storhet och underbar skönhet vida öfverträffa alla de vackra trakter af vårt härliga fosterland jag sedermera sett.

Samla så, läsare, från våra fjäll och sjöar, skogar och dalar,
under ungdom och mandom för ålderdoms afton och du har
en minnenas guldskatt, som tid icke tär och roflystnad och
maktspråk icke kunna beröfva dig. Sedd med dina ögon och
belyst af din uppfattning, är den din, uteslutande <i>din<\i> egendom,
en helgedom, dit du när som helst kan smyga dig in från en
tråkig om ej fiendtlig värld och dit ingen kan följa för att
stjäla dina hemligaste tankar, en helgedom, som med sin mystik smyger sig på dig under arbete och hvila, midt i sällskapslifvets flärd och den brinnande kampen för tillvaron, ja en
helgedom, hvars underbara skatter ofta nog bringa ro åt din
ur jämvikt bragta själ.

Den 11 Augusti på morgonen kl. 1 vid pass lemnade vi
Ruonas.

Mödosam blef färden under hällande regn uppför Tarrekaissens branter. Trötta voro vi förut af den långa dagsmarschen, men kullerstensfälten på branterna uttömde helt och
hållet våra krafter. Mer tröttande än vägen var det ständigt
svikna hoppet, att man ändtligen nått stigningens slut. Sluttningen var bildad af terrassformiga branter. När man mödosamt sträfvät uppför en brant i den vissa tron, att man däruppe skulle nå toppen, stod man ånyo framför en brant. Så
fortgick det timtals. Jag blef till sist så van vid detta, att,
när vi ändtligen voro uppe på fjällplatån, jag en lång stund
blef stående och stirrade efter nästa brant. Platån var visserligen äfven där betäckt med kullerstenar, men vägen gick öfver
jämförelsevis slät mark. Nu kom i stället en ny svårighet:
att hålla sig vaken. Faran och ansträngningen hade förut dragit försorg om den saken. Men nu föll sömnen blytung öfver
ögonen. Jag följde tätt efter i Per Olofs spår och sof långa
stunder. Hvilade vi på något ställe, infann sig sömnen gifvet.
Kölden väckte dock snart. Till och med Per Olofs krafter
voro uttömda. Äfven han skred fram halft sofvande. Framåt
gick det dock -- och slutligen bar det utför. Nu blefvo
vi åter vakna. Snart stodo vi på branten invid randen af
Njuonjesbäcken. En naturlig brygga af is, ett par fot tjock,
var slagen öfver till andra branten. Genom en större remna
i isen invid kanten sågo och hörde vi bäcken brusa fram
i afgrunden tiotals fot under bryggan. På denna måste vi
öfver, sade Per Olof. En ytterligare remna, flera meter lång,
gjorde öfverfarten vågsam nog. Chefen föreslog fortsättning
af färden på den sida vi voro, men Per Olof förklarade 
<i>Kaskaivos</i> hiskliga branter, som snart vidtogo, omöjliga att beträdas af mensklig fot. Vi måste således öfver bryggan med
risk att begrafvas bland dess spillror i bäcken, om den sammanstörtade. Per Olof marscherade modigt på. Med björnspjutet undersökte han sorgfälligt bryggan för hvarje steg. Omöjligt att gå rätt öfver. Den gapande remnan måste kringgås.
Efter några minuters vågsam färd, hvars utgång af oss afvaktades med hjärtat i halsgropen, som ord stäfvet lyder, stod han
välbehållen vid foten af andra branten. Därpå följde chefen.
När han nått förbi remnan, gaf jag mig ut. Den präktiga isbryggan sluttade starkt åt hålet invid branten och ännu starkare åt remnan på dess midt. Den mer plana delen löpte närmare och närmare midtelremnan, ur hvars gap Njuonjesbäckens
brus varnande hördes. Starkt stödjande mig mot stafven, för
att icke halka med de glatta lappskorna, vandrade jag framåt
utan att våga se åt afgrunden vid mina fötter. Jag nådde till
sist remnans slut och med ett tiotal af steg slöt jag mig till
det väntande sällskapet.

Nu hade vi åter för oss ett utskott af Tarrekaissen och en
lika svår stigning som förut. En och annan kullersten ramlade
undan våra fötter rasslande utför sluttningen och stannade ej
förrän den klang mot bäckens botten, dymedelst visande oss
vårt öde, om stenramlet, hvarmed branten var beklädd, kom i
rörelse eller foten slant. När vi ändtligen kommit upp, började en frisk nordlig vind blåsa. Den ryckte upp oss så pass,
att sömnlusten, som åter infann sig, snart försvann, och dref
oss fram öfver fjällplatån med »sjumilafart». Hastigt nog nådde
vi på så sätt Tarrekaissens slut och voro vid foten af Njunnots,
bakom hvilket Njuonjes ligger.

Uppför Njunnots var lätt att gå från denna sida. Dels
var det gräsfält hela vägen dels låg vår blifvande vägs höjdpunkt blott några hundra fot högre i mycket jämn stigning.
När vi hunnit fram till fjällets krön och skådade Tarrevagge
utbredd för våra fötter, märkte vi dock att Njunnots höjd liksom utsikten därifrån ej var att förakta. Dalen i hela sin utsträckning ända till 
Kvikkjokk är synlig med fjällen <i>Snjärak</i>,
<i>Nammates</i>, en del af <i>Walle</i> och närmare <i>Kaskaivo</i> samt 
<i>Læstac</i>
och <i>Wara</i>. Mellan fjällen skymtar <i>Saggatjaur</i>. Vända vi oss
mot norr se vi Tarrekaissen och hela den väg vi kommit från
den plats, där vi kommo upp för sluttningen från Ruonas.
I vester begränsas horisonten af Tarrekaissen, Njommelst och
det höga Staika. Midt i dalen mellan grönskande ängar och
tjocka skogar skyndar Tarrejokk till sin förening med Kamajokk.

Från fjället leder en temligen banad väg till nybygget.
Tyvärr hittade vi ej denna, utan måste på måfå ge oss utför
branten, där yppig växtlighet frodades. Tjockt gräs, manshöga
Aconitum och Mulgedium, våta af regnet, hindrade betydligt
nedstigandet. Man halkade så lätt. Det hände mig och jag
åkte på ryggen en 40 à 50 steg utför. Detta sätt att färdas
fann jag bekvämt och särdeles praktiskt. Litet emellan halkade jag därefter och nådde på så sätt utan särdeles möda
dalbotten.

Vid niotiden hamnade vi i Holmboms gamla stuga och
kröpo till kojs. Kl. 5 på eftermiddagen satte vi oss ned alla
tre vid en lukullisk taffel. Där serverades färskt rågbröd (glödkakor), färsk potatis, nykärnadt smör och filbunke.
Om kanotfärder i Sverige.

Af <i>J. W.</i>

Det har mycket förvånat mig, att våra kanotister i allmänhet icke företaga några längre kanotfärder utan vanligen
inskränka sig till smärre utfärder på högst en eller annan dag.
Och likväl finnes i hela Europa intet land -- med undantag
af Finland -- som är så egnadt som vårt land för längre kanotfärder. Jag vill här nedan påpeka några farleder, hvilka synas
mig särskildt lämpade för dylika resor. En del af dessa farleder har jag själf befarit i kanot eller annan båt för 10-15
år sedan, en annan del känner jag endast genom kartstudier.
Dessa senare med ledning af korta uppkonstruerade planer till
kanotfärder äro emellertid granskade af med »de lokala förhållandena» förtrogna personer, så att jag tror mig kunna påstå
att äfven dessa äro tillförlitliga.

Kanotfärder i <i>Stockholms omgifningar</i>. Från Stockholm
kunna en mängd färder företagas i alla möjliga riktningar dels
utåt Saltsjön, dels inåt Mälaren. Dessa trakter äro emellertid
så väl kända, att jag här endast i förbigående omnämner dem.

En annan för kanoter lämplig farled, <i>Göta Kanal</i>, är likaledes så allmänt känd att jag ej anser mig behöfva här närmare redogöra för densamma. Däremot torde följande farleder
behöfva att något utförligare beskrifvas.

1.<i>Gudö å</i>. Skärgården genom Skurusund, Södra Stäket,
Baggensfjärden, Ägnösund, Gränöfjärden, Almora sund, Kalffjärden till Uddeby kvarn (kan förkortas genom att föra kanoten öfver den smala landtunga, som utskjuter vid Tyresö).
Från Uddeby kvarn till Albysjön, vidare förbi Nyfors till Flaten
samt de i nästan samma höjd liggande sjöarne Långsjön.
Drefviken, Magelungen, Ågestasjön och Örlången <footnote>Olägenheten att färdas uppför strömmen är här ganska ringa, emedan
största delen af sträckan består af sjöar, och ån dem emellan i allmänhet
flyter med sakta lopp.<\footnote>. Återvägen kan
tagas tillbaka nedför Örlången, Ågestasjön och Magelungen till
Orhem vid Drefviken. Därifrån föres kanoten öfver näset till
Flatsjön och sedan till Ältasjön. Från Ältasjön är båtled till
Söderbysjö och Damtorpssjön <footnote>Obs. Man får ej fiska i dessa 
sjöar!<\footnote>. Därifrån förbi Nacka kvarnar
till Järlasjön, Långsjön, Hammarbysjön samt öfver ett af de
smala näsen vid Danviken till Strömmen eller vid Skanstull
till Årstaviken. <footnote>Färden nedför Gudö å kan äfven företagas med Huddinge station till
utgångspunkt. Straxt invid stationen flyter en från sjön Gömmaren kommande bäck, hvilken vid högt vatten är farbar med kanot ned till sjön Trehörningen och därifrån till Ågestasjön; men denna färd är ganska besvärlig,
dels emedan bäcken är så smal, att man knappt får rum för paddeln, dels
en mängd spångar ligga så nära vattenytan att man tidt och ofta måste
draga kanoten förbi dem öfver land.<\footnote>


2. <i>Trosa å<\i>. Utgångspunkt Gnesta järnvägsstation. Därifrån först uppåt Frösjön och Klemmingen; sedan tillbaka till
Gnesta   samt   genom   Sigtuna å till  sjön Sillen; vidare nerför
ån, förbi forsarna vid Mölna, Husby och Trosa, till hafvet och
sedan genom skärgården till Stockholm.

Man kan äfven göra färden på följande sätt, som dock är
mera besvärlig. Till utgångspunkt tages Mariefred. Därifrån
på landsväg till Rocksta kvarn, hvarifrån färden går uppför
Rocksta å 
<footnote>Nedanför Rocksta kvarn är ån knappast farbar med kanot, lika litet
som den med tät bladvass bevuxna Bondkroken.<\footnote>
 till sjöarne Vismaren, Vestra, Nedre och Öfre Marviken. Sistnämda sjö skiljes från Trosa-åns källsjö, Klemmingen endast genom ett omkr. 250 meter bredt näs.

3. <i>Nyköpings å<\i>. Detta vattendrag kan visserligen befaras med kanot från Åsbro station i Nerike ända ned till Nyköping. Öfre delen af ån har dock låga och ofta sanka stränder,  hvarför den måhända erbjuder mindre af intresse. Nedre
delen flyter däremot genom vackra trakter samt upptager en
mängd små bifloder från de mest natursköna delarna af Södermanland. Dessa   trakter lämpa sig synnerligen väl för smärre
kanotfärder. Särskildt vill jag föreslå följande farleder:






<i>a<\i>) Utgångspunkt Baggetorps järnvägsstation. Därifrån nerför sjön Viren förbi forsen mellan denna och Backasjön samt
mellan Backasjö och Djulö sjö. Sedan öfver till Stora Djulö,
Kolberga- och Forssjön, Kårtorpasjön, Julforsasjön samt Åkeforsån ned till Yngaren. Å sträckan mellan Djulö sjö och
Yngaren förekomma fyra forsar, alla lätta att kringgå, nämligen vid Forssjö bruk, Eriksberg, Åkefors och Broby. Vidare
fortsättes färden öfver Yngaren, Långhalsen och Lidsjön förbi
forsen vid Sibro in i Båfven till Sparreholm eller öfver Näten
till Stjernhof.

Man kan äfven från Långhalsen fara vidare längs ån, förbi
forsarne vid Harg och Nyköping, ned till hafvet. Väljer man
denna väg bör man emellertid ej försumma göra en afstickare
till Båfven, som ensamt för sig är värd en båttur.<footnote>Vill man förkorta färden kan man till utgångspunkt taga någon af
järnvägsstationerna Katrineholm, Vrena, Sparreholm och Stjernhof.<\footnote>

<i>b<\i>) Från Flens station genom Gårdsjön, Valdemaren, Lillsjön, Elfvestasjön, Veckeln och Vass-sjön, ned till Långhalsen. Å
denna sträcka förekomma tre forsar, nämligen mellan Valdemaren och Lillsjön, mellan Veckeln och Vass-sjön, samt mellan
Vass-sjön och Långhalsen, alla korta och lätta att förbigå. Från
Långhalsen kan man sedan fara nedför ån, förbi forsarna vid
Harg och Nyköping till hafvet, eller också genom Lillsjön, förbi
forsen vid Sibro, in i Båfven till Sparreholm eller Näten och
Stjernhof.

Den kanotist, som önskar se det vackraste Södermanland
har att bjuda i naturskönhet, skall säkerligen ej ångra sig, om
han väljer endera af de härofvan under a) och b) beskrifna
vattendragen för en båtfärd på 2-3 dagar.

4. <i>Stångån<\i>. Utgångspunkt Vimmerby. Därifrån nedför
ån öfver sjöarna Krön, Juttern och Erlången. Något nedanför
Erlången bildar ån på en kort sträcka flere forsar, den sista
vid Horn, vid utloppet i Åsunden. Förbi dessa forsar finnes
emellertid god landsväg. Från Horn går färden sedan längs
den numera kanaliserade ån (Kinda kanal) öfver Åsunden,
Jernlunden, Stora Rengen och Erlången till Linköping och
vidare till Roxen, där man är inne på Göta kanal.

Största delen af denna farled, som på ett utmärkt sätt
lämpar sig för kanotfärd, är förut beskrifven i Turistföreningens

årsskrift (1890 sid. 69), hvarför jag  här endast i korthet
omnämner den.

Dalsland och Värmland erbjuda rika tillfällen till längre
kanotfärder. De lämpligaste farlederna torde vara:

5. <i>Dalslands kanal<\i>. Utgångspunkt  Eds järnvägsstation.
Därifrån   längs   Stora   Lee-sjön,   Foxen,  Leelången, Västra och
Östra   Silen,   därpå tillbaka till  Leelången samt vidare nedför
kanalen   genom  Laxsjön till Köpmannabro vid Vänern.    Hela sträckan omkring 200 kilometer.

6. <i>Byälfven<\i>. Utgångspunkt Åmots järnvägsstation. Därifrån öfver Nysockenssjön förbi Jösseforsfallet till Arvika samt
sedan  nedför   Glafsfjorden,   Gillebergasjön och Harefjorden till
Seffle och Vänern.    Å sträckan från Arvika till Vänern endast en  enda sluss.    Väglängd omkring 90 kilometer.

7. <i>Frykensjöarne<\i>. Utgångspunkt Fryksta järnvägsstation.
De tre sjöarne Nedre Fryken, Mellan Fryken och Öfre Fryken
ligga   på   samma   höjd   öfver hafvet och bilda tillsammans en
farled   af   omkring   90   kilometer.     I   stället för att från öfre
Frykens norra  ända vända om samma väg tillbaka till Fryksta
torde man från Torsby lämpligen kunna taga kanoten på landsväg 4 mil till Stöllets gästgifvaregård vid Klarälfven och sedan
fortsätta nedför denna flod.

8. <i>Klarälfven<\i>. Om man såsom vi under n:r 7 föreslagit
tagit kanoten på landsväg från Torsby till Stöllet är man inne
på ett lugnvatten af omkring 10 mil, hvilket sträcker sig från
Edebäck   ända   upp   till Vingäng.    Från  Stöllet  kan man antingen resa direkt ned till Edebäck eller också fara med ångbåt
till   Vingäng   och   därifrån  gå med kanot till Edebäck.    Från
Edebäck   kan   man  fara vidare till Munkfors förbi Edeforsen,
Skogaforsen,   Storsandsforsen,    Krakerudsforsen   och   Forshultsforsen.    Från Munkfors går färden sedan förbi Deje och Klarafors till Karlstad.

I östra Värmland samt västra Västmanland och Nerike
finnas en mängd sjöar, hvilka gemensamt tömma sitt vatten
genom:

9. <i>Letälfven<\i>, <i>Skagen<\i> och <i>Gullspångsälfven<\i> i Vänern.
Dessa trakter äro icke blott utmärkta genom sin naturskönhet
utan   äfven   intressanta   genom  den  mängd  af verk och industriella anläggningar som därstädes  förekomma.


I dessa trakter torde följande farleder lämpa sig för kanotfärder:

a)  Utgångspunkt   Filipstad.    Därifrån   ned   till   sjön Daglösen,   sedan   öfver   Asphytteälfven,   Aspen,   Bjurbäcks   kanal,
Stora   Lungen,   Öjevettern, Ullvettern,   Frövettern,   Alkvettern,
Lonnen   och   Timsälfven  ned till Bofors.    Endast mellan Asphytteälfven   och   Aspen   samt  mellan sistnämda sjö och Stora
Lungen rinnas forsar, förbi hvilka farleden emellertid är kanaliserad.    Nedanför Bofors går färden vidare öfver Möckeln, samt
Letälfven   förbi  Degerfors   och Munkfors  till Skagen och slutligen genom Gullspångsälf förbi Gullspångs fors till Vänern.

b)  Utgångspunkt   Sikfors   järnvägsstation   å   Bergslagernas
järnvägar.    Därifrån  genom  Söderelgen förbi Grythyttehed och
Elfverstorp   till   Halfvars   Noren,  Skarjen, Malmbergssjön samt
längs  Svartälfven   ned   till Möckeln.    Å denna led förekomma
forsar vid Grythytte, Elfverstorp, Rockesholm, Kröket samt vid
Kortfors, Brattfors och Forsnästorp m.fl. ställen.<footnote>Enligt en uppgift, som jag erhållit sedan ofvanstående nedskrefs, är
Svartälfven farbar för kanot ännu högre upp, åtminstone till Tyfors, en mil
från Annefors järnvägsstation. Den är visserligen flerestädes afbruten af
forsar, men dessa lära icke vara svåra att förbigå.<\footnote>

10. <i>Dalälfven och Strömsholms kanal.<\i>

I hela Sverige torde knappast något vattendrag bättre än
dessa tvänne tillsammans lämpa sig för en längre kanotfärd.

Kanoten tages med järnväg till Mora samt, om man så vill,
på landsväg ytterligare 5-6 mil till Åsen i Elfdalen <footnote>Forslingen af kanoten på landsväg från Mora till Åsen är besvärlig,
men ger ett intressant utbyte i färden ner för älfven tillbaka till Mora.
Landskapet har i Elfdalen ett annat skaplynne än längre ned. Älfven är
smal och strid, dalgången sammanträngd samt begränsad af öfver hvarandra
upptornade, branta, stundom nästan lodrätt stupande berg.<\footnote>. Där-
ifrån går färden utan fors ned för älfven öfver Siljan (med
en afstickare till Orsasjön!) och Insjön till Gagnef. Ofvanför
Gagnefs kyrka afbrytes färden genom tvenne helt nära hvarandra liggande forsar, Kvarnforsen och Gagnefsgrådan, förbi
hvilka 2-3 kilometer god landsväg leder. Nedanför forsarna
stiger man åter i kanoten och far vidare till Båtstad, der färden med hänsyn till bekvämligheten att färdas till Borlänge
och Domnarfvet förbi Bullerforsen och Domnarfveforsen



2
lämpligen afbrytes. Nedanför Domnarfvet fortsättes resan i kanot
nedför älfven till Torsång samt därifrån öfver Runn till Falun.
Straxt ofvan staden den vackra sjön Varpan, på hvilken en
båttur väl lönar sig. Från Falun med järnväg, till Ludvika,
samt därifrån öfver sjön Vessman till Grangärde, en bland
Dalarnes vackraste socknar. Därifrån åter till Ludvika, hvari-
från man skickar kanoten på järnväg men sjelf går den utmärkt
vackra landsvägen till Smedjebacken. Sedan på kanot längs
Strömsholms kanal ner till Mälaren och Stockholm.

11. <i>Ljusnan och Svågan<\i>. Helsingland genomflytes af
tvänne större floder, Ljusnan och Svågan, hvilka först närma
sig hvarandra till omkring 3 1/2 mils afstånd, men sedan åter
skiljas för att utfalla den ena straxt söder om Söderhamn, den
andra straxt söder om Hudiksvall. Båda floderna gå i sitt nedre
lopp genom särdeles vackra trakter och lämpa sig bland annat
därför synnerligen väl för kanotfärder.

Som utgångspunkt tages Hudiksvall. Därifrån med järnväg till Forssa eller Skärgården till Iggesund. Vidare, med
förbigående af forsarna vid Iggesund samt ofvan Viksjön till
Forssavattnen och Kyrksjön samt efter älfven, förbi ett par
helt obetydliga forsar, upp till Dellarna.<footnote>Älfven mellan Iggesund och Forssavattnen känner jag ej af egen erfarenhet, men enligt muntlig uppgift af en person från trakten skall det ej vara svårt att taga sig upp där med kanot. Den öfriga delen af farleden upp till Dellarne är lätt att tillryggalägga, då största delen består af sjöar. Olägenheten att gå uppför floden sjunker därför ned till en obetydlighet.<\footnote>
Från Delsbo station tages kanoten med järnväg till Ljusdal,
<footnote>Man kan äfven fortsätta med järnväg till Ramsjö samt därifrån längs
Leeåns vatten nedför den mera ödsligt dystra än egentligen vackra Hennan,
samt förbi forsarna vid Välje till Storsjön, Bäckan och Lostersjön. Mellan
sistnämda och nästa sjö den föga intressanta Leesjön bildar ån en nästan
sammanhängande fors, hvarför man lämpligast återvänder till Hennans station och därifrån på järnväg till Tallåsen vid sjön Vexnan, hvarest lugnvatten vidtager förbi Ljusdals kyrka till Edänge.<\footnote>, hvarifrån färden går långs älfven till Söderhamn. Denna färd -- min egen första
längre kanotfärd -- har jag förut beskrifvit i Turistföreningens
årsskrift för 1888 (s. 46), hvarför jag här endast i korthet omnämner den.

För den, som önskar se ett stycke vacker norrlandsnatur,
men icke har tid att gifva sig upp till Jämtland eller


Lappmarkerna, vill jag särskildt förorda en färd på Ljusnan och
Svågan. Om jag undantager Ångermanälfven, finnes, enligt
min åsigt, ingen af Norrlands älfvar, hvilken i sitt nedre lopp
öfverträffar Ljusnan och Svågan i naturskönhet. En fördel är
äfven att längs nästan hela sträckan går järnväg, så att man
efter behag kan förkorta färden, därest tiden ej skulle medgifva att göra den helt och hållet i kanot.

12. <i>Indalsälfven<\i>. Jämtland genomflytes af många vattendrag, men en stor del af dem äro föga egnade för längre kanotfärder genom sin rikedom på forsar, hvilka ofta äro mycket
svåra att förbigå. Andra åter, såsom Ströms Wattudal
<footnote>Ströms Wattudal är i och för sig ett bland de lämpligaste vattendrag
för kanotfärder. Ryggar man ej för besväret att taga kanoten på landsväg
från närmaste järnvägsstation (Östersund eller Selsjön), 8-9 mil, har man
riklig lön för mödan i en färd som sträcker sig, endast med några få afbrott
af forsar, omkring 15 mil ända till norska gränsen, och i omväxlande och
storartade utsikter torde ega få motsvarigheter i vårt land. Största delen af
sträckan trafikeras af ångbåtar, med hvilka man kan göra turen uppför för
att sedan färdas tillbaka med kanot. Dock torde äfven en resa uppför lätt
kunna göras i kanot, då största delen af sträckan utgöres af sjöar.<\footnote>, ligga
aflägset från järnväg och äro därför svåråtkomliga. Ett undantag gör i sistnämda afseende Indalsälfven, hvilken särdeles
väl lämpar sig, om också ej för längre kanotfärder, så dock
för en kombination af flere smärre. För sådana torde i synnerhet passa: Storsjön med utgångspunkt Östersund, sträckan
från Enafors till Ånn, samt från Dufed förbi Tegefors till Åre.
Vidare Kallströmmens vatten med utgångspunkt Bonäset, 1,1
mil från Hjärpens järnvägsstation, uppför Kallsjön och förbi
Kallströmmen in i Juveln till Kålåsen, eller också från Kallsjön in i Anjan. Förbi forsarna mellan Kallsjön och Anjan
leder god landsväg. Dessa färder kunna med fördel förenas
med fotturer till Storbofallet, Tännforsen, Ristafallen, Handölsforsarna, bestigning af Åreskutan och Snasa-högarna samt besök
hos lapparna vid Skalstugan och Kålåsen. Dessa trakter höra
till de mest natursköna och storartade i hela Sverige. En
kanotist, som uppehåller sig därstädes under några veckor af
sommaren, skall säkerligen ej ångra sitt val. Ytterligare dragningskraft utöfvar trakten på den, som har intresse för botanik
eller är road af fjällmete.

Jag vill dock afråda hvarje annan än mycket öfvade kanotister att gifva sig ut på fjällsjöar med deras lätt upprörda
vatten och häftiga kastvindar.

13. <i>Ångermanälfven<\i>. Utgångspunkt Sollefteå. Med ångbåt till Ed samt sedan förbi forsen vid Sollefteå längs älfven
ned till Hernösand. Från Hernösand kunna sedan i skärgården
utflykter företagas, hvilka i vackert väder utsträckas norrut till
Örnsköldsvik, eller söderut till Sundsvall.

Längre kanotfärder kombinerade med smärre utflykter till
fots i farledens omgifning äro ett synnerligen angenämt och
uppfriskande nöje. Själfva framkomstmedlet ställer sig emellertid något dyrt, en god kanot af trä kan knappast erhållas
under 250 kronor. Billigare ställer sig en tygkanot, hvilken af
bästa slag torde kunna erhållas för omkring 100 kronor. För
dem, som finna äfven denna summa för hög, skulle jag vilja
föreslå att i stället för kanot använda någon af det slags båtar,
hvilka användas på floderna i norra Sverige och bland dem i
främsta rummet Öfverkalix-båten. Kalixälfven är mycket strid
med många forsar. En nödvändig följd häraf har blifvit, att
de båtar, som brukas i dessa trakter byggas mycket smala samt
så lätta att de vid passage uppför floderna utan svårighet kunna
bäras förbi forsarna. En sådan båt afsedd för 3-4 roddare
och en styrman samt med plats för ytterligare l-2 personer
nedsändes för min räkning för ett par år sedan till Stockholm.
Den var 7 meter lång, men så lätt att den kunde bäras kortare
sträckor af endast 2 personer. Den kostade här i Stockholm
med frakt och allt 53 kronor. En mindre båt t.ex. för 3-4
personer ställer sig sannolikt ännu billigare.

Skall en sådan båt användas för längre färder, bör den
dock i vissa afseenden förbättras. Nya och med omsorg gjorda
åror böra anskaffas. Äfven bör man förse båten med ett hjälpsegel, att användas vid god vind. Men äfven med dessa förbättringar torde utgifterna för båten ej öfverstiga ett hundratal
kronor. Slår man sig sen tillsammans 3-4 personer om kostnaden och färden, har man således för en jämförelsevis ringa
penning ett godt medel att på ett angenämt sätt tillbringa
några veckors ledighet under sommaren.
En rundresa i norra Jämtland.

Allbekant och ofta framhållen i prosa och dikt är den dragningskraft,
en vacker fjällnatur utöfvar på hvar och en, som
fått göra närmare bekantskap därmed. »Til Fjelds över Bygden staar min Hu»
sjunger »Veiviseren», och fjällvandraren förnimmer ur sitt inre ett genljud
af hans sång, när vårluft eller
sommarsol verkar ledsnad vid kammarlifvet och inbjuder till
utflykter. Ty den som en gång blifvit rätt förtrogen med det
uppfriskande och i bästa mening njutningsrika lifvet i fjälltrakterna kan, skild
därifrån, ej annat än längta dit tillbaka.

Påverkad af detta fjällnaturens magiska inflytande åtföljde
undertecknad en sommardag 1890 det s. k. norska tåget från
Näldens järnvägsstation till Undersåker. Min afsikt var att
därifrån företaga en »upptäcktsfärd» i norra Jämtlands hittills
tämligen obekanta fjälltrakter.

Sedan jag i Undersåker sett mig omkring bland ortens
märkvärdigheter, bl.a. beundrat Ristafallen och besökt
lappbarnhemmet i Ange, begaf jag mig följande dag -- det var
den 12 juli -- åtföljd af en reskamrat till <i>Hjärpen</i> för att der
sluta mig till de skaror, som dels åkande, dels gående styra
sin färd till de vid <i>Bonäset</i> stationerade ångbåtarne. Dagen
derpå skulle nämligen den sedvanliga lappgudstjänsten i Kålåsen ega rum.
Till Bonäset anlände vi tids nog för att lyckas
få en plats ombord på ångaren »Åreskutan». Denna ångbåt
synes nu en gång för alla hafva vunnit turisternas förkärlek,
ehuru dess medtäflare »Thor» i sjelfva verket är rymligare. En
särskild omständighet bidrog denna gång till att man fann sig
i trängseln på »Åreskutan»: dess passagerare skulle, så påstod
man, få vara säkra om godt nattqvarter i Kålåsen. Uppgiften
blef dock under färden betydligt modifierad af de i förhållandena
djupare invigde. I vanliga fall torde de kvinnlige 
passagerarne å såväl den ena som den andra ångbåten kunna 
påräkna någorlunda godt logis, hvaremot herrarne få söka sig
plats, hvarhelst de kunna i logar, hölador och skjul.

Vädret var under färden på Kallsjön tillräckligt klart för
att låta de omgifvande fjällen — Åreskutan, Syljätten, 
Anjeskutan m.fl. — visa sig till sin fördel. Vid framkomsten
till Kålåsen samlade sig de resande efterhand i den alltid 
tjenstfärdige inspektor Paulssons högt belägna gård, der en riklig
kvällsmåltid serverades under bar himmel. Under måltiden
rådde, att döma af det lifliga samspråket, den mest belåtna
sinnesstämning; intet spår förmärktes af det missnöje, som 
säges ligga i tiden, om ej hos en liten förbisedd och förbittrad
medlem af familjen Canis, som hela tiden sprang omkring 
borden, ursinnigt skällande på »de bättre lottade». Snart började
regn falla i strida strömmar, hvilket dock ej hindrade den 
vanliga handeln med lapparnes prydnads- och beklädnadsartiklar.
Sedan vi en stund beundrat det tålamod, hvarmed lapparne
besvarade främlingarnes tallösa och nyfikna frågor, samt åhört
några af deras religiösa sånger med deras söderifrån importerade, 
för ett musikaliskt öra föga anslående melodier, drogo vi
oss undan till »hotellet». Detta utgjordes af en rymlig 
kornlada, där vi jemte 4 andra personer bäddade åt oss på bästa
sätt i det doftande höet, som inspektor Paulsson för ändamålet
låtit ditföra. Sedan vi, för att slippa oväntade visiter under
natten omsorgsfullt tillbommat dörren, lade vi oss att sofva.
Detta ville dock ej gå så lätt, som vi hoppats. I »våningen»
ofvanför hade nämligen åtskilliga lappfamiljer slagit sig ned.
Där pratades och skrattades under flera timmar på ett sätt,
som för oss omöjliggjorde all sömn. Fåfängt vädjade vi genom
rop och hyssningar till vederbörandes rättskänsla och medlidande. 
Då och då tycktes konversationen på väg att domna bort,
— men så anlände en ny trupp stojande och lappsktalande
individer och oväsendet fick ny fart.

Emellertid inträdde omsider morgonen. Kyrkklockorna
ljödo högtidligt kring nejden och snart var kyrkfolket, 
bestående af turister, lappar och allmoge, samladt i det lilla 
kapellet, där först skriftermål och sedan högmessa förrättades af
komministern, pastor lappounen G. Lilliesköld. Efter gudstjänstens

slut intogs middag hos inspektören Paulsson, och turisttåget anträdde återfärden.

Sedan vi sagt farväl till vänner och bekanta bland de resande samt från stranden åsett båtarnes färd öfver närmaste
sjön, Äcklingen (af kvinnliga turister stundom kallad »Älsklingen»), begåfvo vi oss åter upp i den nu jemförelsevis folktomma byn för att inleda underhandlingar med lapparne från
Oldfjällen, hvilka vi tänkt medfölja på deras väg österut. Men
den upplysning de meddelade oss, att de bl.a. måste vada öfver en å, där vattnet nådde »åtminstone till midjan», verkade
afkylande. Vi ändrade plan så till vida, att vi beslöto taga
en annan väg till nämda fjäll. Vi skaffade oss roddare och
läto ro oss till östra ändan af Äcklingen. Sedan vi gått öfver
ett myrländt näs fortsatte vi rodden på sjön Juveln. Här hade
vi under en klarnad himmel godt tillfälle att taga i betraktande de många berg och fjälltoppar, som göra denna näjd till
en af de skönaste i Jämtland. Det ståtligaste fjällpartiet syntes i väster och utgjordes af Anjeskutan, Skjäkerfjällen, Manshögarne och Dödsvalen. I norr framskymtade de knappt mindre storartade Sösjöfjällen, i s. Åreskutan.

Sedan vi färdats inalles omkring en mil från Kålåsen, anlände vi till vår bestämmelseort för dagen: Olof Staffanssons
komfortabla fjällhemman i <i>Ytteräng<\i>, vackert beläget vid Ängesälfvens utlopp i Juveln. Här sammanträffade vi med några
engelsktalande damer samt med den för sina arkeologiska, zoologiska och botaniska forskningar bekante lektor O. från Ö.
Med den sistnämde uppgjordes ressällskap till den s.k. Juvelsjöändan, hvarifrån vi lätt kunde komma till Åkroken, ett nybygge, der vägvisare borde kunna fås till Oldfjällen.

Den 14 juli kl. 10 f.m. lemnade vi Ytteräng och befunno
oss snart åter i båt på sjön Juveln, beundrande dess härliga
omgifningar. Nya fjäll såsom Nordhalls- och Blåskalfjällen,
Sundsvalen, Finnmyrsvalen och Tysksvalen (alla i s.) defilerade
förbi. Vid den s.k. <i>Bjelkes udde<\i> landstego vi för att bese de
stengrafvar, sjutton till antalet, som här finnas efter en viss
Bjelke och hans trupp. När och hur denna trupp här omkommit -- därom kunde emellertid ingen upplysning erhållas; ej
heller påträffades några lämningar af värde i de grafvar, som
nu undersöktes, hvadan färden fortsattes efter endast ett kort
uppehåll på den hemlighetsfulla udden. Fram emot sjöns östra
ända blir naturen alltmera skärgårdslik med klippiga stränder
och skogbevuxna holmar. Ett ytterligare uppehåll gjordes vid
nybygget Löfnäset, af folket i trakten vanligen kalladt 
Snusbacken — ett vedernamn, mot hvilket ställets ägare 
uttryckligen protesterade. Från Löfnäset syntes norrut flera 
fjäll såsom Oldklumpen, Bergsjöklumpen och Storbyfjällen; bakom 
de sistnämda höjde sig Blankfjället.

Snedt emot Löfnäset på andra sidan sjön ligger Bergsjöedet. 
Öfver detta nybygge och den öster därom belägna Bergsjön 
går genaste vägen mellan Ytteräng och Åkroken. Hela
afståndet anses utgöra två mil. Vi föredrogo emellertid den
längre vägen öfver sjöändan och Hästskotjärn, vissa om att i
alla fall hinna fram till kvällen. Afståndet från Ytteräng till
Sjöändan uppgafs utgöra 1 3/4 mil och vägen derifrån till Åkroken
anslogs till omkring en mil.

Vi rodde alltså vidare och hamnade slutligen på — »Botten». 
Så kallas nämligen nybygget vid Juvelns östligaste spets.
Här tillfredsstälde vi vår af sjöresan uppdrifna matlust och 
granskade den Albinska kartan, hvilken befanns innehålla 
hvarjehanda felaktigheter. Den hästskoformiga tjärn, som på nämda
karta benämnes Juvelbotten, utgöres i verkligheten af tvenne
tjärnar, en mindre, kallad Bottentjärn, och en större vid namn
Hästskotjärn. Söder om den sistnämda och i förbindelse med
den ligger Blanktjärn. Sydost om Hästskotjärn ligger Kolpannsjön. 
Juvelbotten är deremot endast en benämning på den
innersta viken af Juveln.

Efter middagsrasten på »Botten» gällde det först att vandra
en besvärlig fjärdingsväg till Blanktjärn. Vid stranden låg en
skröplig eka, som vi begagnade till sundet mellan Blanktjärn
och Hästskotjärn; därifrån färdades vi i båt öfver en del af
sistnämda tjärn till de s.k. <i>hällristningarne</i>. Dessa 
hällristningar eller, rättare sagdt, hällmålningar anses 
verkställda af lappar i urminnes tider. De finnas å en i 
vattnet lodrätt nedstupande klippvägg och äro gjorda med en 
egendomlig, varaktig, röd färg, som dock nu här och där är 
utplånad, särskildt vid vattenbrynet. De framställa ett par 
djurbilder och hvarjehanda besynnerliga tecken. Hvad dessa 
tecken betyda torde ingen nu lefvande menniska kunna utgrunda. 
Dylika hällmålningar skola

för öfrigt icke förekomma i Europa; endast Sibirien och Mexiko
lära kunna framvisa något motsvarande. Hällristningar, som
likna dessa målningar, hafva äfven påträffats på andra ställen
i Jämtland, såsom vid Lilla Skärvången i Föllinge och Glösabäcken 
i Alsen.

Sedan vi betraktat och aftecknat hällmålningarne, togo vi
farväl af lektorn, som härifrån skulle återvända till Ytteräng,
och fortsatte med en förut tingad vägvisare till <i>Åkroken</i>. Den
för vanliga menniskoögon omärkliga »vägen» ledde genom en
sumpig dalsänka. Efter en timmes vandring stodo vi vid stranden
af den vattenrika Långsån — densamma, som genomflyter den
stora Landösjön och under namnet Långan utfaller i Indalsälfven. 
Vid Långsån hojtades en stund förgäfves efter båt, tills
genom en händelse några fiskare ankommo västerifrån och fraktade 
oss öfver. Sedan återstod blott ett kort stycke skogsväg.
I Åkroken rönte vi det välvilligaste mottagande och erhöllo ett
bristfälligt logis i en lada, som saknade dörr. Der dansade
myggen ut och in, störande vår sömn med sina bett och sin
välkända, pipande sång.

Från Åkroken kan man bekvämt färdas till Offerdal och
Nälden. Man går utefter Långsån förbi det storartade 
Långsåfallet till »Höjden» och derifrån till Olden, en mil 
från Åkroken. Från Olden går man ytterligare 1 1/4 mil till 
Rönnöfors, hvarifrån landsväg (2 1/2 mil lång) leder till 
Änge vid Näldsjön. Men som vår håg drog oss till de väglösa 
och intressanta fjälltrakterna i norr, efterhörde vi på morgonen 
följande dag en vägvisare, som kunde föra oss till lapplägret i 
Oldfjällen. Ett sådant skulle, hade man sagt oss, finnas i 
närheten af sjön Korsvattnet.

En vägvisare inställde sig äfven snart nog och befanns vara
en gammal lappgumma, hvars gubbe vi sett vid lappgudstjänsten
i Kålåsen, där han af turisterna lyckades erhålla några 
välbehöfliga kontanta bidrag till sitt uppehälle. Dessa makar ägde
tillsammans endast ett öga, i ty att gubben var fullständigt
blind och gumman enögd. Det hindrade henne emellertid ej
att förträffligt lotsa oss fram till fjällfolket. Vägen var en af 
de besvärligaste. Den förde oss i jämn stigning uppåt genom våta
myrar, där mina tunga s.k. ingeniörskor visserligen skyddade
mig för vattnet, men gjorde vandringen ytterst tröttande.

Sedan vi vandrat omkring en mil, vidgade sig utsikten.
Till v. utbredde sig Sösjöfjalléns väldiga bergmassor; framför oss
upptornade sig Himmelsraften bland en mängd lägre höjder,
tillhörande Oldfjällen. Att sålunda efter en längre vandring
genom skogens halfskymning helt plötsligt stå inför en förut
osedd tafla af öfverväldigande prakt och skönhet, det hör förvisso 
till en fjällresas förnämsta behag. Snart syntes ock till
h. Öfre Oldsjön och Oldklumpen. Sedan började »resan utför»
till Korsvattensån, som tyvärr måste öfvervadas. Vi uppsökte
ett vadställe och gåfvo oss i väg. Vår hund — den sedan
en föregående årsskrift bekante »Mulpus» — ställde sig i spetsen
för företaget. Därnäst gick gumman i sin vattentäta skinnbeklädnad 
lugnt trotsande de strida böljorna och afundad af
oss, som sist vadade öfver den iskalla ån, där vi kände oss
som »äkta sans-culotter», när det våta elementet började stiga
oss öfver knäna. Lyckligtvis var allt snart öfverståndet. Nu
uppstod en ny svårighet. Hur skulle vi finna fjällfolket? Tack
vare lappgummans instinktartade skarpsinne påträffade vi omsider 
tvenne kåtar nedanför ett s.k. »skal» eller en öppning
emellan två branta fjäll; vi togo in i den, som beboddes af
Johan Larsson och hans hustru Sigrid Jönsdotter. Här torkade
vi oss framför elden, öppnade våra matsäckar och läto fjällfolket 
koka kaffe af vårt medförda förråd. Under aftonens lopp
sjöngo lapparne dels unisont, dels i stämmor flera af de sånger,
med hvilka de pläga konsertera i Kålåsen. Johan Larssons
döttrar, Brita och Stina, utmärkte sig i synnerhet för sina
goda röster.

Här vid <i>Korsvattnet</i> visade det sig ännu svårare att få
sofva än i Kålåsen och Åkroken. Jag vaknade gång på gång,
än af köld, än däraf att lapphundarne promenerade öfver min
kropp. På en bädd af granris och med blott en sommarytterrock 
till täcke var det ej heller möjligt att slippa frysa i den 
dagiga kåtan, helst väderleken var kall och fuktig. De lappar
jag förut besökt i Oviksfjällen, tycktes vara långt bättre 
ekiperade än dessa. De syntes åtminstone alltid hafva renhudar
till öfverlopps, hvarförutom deras kåtar voro omsorgsfullare
gjorda och jämförelsevis dragfria.

Följande dag tillbragtes hos fjällfolket. Vi funno oss väl
bland dessa okonstlade naturmenniskor, som visa prof på många

älskvärda egenskaper, då man behandlar dem rätt och ej 
alltför mycket anlitar den vid gudstjänsttillfällena i Kålåsen till
öfverdrift begagnade erotematiska metoden. Vi åsågo på f.m.
indrifningen af renhjordarne, huru renkorna fångades med en
slags lasso och mjölkades samt märkningen af kalfvarne. På
e.m. bestego vi det närmaste fjället, af lapparne kalladt 
<i>Gupptel-Sjiani</i>. Att det lönade mödan, därom öfvertygades vi redan
på de första afsatserna och i synnerhet sedan vi hunnit toppen.
Tyvärr kunde lappgossarne, som följt oss upp, ej upplysa oss
om namnen på alla de fjäll, som i det vidsträckta panoramat
särskildt tilldrogo sig vår uppmärksamhet. Efter återkomsten
till kåtan fingo vi dock delvis komplettera deras ofullständiga
uppgifter. Närmast men på motsatta sidan om »skalet» låg
Duigais eller Lapplufvan. I N O syntes Stenfjällen; i N V,
ej långt från sjön Korsvattnet, Nourrike och Durrasvare; något
längre bort det väldiga Skatrie med »Himmelsraften», det högsta
af Oldfjällen. I öster syntes Ansättfjället och Hotagsfjällens
sågbladsliknande bergsrygg. I väster återsågo vi Kålåsfjällen, i
söder Åreskutan och Oviksfjällen. Men taflan hade ock sina
mildare, mera leende partier: den vida Offerdalsbygden med sin
kyrka, sina byar och sjöar, bland hvilka Landösjön utmärkte
sig för sin storlek.

Den 17 juli kl. 12 på dagen bröto vi upp från lapplägret.
Johan Larsson och hans dotter Brita, som skulle hjelpa till
med höskörden i Ansätt, blefvo våra vägvisare till sistnämda
by, hvarifrån vi ämnade bestiga Ansättfjället. Efter en 
kringgående rörelse utmed ett namnlöst tjäll nedstego vi under regn
och blåst i den dalgång, som genomflytes af Fisklösån, och
vadade öfver denna å, hvilket skedde utan större svårighet. Så
småningom upphörde regnet. I fjällsluttningen på andra sidan
ån hade lapparne ett rastställe, där vi slogo oss ned, kokade
kaffe och åto middag. Dervid gingo de sista brödbitarne åt
straxt i början och vi måste lära oss att på lappskt manér 
använda rökt renkött i stället för bröd. Som vi emellertid voro
hungriga och oberoende af vegetarianska fördomar, läto vi oss
väl smaka, och fortsatte efter en stunds middagshvila vandringen
uppför det fjäll, på hvars västra sluttning vi rastat. Det 
tillhörde Stenfjällen och kallades Ovallifjället. Här hade var hund
tillfälle att göra bekantskap med fjäll-lemmeln — en
bekantskap, som genast öfvergick till bitter fiendskap. Utan minsta
tvekan och med dödsföraktande mod kastade sig det lilla djuret
i den ojämna striden, ilsket skällande och fräsande till sista
andedraget.

På andra sidan fjället utbredde sig en större dal. Å dalbottnen 
befunno sig de ändlösa, lifsfarliga s.k. Ansättfloarne,
som ej kunna öfvergås utan kunnig lots. Här krokade vi länge
och väl, gungande upp och ned på de vattendränkta tufvorna.
Slutligen kommo vi dock fram till Skansån, som öfvervadades,
hvarefter nya myrmarker genomströfvades, tills vi ändtligen kl.
1/2 8 e.m. befunno oss i <i>Ansätt</i>, där vi togo in i bonden Per
Perssons nybyggda gård. Vi hade den dagen gått 2 1/2 mil.

Nästa dag, en härlig solskensdag, ägnades åt bestigningar
af <i>Ansättfjället</i>. Detta berg, som utmärker sig för sitt 
fristående läge och sin vackra form, höjer sig från västra sidan
i jämn stigning och är sålunda lätt åtkomligt. Hvarken myrmarker 
eller svårare branter vålla besökaren obehag. Det kan
väl ej i höjd mäta sig med Åreskutan, men utsikten från dess
topp är knappt mindre storartad än den man har från det
senare fjället; den omfattar största delen af norra och mellersta
Jämtland. I söder glänser Storsjöns vida vattenspegel, i S O
Åkersjön. I N O synes Hotagens kapell på sitt skogsklädda
näs i sjön af samma namn, samt i norr och öster de flesta
sjöarne i Hotagens, Laxsjö, Föllinge och Hammerdals socknar.
Af fjäll syntes en nästan oöfverskådlig mängd ända från Oviksfjällen 
i S V till Juthatten, Grubbdalsfjällen, Penningkejsen,
Munsfjället och Fiskåfjället i norr. De två sistnämda ligga
inom Frostvikens område. Till Hotagens och Laxsjö socknar
höra Erfjället, Tjernafjället och Stakafjället, som framskymta
i N O.

Ansättfjället kan lämpligen besökas från Hotagen, Föllinge
eller Offerdal. Från Hotagen är endast en half mil till 
Häggsjöns by och därifrån 1 3/4 mil till fjälltoppen. Från Föllinge
färdas man till Södra Skärvången (2 mil); vidare till Åkersjö 
(1 mil), hvarifrån man har en half mil till Bakvattnet
vid fjällets fot. Från Offerdal leder landsvägen till Rönnöfors 
(2 1/2 mil); därifrån färdas man öfver Finnsäter till Ansätt
(inalles 2 mil). Vägen från Ansätt till toppen är högst 3/8
mil lång.

Återkomna till byn, hvilade vi ut den dagen, sträckande
oss på sängen och anlitande vår reslektyr. Från Ansätt 
stäldes färden till Hotagen, dit vi ledsagades af den 
lappske nybyggaren Jonas Torkelsson från Jensmessholm. Vi hade först
att vandra en någorlunda dräglig skogsväg, som ledde förbi
Rörvattensbodarne till Rörvattnet. Öfver en vik af denna sjö
rodde vi till den liknämda, stora och välbyggda byn på andra
sidan. Här fingo vi kasta en återblick på de fjäll, vi nyss 
besökt. Från Rörvattnet ledde en god väg, 3/4 mil lång, utmed
Lockringen och sjön Hotagen till Hotagens kyrka. Nu kunde
vi visa vår följeslagare, hvartill vi dugde såsom fotgängare.
Då vi lemnade Ansätt, hade denne ej utan en viss sjelfkänsla
och sjelfbelåtenhet omtalat, huru han vid flera olika tillfällen
tjänstgjort såsom vägvisare åt främlingar, och hur svårt de haft
att följa honom i hans snabba lopp. Hans skryt blef för oss
en uppfordran att gå det fortaste vi förmådde; äfven vår lifliga
önskan att så snart som möjligt vara framme i kyrkbyn verkade 
stimulerande, och vandringen urartade till en slags kapplöpning. 
I skogen, på »neutral mark», tycktes vi vara tämligen jämngoda; 
på myrarne, där vår Jonas befann sig, så att säga, i sitt element, 
hade han ett visst öfvertag; men här, på en hårdt tilltrampad 
körväg, kom han jämmerligen till korta med sina lapp-pjäxor. Gång 
på gång måste vi stanna för att invänta honom, och vi hade svårt 
att återhålla ett triumferande löje, då han slutligen, sedan vi 
anländt till kyrkbyn, linkande kom för att säga farväl.

I <i>Hotagen</i>, målet för dagens vandring, uppsökte vi den
gård, som syntes oss mest inbjudande. Den befanns vara prestgården. 
Ställets pastor var ej hemma, hvilket dock ej hindrade,
att vi mottogos på det mest gästfria sätt och rönte ett vänligt
bemötande, isynnerhet sedan vi efter en grundlig toilett antagit ett mera civiliseradt utseende.

På kvällen gjordes ett besök i kyrkan, hvars yttre i hög
grad tilltalat oss, då vi först sågo den från Ansättfjället. Den
tycktes dock höra till de föremål, som taga sig bäst ut på afstånd 
och förlora vid en närmare bekantskap. Kyrkans inre
var allt annat än tilltalande med sina hvitmenade väggar och
sin misslyckade altarprydnad, som snarare kunde kallas ett
monument på den goda smakens graf. Altartaflan är, om 

något, ett »mästerstycke i det alldeles rasande.» Den är en kopia
efter Hertzbergs altartafla »Kristus på korset» och enligt 
uppgift utförd af en viss byggmästare, som fått det olycksbringande
infallet att försöka sig i figurmålning. Om en i Refsunds kyrka
befintlig kopia af samma hand efter samma original lärer en
kännare hafva yttrat: »på hela taflan finnes ingenting lefvande,
undantagandes — dödskallen». Samma omdöme kunde äfven
tillämpas här. Figurerna äro på det sorgligaste sätt karrikerade 
och förvandlade till verkliga skräckbilder. Det hela gjorde
ett obehagligt, ja pinsamt intryck, och det var ej utan, att vi
kände en viss lättnad, då vi lemnade kyrkan.

Dagen därpå, som var söndag, hölls ingen gudstjänst i kyrkan, men 
i stället s.k. klockaremässa i skolhuset. Kl. 3 e.m. afgick en 
ångbåt, Elgen, som vi medföljde. Dagen var klar
och varm, sjön spegellugn. Sjön Hotagen har i sin öfre del
ett visst sydländskt tycke; man kunde tro sig vara på Mälaren,
då man ser de många holmarne och skären. Snart störes dock
illusionen, då till h. åtskilliga berg och fjäll såsom Bläckberget, 
Juthatten och Ansättfjället börja visa sig. Till vänster synas 
Flintberget och Påskberget samt byarne Flinten och Ålviken, den 
sistnämda med en välbyggd inspektorsgård. Midt emot
Åviken läto vi landsätta oss jämte ett par af ångbåtspassagerarne, 
som ämnade sig till Norra Skärvången, en by inom Föllinge socken. 
Vi gjorde dem sällskap dit, dels följande en god
skogsväg, dels roende öfver en mindre sjö: Lilla Skärvången.
Från byn läto vi ro oss en halfmil öfver Stora Skärvången och
anlände så till byn <i>Södra Skärvången</i>, där vi hos bonden Per
Jonsson skaffade oss tak öfver hufvudet för natten. Södra Skärvången 
ligger midt i en krets af byar, som i en framtid torde
komma att bilda en särskild församling. Ännu så länge höra
de. till Föllinge. I byn finnas skolhus, kyrkogård, klockstapel
och en kyrksal, där gudstjänst förrättas sex gånger om året.
Från gården, der vi bodde, hade vi åt öster en förtjusande utsikt
med den holmrika sjön i förgrunden och Tjernafjället i fonden.

Från Södra Skärvången togo vi oss på egen hand fram till
Stångviken vid norra ändan af sjön Gysen. Här hade vi hoppats 
på roddare, men påträffade till vår förvåning icke en lefvande 
varelse, fast vi genomforskade hela byn. Det var tydligt, att 
folket gifvit sig ut på slåttern. Och den ligger i dessa

trakter ofta mycket långt från bostäderna. Hvad var att göra?
Vi funno på råd och togo en båt, hvarmed vi rodde öfver till
sjöns södra strand, där vi sett något röra sig. Här lyckades vi
ock efter åtskilliga underhandlingar få roddare till den s.k.
Holmen, 3/4 mil längre i söder. Sedan vi på Holmen ätit middag å 
Ol. Hemmingssons vattenomflutna, björkbeskuggade och
herrgårdslika hemman, fortsatte vi sjöledes till Holmsjön nära
Gysens södra ända. Vi hade antagit, att stark väg skulle leda
härifrån till <i>Landö</i> i Offerdal. Så var dock ej förhållandet.
På sina stadsresor färdas innevånarne i denna trakt ej öfver
Landö utan öfver Lundsjön (2 mil från Holmsjön) till Aspås
kyrka och Krokoms järnvägsstation (ytterligare 2 mil). Vi
skaffade oss emellertid vägvisare till <i>Landö.</i> Färden gick till
en början genom en skog öfver vindfällen och moras. Sedan
vi på en bro öfvergått Åkerån blef vägen bättre, hvadan vi
hemskickade vägvisaren. I hällregn tågade vi genom en del
af Landö by, tills vi kl. 9 e.m. anlände till Ol. Kristenssons
gård, hvilken man för oss rekommenderat såsom lämpligt natthärberge. 
Vi hade denna dag färdats 3 mil, deraf 1 3/4 mil
till fots på högst besvärliga vägar och beslöto att ej anstränga
oss med tidigt uppstigande följande dagen. Det visade sig
ock tämligen onödigt, enär det äfven denna dag regnade utan
uppehåll.

På grund af dessa ogynnsamma väderleksförhållanden dröjde
vi i det längsta med afresan från Landö. Först kl. 1 sade vi
farväl till vårt värdfolk och gåfvo oss ut i regnet, följande en
god byväg, som förde till Bredbyn. Ett stycke utanför Landö
passerade vi Långan vid Landösjöns utlopp; större delen af den 
2 1/2 mil långa sjön syntes till h. Då vi ankommo till
Bredbyn (3/4 mil från Landö) hade regnet redan upphört. Därifrån 
förde en landsväg utefter sluttningarne af Riseberget genom Bergs, 
Tulleråsens m.fl. byars områden. Från vägen
hade vi till v. utsikt öfver Näfversjön och omgifvande skogsmarker, 
som härifrån syntes ofantliga. Vid Tulleråsen började
vägen luta ned mot Offerdalsbygden. Kl. 7 e.m. anlände vi
till <i>Änge</i> gästgifvaregård, vackert belägen vid Ängesåns utlopp
i sjön Nälden. Härifrån är blott en knapp fjerdingsväg till Offerdals 
kyrka, hvars torn synes från kullen på andra sidan om
ån. Från gårdsplanen har man en anslående utsikt öfver sjön.

Följande dag, d.v.s. onsdagen den 23 juli, gingo vi ombord 
å en ångbåt, som inom kort förde oss till Näldens järnvägsstation. 
Här tog jag afsked af min reskamrat som skulle
återvända till Undersåker. Ingendera af oss fann sig ega skäl
att ångra vår visserligen besvärliga, men på det hela intressanta
och uppfriskande fjällfärd, från hvilken några minnen här meddelats 
årsskriftens läsare.

Till sist må för skildringens förtydligande några afståndsuppgifter 
här finna plats.

<tab> <tab> Nälden—Hjerpen ........................ 4 1/2  mil.
<tab> <tab> Hjerpen—Bonäset ....................... 1       »
<tab> <tab> Bonäset—Kålåsen ....................... 5 3/4   »
<tab> <tab> Kålåsen—Ytteräng ...................... 1       »
<tab> <tab> Ytteräng—Botten ....................... 1 3/4   »
<tab> <tab> Botten—Åkroken ........................ 1       »
<tab> <tab> Åkroken—Korsvattnet ................... 1 1/2   »
<tab> <tab> Korsvattnet—Ansätt .................... 2 1/2   »
<tab> <tab> Ansätt—Hotagen ........................ 2 1/4   »
<tab> <tab> Hotagen—Ålviken ....................... 1 1/2   »
<tab> <tab> Ålviken—Södra Skärvången .............. 1 1/4   »
<tab> <tab> S. Skärvången—Holmsjön ................ 1 1/2   »
<tab> <tab> Holmsjön—Landö ........................ 1 1/2   »
<tab> <tab> Landö—Änge ............................ 1 3/4   »
<tab> <tab> Änge—Nälden ........................... 1 1/4   »
<tab> <tab> <tab> <tab> <tab> <tab> <tab>     Summa 30 mil.

<tab><tab><tab><tab><i>C. H.</i>

*

<b>Genom Dalarne in i Norge.</b>

Det led mot midsommar. Hvarenda liten blomsterplätt i
staden grönskade och frodades, så det var lust att se, båtar
tjärades och nymålades och skötos ut i de glittrande vågorna.
Nere vid stationen var lif och rörelse; der reste familjerna
X., Y. och Z. ut till sina sommarnöjen. Fru Å. och fröknarne
Ä. och Ö. till Marstrand eller någon annan »stilig» badort.
Solen brände stadsgatorna, men från skogen kommo svala
fläktar, doftande af fullt utsprucket löf, smekte kinderna och
tycktes locka: »Kom ut i naturens rike, ut i den friska, svala
skogen, där mossan ligger så mjuk i granens skugga, genomväfd 
af ormbunke och linnéa. Ja, kom och drick skogens
lifselexir i djupa drag och jubla med foglarne: hvad lifvet
dock är skönt att lefva!» Den lockelsen kunde jag icke länge
emotstå, och så hände sig, att jag och en kamrat själfva 
midsommaraftonen hamnade vid Insjöns station, för att därifrån
gå ombord på den ångbåt, som skulle föra oss till Leksand i
Dalarne. Ty <i>naturligtvis</i> skulle vi öfver vara en midsommar i
Dalom, den mest måleriska del af vårt land vid denna tid.

Stilla och klar flöt Dalälfven och famnade i sitt glänsande
djup den rodnande aftonhimlen och de lummiga stränderna.
Allt färgrikare blef taflan, ju mera man närmade sig Leksands
Noret; små nätta, röda hus lågo måleriskt grupperade här och
där, på vägarne skymtade hemvandrande dalfolk i sina lysande
dräkter, bjällerklang hördes fjärran från, blandad med 
vallkullornas klara locktoner, båt efter båt, prydd med friska
löfruskor, tog samma väg, som vi, mot Noret. Där var lif
och rörelse på stranden; dalfolk och turister vimlade om 


hvarandra i brokig blandning. Sedan vi å hotellet förfriskat oss
efter resan gingo vi ut i den fagra midsommaraftonen. Byn
gör ett vänligt och gladt intryck, och utsikten öfver älfven har
punkter af ovanlig skönhet. Kransbindningen hade börjat.
Ungersvennerna kommo med stora fång blommor åt sina tärnor,
som oförtrutet bundo under skratt och glam, och snart stod
midsommarstången där i sin skrud -- oho, ohej! -- och nu
togo gamla och unga i ring däromkring, och dansen pågick en
stund öfver stock och sten, hvarefter den efter ett par spelmäns
sprittande toner fortsattes nere på bryggan till långt fram på
morgonen. Men vi försedde oss med en kaffepanna med tillbehör 
och tågade upp på Käringberget för att se solen gå upp, och 
medan kaffekitteln pustade och ångade så däjligt, och
lågorna bildade en riktig Valborgsmessoeld, beundrade vi och
många andra främlingar det vidsträckta och omväxlande panorama, 
man har häruppifrån och fingo snart se Helios stiga
upp ur sin rosenpaulun efter några få timmars hvila -- strålande 
-- utan ett moln öfver sitt blida anlete.

<img> 
Kyrkbåt vid Leksand.
</img>

Hvilken stämningsfull tafla erbjuder icke Leksands vackra
kyrka och kyrkogård en midsommardag. Redan tidigt på
morgonen börja stora grupper af dalfolk samla sig kring kyrkan
eller sprida sig kring stränderna, och går man ned i den 
parklika delen af kyrkogården, ut på de utbyggnader, som höja


sig öfver den branta stranden, och hvarifrån man har en härlig
utsikt, ser man båt efter båt glida fram; det är de s k. 
kyrkbåtarne, ofta försedda med ända till åtta par åror och 
bemannade med dalfolk i sina helgdagsdräkter. Men klockorna
kalla -- dessa malmrika klockor för hvilka dalfolket vågat
lif och blod! -- och vi följde skaran in i det vackra templet,
som nu erbjöd en färgmättad, utomordentligt målerisk anblick,
och lyssnade till psalmsången, som jublande och klar steg upp
mot det höga, blandad med barnajoller och barnskrik -- ty
dalfolket går vanligtvis man ur huse till kyrkan, till och med
den allra minste på några veckor tages med, där han ibland
på sitt mindre musikaliska manér deltager i kyrksången, under
det den ett par år äldre brodern voltigerar öfver bänkraderna,
skrattar och jollrar, men detta stör på intet vis predikanten
och hans andäktiga åhörarskara.

Tillika med sin psalmbok och näsduk bära kullorna starkt
doftande blommor med sig. En vänlig kulla, som såg min
brist i detta afseende förärade mig en väldig tulpan med ett
så välvilligt leende, att jag henne till ära satte den midt på
bröstet, där den vajade som en brandflagg hela dagen. Sedan
vi tagit oss ett uppfriskande bad i älfven, förflöt vår förmiddag
under »dolce far niente» i solgasset å andra älfstranden, där
vi hade den skönaste utsikt åt Noret, och där vi kunde se
kyrkfolket komma. Då blef det lifligt på stranden; här och
där slogo sig skaror ned i backsiuttningarne uppdukande sin
matsäck, andra begåfvo sig ned till båtarne för att genast
anträda återfärden. Och se där kommo hand i hand ett brudpar
med sitt följe, alla rikt prydda med blommor och grannlåter
-- bruden för första gången bärande de gifta kvinnornas
prydnad, den hvita mössan. På starka armar lyfte brudgummen 
sin näpna, rödkindade brud i båten, svennerna och tärnorna 
fattade hvar sin åra, spelmannen lät höra en drillande
brudelåt, och framdrifven af fjorton par kraftiga armar flög
båten fram mot bröllopsgården.

På aftonen sade vi farväl till det väna Leksand och fortsatte 
vår färd till Rättvik. Allt öfverflödigt bagage hade vi
sändt med ångbåten förut till Karlsviks hotell och gingo nu
lätt och friskt under sång och glam vår väg framåt. Vid
midnattstid kommo vi till Bergsängs riksbekanta backar. Det

var en af dessa undersköna midsommarnätter, som blott norden
äger, då luften tycks dallra af en underlig gyllene dager, som
ger åt alla föremål ett så bedårande skimmer, vinden tycks stå
stilla liksom bäfvande, för att ibland taga ett djupt andetag,
som smeker kinderna -- ljumt och doftande -- lätt som en
stulen kyss. Det ligger trånad i luften våra ljusa, ljumma
sommarnätter! Och medan vi med förtjusning läto våra blickar
hvila på denna fagra fläck af Guds sköna jord, som utbredde
sig för våra fötter och sträckte sig vida omkring, långt bort
där Siljan låg, förtonande i dimma, med Sollerön dess sköna
öga, äfven halft beslöjadt, liksom sömndrucket -- klungo klara
toner så lockande ur djupet. Vi lyssnade andlöst, -- var det
någon ungersven, som sände en hälsning till sin hjertans kär
där borta bland bergen eller -- enligt de sagor, som tjusat
oss så en gång -- kanske Necken själf, som lät höra sina
locktoner, under det älfvor, nissar och skogsrån som bäst
drefvo sitt spel nu vid midsommartid? -- Ett tack emellertid
till den, som gjorde denna stund så stämningsfull för oss!
När den sista tonen förklingat fortsatte vi vår färd under
afsjungande af den gamla dalasången: »Jag vet ett land … »
Tidigt på morgonen kommo vi till Karlsviks prydliga
hotell, efter att hafva hvilat ut oss några timmar i en hölada
under vägen -- hvilket, trötta som vi voro, smakade famöst.
På den rymliga verandan slogo vi oss nu ner njutande af en
god kopp kaffe och beundrande den anslående utsikten öfver
Rättviken, den vackra kyrkan, som glänser så hvit ute på det
lummiga näset, Vikarbyn, som terasslikt klättrar uppför berget
och det dröjde icke länge innan vi ströfvade omkring för att
orientera oss i denna idealiska trakt. I prostgården lånade vi
nycklarne till det åldriga templet, hvars största egendomlighet,
enligt mitt tycke, voro de färgstarka fantastiska målningar på
bondemanér, som prydde de tre läktarne. Äfven i komministergården, 
som välvilligt öppnar sina portar för turisten, gjorde
vi ett besök för att här få den skönaste anblicken af nejden.
Härifrån foro vi pr järnväg till grufstaden Falun, men min
väg förde mig snart åter till dessa bygder, ty jag hade antagit
en inbjudning till Särna. I Rättvik steg jag ombord å den
ångbåt, som skulle föra mig till Mora -- dit äfven går järnväg
för den, hvars tid är knapp. Emellertid var båtfärden på

Siljan synnerligen angenäm, och kaptenen gaf välvilligt alla
upplysningar, jag önskade, angående natur och folk -- ja,
hade till och med artigheten att hissa turistflaggan. I Mora,
som har ett mera flackt och kargt utseende, stannade jag blott
så länge, att jag hann bese det intressanta Wasamonumentet
och fortsatte så vägen till det sköna Elfdalen (40 km. fr. Mora).
Hviloplats å ungefär halfva vägen är Garbergs skjutsstation,
där intet annat fanns att få än vatten, men som jag visligen
hade lifsmedel med mig, led jag ingen nöd. I Elfdalen fick
jag ressällskap till Särna. Som den enformiga sjumilaskogen,
hvilken här vidtager, med undantag af den första ovanligt
sköna halfannan milen till Åsens by, just icke erbjuder annat
af intresse än att pröfva sina krafter och svälta, om man ej är
väl utrustad i matväg, så skaffade vi oss skjuts i byn Väster
Nyckeläng (7,50 pr man). Visst var det litet trångt, tre man
högt med körsvennen, men vi hoppade ur ibland och sträckte
ut i kapp med Brunte. Tidigt på aftonen kommo vi till den
välbygda Hållstugan (36 km. från Elfdalen). Jag slog mig i
språk med mor i gården, och vi blefvo snart vänner. Hon
förde oss omkring på den välskötta egendomen, visade oss den
forna Hållstugan, ett uselt -- och dock i snöstorm och oväder
efterlängtadt skjul, sina visthus, den präktiga ladugården, den
snygga fårkätten beströdd med frisk mossa, det näpna mjölkhuset 
öfver bäcken med dess prydliga inredning, och hennes
ansikte sken af belåtenhet att få visa sin lilla värld. Och när
vi den sköna aftonen flyttade ut ett bord i det fria och dukade
upp vår matsäck därpå, prydde hon det med blomsterkvistar
af det enda lilla träd hon egde! Ack hur lätt skogsbygdens
enkla barn öppnar sin hjärteport på vid gafvel! -- litet 
vänlighet blott, litet intresse för dess verksamhet! Men du, som
klagar öfver, att du mött vresighet och oginhet på din färd --
har du icke kommit stolt och pockande, mån tro -- med stora
fordringar på alla utom på dig själf?!

Följande dag fortsatte vi vår resa, rastade i Bunkrisbodarne
och Särnstugan och kommo på aftonen till Särnabyn, som låg
så inbjudande i dalsänkningen utefter Särnasjöns strand och
med Städjan i fonden. Här hos mina vänner stannade jag ett
par veckor och fick med hvarje dag allt mera behag i denna
trakts natur. Jag tröttnade icke att ligga och plaska ute på

den fiskrika, klara sjön med dess leende stränder, dess små
lummiga holmar; snart kände jag till en mängd fiskställen
också och fick till min stolthet både gäddor och aborrar, när
turen var god. Att fiska var en mycket omtyckt sport i Särna.
Det var en lustig syn att se byns uppväxande ungdom med
uppkaflade byxor stå långt ute i sjön och med ett oändligt
tålamod försöka sin lycka i ur och skur. En dag företogo vi
en utfärd till Fjätrosfallen för att fånga laxöring. Där hade
blott jag otur, men det gjorde detsamma; jag var alldeles 
betagen i fallens utomordentliga skönhet och strändernas yppiga
vegetation, och jag råder turisten att göra en liten afstickare
ditut. Det är blott ett par timmars färd pr båt, och så --
om han är metare -- kan han kanske ha turen att få en eller
annan fet laxöring på kroken, och det är ju icke att förakta,
eller hur?

Min första längre utflykt från Särnabyn gällde Sveriges
högsta vattenfall Njupeskär. Sex man högt rodde vi till
Hedens by (11 km.) och gingo sedan den 22 km. långa vägen
till Mörkret -- en roande och äfventyrlig färd, ofta på smala
spänger öfver kärr och myrar. I Stenvallen rastade vi. Där
fingo vi en stor präktig filmjölksbytta ut till oss i gröngräset,
jämte 6 träskedar och åto oss mätta därur i största endräkt
och munterhet. En sådan lyx som tallrikar fanns icke! Följande 
den alltjämt väl bläckade vägen fortsatte vi sedan till
gården Mörkret, vackert belägen vid Njupsjön. Här fingo vi
rum och mat och gingo tidigt till hvila för att i morgongryningen 
begifva oss till fallet. Vi hade visserligen bestämt
oss för att se det bestråladt af morgonsol, men här hade vi
ingen talan; ett fint duggregn beslöjade den tafla, som slutligen
upprullade sig för oss: Njupan störtande sig utför den 125 m.
höga, skrofliga klippväggen ned i en väldig klyfta, där det
var isande kallt, och där snö ännu kvarlåg i drifvor. Det
ihållande regnet gaf ännu mörkare prägel åt den sällsamt vilda
anblicken och harmonierade säreget därmed.

På denna intressanta färd följde en ytterst angenäm tur
till Städjan. En vacker morgon sköto vi åter ut båtarne och
begåfvo oss -- ett sällskap af åtta skandinaver -- den vackra
båtleden till Elfros (16 km.). Men sjön suger; dit framkomna
dukade vi upp vår medförda middag i gröngräset, hvilken

smakade förträffligt och begåfvo oss sedan under skämt och
sång landsvägen framåt. När vi gått circa 3 km. visade oss
bläckningen till höger den ungefär 9 km. långa skogsväg, som
slutligen förde oss fram till Åsvallens fäbodar vid fjällets fot.
Här var den förnämsta fäbodstugan redan upptagen af turister,
men en gammal gumma afstod sin lilla stuga åt oss för natten,
hvarest vi huserade efter behag, kokade kaffe ett par repriser,
berättade historier, och tiden flög snabbt fram till klockan
half ett. Då började vi uppstigandet i den sommarljusa midnatten, 
följde en stund stigen i furuskogen, men klättrade
sedan på måfå uppför det branta fjället. Dit furan och björken
ej förmådde stiga, där vidtogo fält af mjukaste renmossa, hvilka
äfven sträckte sig ett stycke uppåt topparne. Hvad luften
här uppe var ren och lätt, den nästan tycktes bära mig! Med
lätta språng var jag snart uppe på stortoppen, där det blåste
friskt, hvarför jag sökte mig lä bland klippblocken och fann
där en naturlig tron, formad af klipporna; här satt jag nu så
stolt till mods, som vore jag bergakonungen, och de, som
klättrade där borta uppför bergets sidor, voro mina trogna
tjänsteandar, dvärgarne. Och blicken famnade detta väldiga
fjällrike med sina smekande förtoningar från djupaste grönt till
ljusaste blått, och där tjärnar och fjällsjöar lågo likt gnistrande
diamanter på en böljande sammetsrobe. Där långt i norr --
bortom Nipfjället -- kunde jag se in i Härjedalen, här i denna
blånande fjällkedja, som sträckte sig åt nordost -- sökte jag
urskilja Saltfjället, Sölenfjället, Svuckostöt -- och hvad de
hette alla, som skymtade där borta. Nu purprades de lätta
skyarne i öster och solen gick upp kl. 2.30 till hälften insvept
i en rosenslöja, men dubbelt skön just så och gaf lif och
stämning åt taflan. Ännu dröjde vi där uppe ett par timmar,
tills hungern dref oss ned, sedan vi dock först gifvit vår tribut
åt den hög af namnstickor, som samlats år från år i Stenskjulet 
högst uppe på toppen. Några af sällskapet samlade
renmossa i sina filtar, och så bar det af ned till fäbodvallen,
dit ett litet husmorsämne bland norskorna skyndat i förväg
och anordnat frukosten, som afåts med häpnadsväckande aptit.
Så en timmes sömn på den svällande renmossan, utbredd i
skuggan ute på vallen, och sedan åter: avanti! När man åter
kommer ut på stora landsvägen, kan man fortsätta denna

vidare till Idresjön (5 km. fr. Elfros). Jag tog denna väg för
att öfver Norge återvända hem. Genom Herr Paulsrud, Idre,
hade mina reskamrater beställt båt emot oss, som förde oss
öfver den vackra leende sjön till Idre glest bebyggda kyrkoby.
Här funno mina kamrater godt logis hos Herr Paulsrud, men
som det ej fanns plats för oss alla där, bodde jag förträffligt
hos en Fru Bergström. I Idre tillbragte vi en angenäm dag,
rodde, slogo käglor, orienterade oss i byn och följde på aftonen
Herr Paulsrud ut på laxöringsfiske å flugor. Ett lustigt fiskesätt: 
7 à 8 beklädda krokar liknande flugor fastgöres på korta
snören å en ref, som hålles stram medels ett bräde. När den
metande går framåt hoppa och dansa flugorna öfver vattnet,
laxöringen skyndar att gripa det läckra bytet och fastnar på
den förrädiska kroken.

Dagen därpå fortsatte vi vår färd till Storbo (circa 33 km.).
Den nya landsvägen till Norge gick i början i jämt stigande,
var grusig och tung, men blef småningom jämn och fast som
ett kammargolf till framemot Storbo, där den åter blef tyngre.
Där hvilade vi oss ett par timmar, åto en styf matsäcksmiddag
och fortsatte sedan med båt öfver Storbosjön till Drefsjöhyttan.
Ännu en bit gledo vi förbi lummiga svenska stränder, men
plötsligt visade sig en väldig uthuggning, som sträckte sig
tvärs öfver skogen å ömse sidor om sjön så långt ögat kunde
nå, höga och stolta blickade här de svenska och norska furorna
öfver på hvarandra.

Med ett par kraftiga årtag vände vi båten i samma linie
som riksgränsen och höllo stilla. Här drucko vi en afskedsskål
till gamla Sverige och stämde upp en hälsningssång till broderlandet, 
hvars »høje fjelde» med Sölen i spetsen hälsade oss
välkomna i fjärran.

Genom Norge öfver Fämundsjön, Röros och Trondhjem
fortsattes färden. Efter att hafva beundrat den storslagna 
Merakerdalen anlände jag vid Storlien åter till fäderneslandet och
besökte sedermera Jämtlands mest omtalade vattenfall Tännforsen 
samt besteg bergjätten Åreskutan.

Samma dag styrdes kosan till hemmet, som jag lämnat
blek och öfveransträngd, men dit jag nu ankom, brunhyad
som en zigenare, full af helsa och lifsmod och färdig att med
ifver och nöje taga ihop med de alldagliga göromålen.

Ja, lefve det fria lifvet i skog och mark! Det är icke
endast kroppen, som mår godt däraf; ur hjärta och sinne blåser
bort månget osundt och smått för att lämna rum för friska,
mäktiga känslor och tankar, glömska af det egna »jaget»,
tacksamhet, beundran och lefnadsfröjd!

<tab> <tab> <tab> <i>Carlan.</i>

<h1>På fotvandring i lappländska fjällbygden.</h1>

(Gellivara--Killingi--Kaalasluspa--»Järnfjällen»--Kurravaara--Jukkasjärvi).

Redan i början af April hade det uppe i öfre Norrbotten
och Lappland börjat att varsla för beståndande blidväder och
lika tidig vår som anno 90: snön smälte undan på myr och i
skog, svan och gås drogo norrut allt hvad de hunno. Men så
blef det kallt med ens, duktigt kallt ändå. Flodvattnet på
älfven stelnade till skroflig pipkrake, den sjunkande snön öfverdrog 
sig med en skorpa af hård skare och allt, som minde om
vår, lemnades utan vidare att frysa till döds. Maj var stormig 
och kulen. Där isen brutit upp på älf och bäck, blef det
ingen »flod» af, nej, vattnet dunstade bort utan att någon
kunde begripa, hvart det egentligen tog vägen. Vårfloden blef
således noll och ingen, nu hoppades man på efterflödet, den
s. k. fjäll- eller midsommarfloden, som kommer med kyligt
vatten från den snörika fjällbygden. På älfbackar och betesvallar 
hade nybyggarne som vanligt släppt ut korna strax snön
gått undan, men där spanade dessa förgäfves efter ett grönt
strå, stackare, ty det hade ju hvarken funnits eller fanns någon 
värme i luften; vegetationen var som död, björken stod
fortfarande i vinterro uppe i Lappland, men knoppades likväl
mot slutet af månaden nere i kustlandet. Så kom Juni, och
det värsta var att denna, sommarmånaden, ej var stort varmare 
än Maj. Solen stack visserligen på ibland under förmiddagarne, 
men på nätterna frös det gifvet -- -- och då hade
man ändå gått och längtat så ifrigt efter vår och vårsol -- ja,
nog var det hårdt alltid! Nybyggare och flottningskarlar voro
också mycket modstulna, ty det artade sig ju tydligen till oår
och missväxt, till nöd och elände. Först omkring den adertonde 
Juni blef det varmare, och som solen då var uppe både

natt och dag, drefs växtligheten med ens så snabbt framåt,
som ske plägar endast norr om polcirkeln -- alla växter blommade 
emellertid omkring 14 dagar senare än de närmast föregående 
åren. Och det blef skaplig fjällflod, så att timmerstockarne 
som vanligt kommo drifvande nedför älfvarne, där
de gungade ned genom forsarne och stodo på hufvudet i vattenfallen.

*

Den 4 Juni besteg jag i sällskap med min fästmö och
några bekanta <i>Gellivaradundret</i>, hvartill fjällets namn osmakligt 
nog blifvit förvrängdt från de båda bygdenationernas benämningar: 
lapparnes »Gellivareduoddar», finnarnes »Vasaratunturi». 
Det var full vinter däruppe på fjället, skaren låg hård
och präktig öfver de snöhöljda branterna och platåerna, endast
i skogsregionen bar det igenom, så att vi där emellanåt plumsade 
ned ofvan knäna i den djupa snön. Fjällhyddan på toppen
Vasaratjåkko var tillbommad och dess fönsterluckor tillskrufvade, 
men snart hade vi brutit loss alla förspikade bräden samt
hyggligt och ordentligt öppnat dörren med den nyckel, som vi
mottagit af Turistföreningens ombud, den vänlige doktorn nere
i kyrkobyn. Fönstren befriades därpå från sina skyddsluckor
och inom kort kunde vi se solens röda, darrande reflexspel i
rutorna. De, som varit sist uppe förra året, hade emellertid
ingalunda betett sig som sannskyldiga turister ägnar och anstår!
Hela den servis, som i fjällhyddan finnes att tillgå, var nämligen 
nedsölad och utstyrd med ingrodda matrester, de »löfstrandska 
glasen» voro nedpunschade, skohö, smörgåspapper och
ölbuteljer lågo rundt om golfvet. Som vi nu hade fruntimmershjälp 
att tillgå och medförde några rena handdukar, fick
därför den i en kastrull smälta snön bli till diskvatten för allt
det myckna, som tarfvade en grundlig rengöring -- jag vill i
sammanhang härmed på det allvarligaste hvarjom och enom
förehålla den oeftergifliga nödvändigheten och den moraliska
skyldigheten att <i>hvarje turist, som tager in i en fjällstuga,
där skall göra rent efter sig och anskaffa nödigt bränsle åt
dem, som därnäst besöka hyddan</i>. Vi hade som sagdt ett
rätt grundligt arbete, innan allt blef i ordning. Sopningen
hade under tiden på ett något så när drägligt sätt utförts af

den i Dunderbestigningarnes och apatitens historia oförgätlige
lappen Kittokk, som medföljt i egenskap af bärare. Flaggan,
som till följd af trassel med linan ej kunde hissas upp i topp
på stången, där denna utmanande står på en klippbrant, fästades 
dekorativt upp inomhus på ena väggen, ett af borden dukades 
hastigt af vänliga händer och snart sutto vi där med
allehanda kräselig matsäcksmat, små hemtrefliga flaçoner ej
till förglömmandes. Ja, säga hvad man säga vill, spela 
»matförhållandena»  ändå en ej så ovigtig röle, när det gäller 
trefnaden på en turistutflykt, och både många samt högstämda
torde så t. ex. de loford vara, som på Dundrets topp uttalats
öfver den oöfverträffliga Fru Smith och hennes dito smörgåsar
med salt kött som »påbröd».

Vädret hade länge varit det allra härligaste. Vida omkring 
darrade solljuset i rödt öfver glittrande skarsnö, träsken
och älfvarne lågo isbelagda, fjällen ringlade dunkelhvita sin
väldiga kedja i vester -- jag håller för visst, att till sommaren
en hel del turister komma upp till Gellivara för att, nu sedan
kommunikationsförhållandena blifvit fullt ordnade, njuta af allt
det mäktigt gripande, det ödsligt sköna, fjällbygden har att
bjuda på. Hvad mig beträffar har jag haft riktiga andaktsstunder 
däruppe på fjälltoppen och har redan tillförene meddelat 
åtskilligt om Dundrets panorama <footnote>Nya Dagl. Allehanda N:o 171 år 1890 (Lilla uppl.) samt Norrb. Kur. N:o 50 samma år.</footnote>. Närmaste anledningen 
till att vi så tidigt bestego fjället var emellertid dels
den, att ingen förut varit uppe där under året, dels att vi
gärna önskade konstatera, att midnattssolen synes redan den
4 Juni. Ja, det var just <i>det</i>, som skulle göras! Och huru
våra observationer utföllo? Jo, det kan jag säga dig i tre ord:
det blef mulet, och då vet du kanske af erfarenhet, att du en
sådan gång ej hade beräknad valuta af din färd. -- Gellivaraborna 
välja därför en afton på de dryga 5 veckor, under hvilka
midnattsolen härstädes synes, när himlen är riktigt klar och
fjälltoppen synes solbelyst.

Som vi nu ej hade just något mer att skaffa på fjället, <i>gjorde
vi snyggt efter oss i hyddan</i>, stängde fönster och dörrar samt
gåfvo oss af på hemvägen. På den vida, öppna platån intill
Vasaratjåkko öfverföllos vi af en duktig snöyra, som räckte

ända tills vi kommo ned i den aflöfvade björkskogen, där vi
plumsade i drifvorna lika ohjälpligt som förut. Det var rätt
svårt att på fjället hålla sig upprätt, när stormen hven fram
och skjutsade på bakifrån allt hvad den förmådde, hvadan jägmästare 
M. fann det lämpligt att utför flere branter färdas på
så sätt, att han åkte på en viss kroppsdel och styrde med sin
käpp, hvilket onekligen såg både löjligt och gemytligt ut. Då
jag har ett synnerligen lifligt intresse för Gellivara såsom turistort, 
vistats där länge, mångfaldiga gånger varit Uppe på »Dundret» 
och genom anordnandet af en lappetnografisk utställning
i kyrkobyn vid riksdagsmännens besök sommaren 1890 anskaffat en del medel till den omnämda hyddan, har jag af
»amour de métien> kommit med min skildring dröja mig kvar
i Gellivara proportionsvis längre, än jag eljes hade ämnat.

*

Den tid var nu inne, då jag i egenskap af jägmästare
skulle ut på ströftåg i markerna. Tjänstgöringen, bestående
hufvudsakligast i utsynings och afvittringsförrättningar, omfattade 
en tid af omkring tvenne månaders oafbrutet friluftslif 
och skulle taga sin början i Jukkasjärvi kyrkoby, dit jag
beordrat en kronojägare att vara mig till mötes den 14 Juni.
En äldre kamrat kunde emellertid ej alls begripa »det kvicka
i en sådan där marschroute», ty som jag nu hade planerat,
måste jag för att komma till Jukkasjärvi färdas antingen en
nordligare väg på 13 mil eller en ungefär lika lång sydligare
öfver byarne Tjautjasjaur, Neittisuando, Kiviniemi och Svappavaara 
-- hade det varit honom, som det gällt, hade han för
visso farit efter landsvägen ned till Öfverkalix (Bränna) samt
omkring Tärendö kyrkoby begynt tjänstgöringen i revirets södra
delar, hvartill så mycket större skäl syntes honom förefinnas,
som det ju ännu var full vinter i fjällbygden, där man antagligen finge ränna på skidor rätt mycket i eländigt menföre samt
slita en hund för resten. Icke för ty, och enär jag ännu ej
varit uppe i fjällen denna årstid, valde jag den nordligaste vägen, på hvilken jag hade att tillryggalägga omkring 12 mil till
fots, innan jag kom fram till den vid Torne älf belägna Kurravaara by, hvarifrån jag båtledes skulle färdas 1 1/2 mil ned till
Jukkasjärvi. 

Åtföljd af en extra kronojägare såsom bärare och min lapphund 
Tsjappes i egenskap af »husbonds gode vän», lemnade
jag således Gellivara på e. m. den 9 Juni för att begifva mig
norrut. Tack vare en s. k. tralla (4 parvis sammanaxlade järnvägshjul 
med plankgolf däröfver), hvilken som bekant framdrifves 
med stakar och som vi hyggligt nog fått låna af en
engelsman på »Platsen», var färden utefter »norska linien» rätt
bekväm i början, ehuru det gick skäligen långsamt i den hårda
motvinden. Det var riktigt kulet och bistert på eftermiddagen,
fjällvinden svepte på så att sanden rök från banvallarna och vi
fröso tappert, där vi lågo utsträckta på trallan med kontar som
hufvudgärd och en filt som täcke. Det kringgifvande landskapet 
var vintrigt och ogästvänligt, ingenting grönskade, djupa
drifvor lågo ännu kvar i skuggan och ej ens på öppna isar
hade snömängderna fullständigt smält undan. I fonden låg
Dundret snöhöljdt och som vanligt imponerande, på sidorna
Siäka- och Allavare m. fl. Vasaraälfvens flöde var ännu fjättradt. 
På kilometern 218 hade bankarne rasat i en stark skärning 
af linien, och som sten och grus där vältat ned öfver
banspåret, måste vi öfvergifva trallan och vandra fram till km.
225, »the rails-tip», hvarest banans schaktning och skenläggning 
blifvit afslutad -- tillsvidare. Härifrån var till <i>Ladnivaara</i> 
lilla nybygge, vårt första nattkvarter, omkring en fjärdingsväg 
med sorgligt väglag öfver hårdfrusna backar och uppblötta 
myrar med bottenkäle. Vid framkomsten till detta ställe
befunno sig också våra i lappskor instufvade fötter i helt »ömmande 
omständigheter», så obetydlig marschen än varit, men
dessa lappskor vålla en alltid obehagligheter i början af hvarje
år, innan man ånyo får vänja sig vid dem, sedan blifva de
oumbärliga.

	*

Arla om morgonen den 10 Juni lämnade vi Ladnivaara
efter att därstädes hafva förskaffat oss ännu en bärare, ty det
var ju oskäligt att kronojägaren skulle knoga med dubbel börda,
så mycket mer som vi misstänkte, att vår marsch för dagen
-- eller de 4 milen till Killingi vid Kaitumälfven -- skulle
blifva nog så dryga. Att börja med var det tämligen skapligt
att gå, om ock marken emellanåt var onödigt genom blöt och
fall med snösörja -- värst var det förstås i uppförsbackarne,
när nästan hvarje steg med de osulade lappskorna ville slinta
på den halkiga terrängen. Vi hade nu flere timmar vandrat
uteslutande i skog, om det också ej var något vidare bevändt
med den: det var sådana där korta, grenrika, mot toppen starkt
afsmalnande fjällfuror och i synnerhet nedtill yfviga granar,
som skägg- och tagellafvar gjorde sig all möjlig möda att lefvande 
förtära. Så småningom hunno vi ned till <i>Tabmokjokk</i> 
och som vi efter karlarnes utsago då tillryggalagt halfva vägen,
ansågs synnerligen lämpligt att hålla middag. Till kaffepannan
hämtades därför vatten ur den porlande bäcken, smörasken,
kornbrödet, det lufttorkade renköttet och den andra matsäcksmaten 
dukades på en filt bland kråkris och vide, där vi nyss
slagit oss ned och snart mumsade med den aptit, som man
har endast ute i fria naturen och som ger katten i, att anrättningarne 
ej äro så öfverdrifvet fina och deliciösa. När
sedan kaffe eller choklad inmundigades, medan pipröken drog
fram i den klara, kyliga luften och utsikterna för återstoden af
dagsleden med intresse diskuterades, rådde det också blott en
åsigt om vår lilla middag: den hade varit enkel, men »smakfull». 
Kronojägare Appelqvist höll emellertid före, att sista
hälften skulle bli kinkigare än den vi passerat, ty han tyckte
att det närmaste fjället, <i>Palkesåivve</i>, lyste alldeles för mycket
hvitt; där funnes godt om snö, sade han, och bure ej skaren,
vore det nästan omöjligt att taga sig fram öfver detta och de
andra fjällen. Den egentliga skogsbygden var det nämligen nu
slut på, och vi hade framför oss en hel serie med fjäll, som
vägen till Torne älf gick öfver. Ja, det fick väl »bära eller
brista» då, det var ju intet annat att välja på! Och vi hade
godt om tid, ty klockan var ej just så mycket ännu.

I vanlig skogslunk voro vi snart stadda på marsch uppför
sluttningarne af det nämnda fjället, från hvilket vi öfver den
kringliggande nejden fingo en hänförande vacker utsikt, som
blef allt mera tilltalande och omfattande, ju högre vi kommo
upp, riktigt gripande skön, såsom endast en vy öfver det ödsliga, 
rent af hypnotiserande fjällpanoramat med älf, myr och
sjö kan vara. Längst i fjärran reste sig fjällen kring Kaitumträsk, 
närmare lågo de väldiga kolosserna kring älfven med 
samma namn och till höger hade vi det granna <i>Tjårro Kiäbble</i>.
Tänk dig snö, i solljuset skinande snö, öfver alla dessa egendomliga 
fjällformationer, mellan hvilka myrar och isbelagda
träsk ligga nere i dälderna -- tänk dig den absoluta ensamheten 
där, långt i fjärran från de stora stråkvägarnes färdevimmel
-- tänk, betänk, att icke en människa står att uppdaga, så
långt som synvidden räcker -- --. 

Kronojägaren blef obehagligt sannspådd, ty snart började
snöförhållandena att te sig allt mera vidrigt. Först kommo
trakter med kvartersdjup snö, sedan blef det allt längre till
botten i drifvorna och till sist befunno vi oss i en sluttning
med gles björkskog, där skaren brast och där vi för hvart steg
sjönko ned till eller ofvan knäna. Och den björkbacken var
då ej måttligt lång heller, vi stretade och knogade, hvilade och
rökte pipa, stretade och knogade ånyo, medan den hvassa fjällvinden 
sökte hindra de öfre kroppspartierna och snön de nedre.
Ja, det var sannerligen för galet alltsammans, man visste ej
om man skulle gråta eller skratta, resigneradt gå och trampa
kvart efter kvart eller springa så länge man orkade för att sedan, 
tillintetgjord, sjunka ihop i den mjuka drifvan. Värst
var det naturligtvis för karlarne, som hade de rätt tunga näfverkontarne 
på ryggen, och allra värst för den af dem, som
turvis trampade upp spår åt de efterföljande. När vi med en
fart att kunna tillryggalägga milen på ungefär 8 timmar hållit
på länge och väl på detta sätt, satte vi oss alldeles uttröttade
ned i snön och höllo krigsråd. Ansågo vi oss böra fortsätta
-- det var den  stora frågan. Ja, det var tydligtvis litet kinkigt 
att komma fram, det märktes nogsamt, men när det visade 
sig, att det ändå gick, om än smått, tyckte vi det vara
skamligt att vända om, då vi hade tillräcklig proviant med oss
och hade snön att hvila på. Det kunde också vara trefligt att
hafva ströfvat fram öfver fjällen just nu, då på länge, eller
åtminstone sedan vinterföret tagit slut, ingen velat färdas mellan 
byarne; och hela vägen skulle väl ej vara fullt lika öfverflödande 
af snö. Karlarne voro verkligen vida lättare att pressa
än jag en stund förmodat, men de voro också präktiga, sega
och envisa finnar. Hade vi nu haft skidor med på fjället,
skulle det emellertid gått som en dans att komma fram, men
dem hade vi ju ej kunnat använda på barmarken och nu fick
det för resten gå som det börjat.

Från Palkesåivve kommo vi öfver på fjället <i>Tjutekåbbo</i>,
där skaren ibland bar, ibland brast, och där vi ibland sjönko
ned blott en fot, ibland öfver alnen i den djupa snön. Det
var just detta att man måste väga hvarje steg, som framför
allt gjorde färden besvärlig: ofta kunde man ju nämligen obehindradt 
gå långa sträckor på skaren, men så kommo svagare
ställen, där man än plumsade igenom, än kunde hålla sig uppe
-- då öfre snölagret alltid var mer eller mindre hårdt, blefvo
våra fötter snart olidligt ömma och värkande härigenom, så
mycket mer som skorna blifvit uppblötta i myrarne. Det var
en enformig, sträfsam vandring detta, då man fick uppbjuda
all sin viljekraft för att ej digna ned eller rasta alltför ofta.
Den enda omväxling, som bestods, var när någon ripmamma
förskräckt lyfte från sitt rede invid björkstammarne, där grendroppet kommit snön att smälta undan och där vi nästan alltid 
upptäckte hennes många, vackra ägg, där de konstlöst
blifvit lagda på en frostig löfbädd -- ripmamma hade ändå
bättre än våren följt med sin tid. Dessa fåglar var det för
öfrigt godt om och litet emellan stötte vi upp någon riptupp,
som försmädligt skrattade åt våra vedermödor. Under rasterna
hade vi litet förströelse ej endast genom att språka och röka
pipa, hvilket man för andningens skull sannerligen ej kunde
under pågående marsch, utan äfven -- hufvudsakligast, vill jag
minnas -- genom att i stum, religiös beundran se ut öfver de
granna fjällkedjorna. Småningom led det till afton, men då
voro vi också rätt nära <i>Killingi</i>. Väglaget blef bättre och
bättre, vissheten om att snart få hvila gjorde att vi ordentligt
togo ut stegen som i början på dagen, men nog linkade vi
också rätt duktigt emellanåt, när vi kommo att stöta våra
ömma fötter mot stenar eller trädrötter. Snart sågo vi den
breda, isbelagda älfven framför oss och öfver den dyrbara, tyvärr 
ingalunda färdigbygda järnvägsbron vandrade vi därpå
fram till gårdarne, där jag i ett litet krypin fick reda på en
säng, kastade mig ned däri utan att kläda af mig samt dödstrött 
insomnade, medan jag som i en dröm hörde Tsjappes
gnällande syssla med sina tassar. Klockan var nu öfver 10 på
kvällen, hvadan vi hållit på dryga nio timmar med de sista 
tvänne milen -- det var den mest ansträngande marsch, som
jag varit ute för, fast jag bara haft bössan att bära på.

	*

Den 11 Juni vaknade jag först vid 9-tiden, kännande mig
hungrig och fortfarande ömfotad -- det förra kunde afhjälpas,
det senare hade däremot alla utsikter för sig att blifva förvärradt, 
enär vi denna dag skulle tillryggalägga tre mil, måhända
lika besvärliga som gårdagens, till Kaalasluspa. Sedan jag ätit
och varit omkring i de trånga pörtena för att se, huru bybefolkningen 
hade det, vandrade jag emellertid med ett visst
dödsförakt för att öfver höfvan anstränga mig ned ett stycke
efter älfstranden till det vackra <i>Killingi-linka</i>, ett fall som är
betydande både hvad vattenmängden och höjden angår. Efter
att en stund hafva varit där och hört mig mätt på böljornas
dånande stridssånger, gick jag tillbaka till byn och beskådade
i fullt dagsljus den ståtligt anlagda järnvägsbron med dess väldiga 
stenkvadrater och delvis färdiga timring. Vid 11-tiden
voro vi färdiga att gifva oss af, sedan föregående dagens bärare 
blifvit skäligt betald för sin möda och vi i hans ställe
efter mycket besvär lyckats få en ny. Kronojägaren skulle
följa mig ända till Jukkasjärvi; hans outtröttlighet förtjänar för
öfrigt sitt särskilda »mention honorable» längre fram.

Om vägens beskaffenhet till Kaalasluspa visste vi ej det
minsta, enär ingen trafik ägt rum mellan byarne på de senaste
veckorna. Det var därför med rätt stor spänning, som vandringen 
begyntes, då nämligen det antagligaste var, att vi
skulle få lika svårt denna dag som den föregående, och då
undrade vi just, huru vi skulle kunna hålla ihop längre. Till
<i>Tjiskavare</i>, som ligger ungefär halfvägs till den by, vi ärnade
oss, hade vi det rätt hyggligt, ty några sammanhängande vidder
med dylik djup, upptinad snö funnos egentligen ej. Visserligen 
var det ibland några bösshålls väg i björkdungarne, som
man måste passera steg för steg och där man stretade, så att
svetten lackade af hela kroppen, men vi hade känt på värre
under gårdagen. De mot söder vettande sluttningarne af nyssnämda 
fjäll erinrade emellertid nästan allt för mycket och
troget om de svåraste styckena mellan Tabmokjokk och 
Killingi, hvadan vi voro synnerligen tillfredsstälda, när vi ändtligen 
arbetat oss upp på den alldeles snöfria, kala toppen, hvarifrån 
vi hade en utomordentligt storslagen utsikt åt Kaalasjaur
med dess fjäll vid stränderna, åt »järnfjällen»: Kieronavaara och
Luossavaara o.s.v. Azalea och ripriset (Arctostaphylos alpina)
knoppades på försök däruppe på platån, men björken nere på
branterna hade ej ännu kännt safterna strömma något lifligare
i sin stam, den stod helt trankilt kvar i sin fattigmansdräkt
och väntade, att det skulle bli allvar af med våren. På fjällets
hjässa såg jag äfven en hel svärm fjällpipare (Charadrius morinellus), 
hvilken jag äfven observerat i Gellivara dagen innan
färden företogs. De mot norr vända stupningarne af fjället
voro till följd af hård skare jämförelsevis lätta att passera, men
så blef det som vanligt allt annat än lätt, när vi väl kommo
ned i björkmarkerna, där det beständiga, tröttsamma »plumsandet» 
i snö till knäna ånyo begynte.

Bäst vi gingo där, fick jag se Tsjappes ovanligt intresseradt 
syssla med något föremål på snön samt vid vår ankomst
försöka smyga sig i väg med detta, hvilket naturligtvis ej lyckades. 
Det befans vara en död, stelfrusen renkalf, som redan
bar färska vittnesbörd om vännen Tsjappes’ förträffliga aptit.
Troligen har kalfven blifvit född här i närheten utan att modern 
hunnit slicka honom torr, hvarför han trots kärleksfull
omvårdnad dött härute i ödebygden en frostkall dag -- ja, det
är både sorgligt och hårdt, det medgifves, men är ändock en
sak, som under sådana här stränga år ofta förekommer och
ibland blir ödesdiger nog för lapparne. Marschen fortsattes under 
något gynnsammare omständigheter, hvadan Tsjappes, som
länge och väl stoltserande följt oss med sin renkalf i mun och
emellanåt knipit sig en bit däraf, till slut fann det alltför besvärligt 
att söka vidare fortskaffa bytet och med en saknadens
blick lämnade detta i skäligen söndertuggadt tillstånd.

Icke så långt härefter sade plötsligt karlen från Killingi:
»mie kuulin koiran vissisti haukuvan, meillä pitäs olla lapin
kylä näissä paikkoin! (= jag hör bestämdt en hund skälla,
vi måste ha en lappby här i närheten) -- något som också
Tsjappes syntes vilja bekräfta genom att ett tu tre sätta i väg
inåt björkskogen med sådan fart, att han ibland höll på att
blifva lefvande begrafven i snödrifvorna. Trots att vi skulle 
nödgas göra en lång krok genom att gå efter hundskallet, beslöto 
vi ändå att gå fram i antydd riktning och hade efter
någon stunds förlopp uppnått en skogsbacke, där vi träffade
tvenne lappkvinnor, den ena gammal och häxlik, den andra
ung och täck, <i>»stryktäck»</i> förstås! Tsjappes befann sig redan i
full batalj med tre af sina lurfviga anförvandter på längre håll.
Renhjorden betade på kringgifvande marker. Efter att hafva
formerat ömsesidig, mycket hastig bekantskap skiljdes vi åt
just som kvinnorna med höga rop kommenderade hundarne
att samla de kringspridda renarne. Invid en myrsträckning,
där Eriophora och Andromeda nyss börjat vegetera, råkade
vi sedermera efter kvinnornas anvisning den lägerplats, där
nordkaitumlappen Mikkel Marsa residerade med barn och tjänstefolk 
i tvenne kåtar. Med i obygden vanlig gästfrihet inbjödos 
vi genast att slå oss ner i ene kåten och smaka en tår
kaffe, medan vi redogjorde för, hvad vi voro för ena. Sagdt
och gjordt, snart sutto vi där inne i den behagliga värmen och
språkades vid om ett och hvarje, om betesförhållandena, om
renkalfningen, om hvart byn (en lappfamilj med kåtar, kördon,
hundar och renar) härnäst skulle begifva sig o.s.v. Vägen
till Kaalasluspa förklarade Mikkel vara mycket dålig, hvilket
en af kvinnorna berättat, som varit fram till gårdarne för att
skaffa kaffegrädde och litet mjöl. Då vi nu märkte, att klockan
blifvit rätt mycket, måste vi efter en helt kort rast bryta upp,
synnerligast som ännu öfver en tredjedel af vägen återstod.

Kosan styrdes att börja med fram öfver en vidsträckt,
uppblött myr, där flere arter snäppor och andra vadarefåglar
nyss hade lagt ägg på tufvorna. Denna myr var genomskuren
af flere bäckar, dem vi vadade öfver i forsarne. Efter att
hafva vandrat länge och väl nådde vi därpå <i>Sierkajokk</i>, hvilken 
ehuru rätt smal rinner fram med mycket vatten och så
stark lutning, att den danar oupphörliga fall. Just på ett dylikt 
ställe, där tvänne klippor sköto ut i vattnet midt emot
hvarandra, skulle vi öfver och det fick gå på vanligt ödemarksvis: 
med yxan fällde vi några långa björkstammar, togo en
käpp i hand och slingrade oss på detta sätt öfver till andra
land. Man fick emellertid vara kallblodig under denna passage,
ty de gungande spängerna voro placerade öfver själfva fallhufvudet, 
hvadan straxt till höger om oss vattnet dånande och 
skummande ilade ned utför afsatserna. -- Tsjappes höll också
en lång, klagande monolog, innan han vågade sig öfver! Vid
stränderna växte Salix lanata, hvilken ut öfver vågorna sträckte
sina nakna armar, här och där kringlindade med trasor af
hoptofvade rottågor. De vackert guldglänsande hängena höllo
nu på att utveckla sig.

Genom ett riktigt moränland med höga åsar och djupa
dalraviner nådde vi ändtligen sent på kvällen en höjd, hvarifrån 
vi skådade Kaalasluspa icke just så aflägset. Som vi nu
voro duktigt uttröttade till följd af de gyttjiga myrarne och
snörika fastmarkerna, voro vi också rätt belåtna häröfver. Det
hade blifvit kallt på kvällen; våra genomblöta benkläder fröso,
så att de blefvo styfva, och lappskorna sletos jämmerligen, när
det gällde att passera vattengölar, som i hast öfverdragas med
speglande isrutor, under hvilka vi sågo mossruggarne så som i
drifbänk -- det <i>kändes</i> i våra ömma fötter, detta! Till sist
kommo vi i strålande midnattsol, som darrade öfver de snöhöljda 
fjällen, ned till <i>Kaalasjaur</i> (Kalix träsk) och träffade i
dettas södra strand en i renskinnsmudd klädd lappsk nybyggare, 
som sysslade med att taga upp sina vettar efter att på
kvällen med dessas tillhjälp hafva skjutit flere »allor» (alfåglar),
hvitbukar och viggar. Denne lapp förde oss i en eländig snipa
öfver sjön, som gick öppen omkring själfva byn, <i>Kaalasluspa</i>,
men eljes låg isbelagd. Vår roddare, som var mycket språksam,
berättade, att han varit »lots» (vägvisare) åt Björling på hans
Kebnekaisse-bestigning, samt att han tänkt att gömma sig, när
vi »beväpnade» kommo marscherande på strandbacken, ty han
kunde aldrig tänka sig, att »herrekarlar» voro ute i sådant här
menföre. I ersättning för öfverfarten betingade han sig allenast
litet krut, enär det led mot slutet med hans eget och det nu
var godt om fågel i träsket på aftnarne. Klockan var nu omkring 
half 1, hvadan vi hållit på dryga 13 timmar med ungefär 
3 1/2 mil, kroken till lappbyn inberäknad. Midnattsolen
spred som sagdt sitt strålande skimmer öfver fjällkedjorna och
det i fonden sig höjande, en gigantisk snöfästning liknande
Kebnekaisse. På norra sidan träsket ligga de fåtaliga gårdarne,
och liksom alla resande togo vi vid framkomsten in i »Fjällborgs 
kammare», där emellertid en snickare från Jukkasjärvi
tagit den enda sängen i besittning. Hyggligt nog afstod han 
den utan vidare till mig, som efter att en stund hafva studerat 
väggbjälkarnes turistförteckning insomnade minst lika
»utschasad» som föregående kväll.

	*

Marschen för den 12 Juni beslöto vi att göra helt kort,
enär vi dels legat kvar i sängen och dragit oss till långt fram
på f.m., dels ej önskade fortsätta till Kurravaara (vi hade
eljes lika långt direkt till Jukkasjärvi!) utan sömn och ordentlig
hvila under vägen. Middagstiden vandrade vi af från Kaalasluspa, 
sedan vi därstädes skaffat oss en ny bärare och skjutit
några fjällpipare ute på betesvallarne, hvilka där och flerestädes
i lappländska fjällbygden gödas med spillning, medan åkrarne
i stället blifva lottlösa. Färden gick som förut öfver högländta
björkskogsåsar, där ripan skrockade och skrattade, öfver jämna,
kala fjällplatåer, öfver vidlyftiga myrar, hvarest gluttsnäppan
låg på ägg i slysnåren, öfver sankmarker, där gässen kacklade.
Denna dag fingo vi flere snöskurar och hagelbyar öfver oss,
medan vi sträfvade upp mot »järnfjällen», af hvilka det närmaste, 
<i>Kieronavaara</i>, tämligen snart uppnåddes. Häruppe på
högsta branterna rastade vi en stund trots de isande vindarne
och skådade den gripande taflan af alla fjällen kring Rautasjärvi 
och Torne träsk samt de oländiga marker bakom oss,
genom hvilka vi mödosamt stretat oss hit, där vi nu voro.
De flesta utmålen på Kieronavaara voro täckta af snö, men här
och där sågo vi emellertid blåsvarta malmklumpar ligga blottade 
i jordrymningarne. Utefter fjällets östra sluttningar, öfver
hvilka ett par örnar slogo sina vida, sväfvande kretsar, kommo
vi ned till de tätt tillsammans liggande, af björkstör resta och
med torf täckta kåtarne, hvilka sommartiden, under den »gyllene 
järnåldern», bebos af ingenirer och förståsigpåare från
när och fjärran. Nu, medan det ännu var så godt som vinter
i fjällen, togo sig dessa boplatser mer än vanligt tarfliga ut:
allesammans voro fylda med snö och omgifna af väldiga, famnsdjupa 
drifvor, somliga hade stormarne ramponerat eller fullständigt 
raserat. Efter att hafva lämnat Kieronavaara med dess väldiga 
järnkäglor nådde vi på aftonen fram till <i>Luossajärvi</i>, 
där vi togo in i »Hôtel Luossajärvi», som det ståtligt nog
heter. Det är en vid träskets södra ände upptimrad liten präktig 
stuga, som resp. utmålsägare på Luossavaara använda under
sommarens »försvarsrörelse». Vi hade nu vandrat ungefär 1 1/2
mil, men äfven denna distans kan vara nog så dryg i fjällbygden, 
särskildt då väglaget är dåligt. Vi voro därför rätt
glada, då vi hunno fram och fingo göra iordning åt oss i »hotellets» 
kammare. Vi funno snart, att vi här ej voro de förstkommande 
under året, ty en vägginskrift angaf att länsman H.
i Vittangi och kronojägare L. i Jukkasjärvi med manskap uppehållit 
sig här under pingsthelgen i medio af Maj för att iordninggöra 
stugans inredning -- vi hörde sedan, att de haft svårt
att taga sig dit med tunga lass, samt att det nästan hela tiden
varit omkr. 30 graders kyla och oupphörliga snöstormar. Vi
bredde nu ut färskt granris som bolstrar på de väggfasta lafvarne 
och började ställa iordning för natten. Den nyuppmurade 
spisen befanns förträfflig att elda i och där stekte vi nu
några från Kaalasluspa medförda, feta sikar och de därsammastädes 
öfverkomna, delikata fjällpiparne, hvartill vi åto smörgåsar 
så långt magsäcksutrymmet för tillfället medgaf. När sedan 
kaffet var iordning och lilla pipan blifvit tänd, tyckte vi,
att vi hade det riktigt som sig vederborde. Som kvällslektyr
studerade vi de högstämda kväden och för det ensliga »hotel-lifvet» 
synnerligen väl afpassade visdomsord hvarmed vännen
H. till resandes förnöjelse och »advarsel» försett väggarnes aftäljda 
bjälklag, fönsterposterna o.s.v. Tack, H., för alla dina
»ord i sinom tid!» Prosit, Dietz! 

	*

Lördagen den 13 Juni bröt in med härligt väder, klart
och lugnt. Nu hade vi sofvit ut under natten och kände oss
riktigt krya, hvadan vi på helt kort tid tillryggalade den 1 1/2
mil långa vägen till <i>Kurravaara</i> by vid Torne älf. Väglaget
var nog både si och så, men det bekymrade oss föga, ty nu
var ju färden genom fjällbygden snart afslutad. I K. togo vi
in hos Tornæus, hvilken vi redan tillförene gästat på ort och
ställe, och honom sporde vi nu, huru vi skulle kunna taga oss
fram på älfven till Jukkasjärvi gamla kyrkoby, som ligger 
omkring 1 1/2 mil nedom Kurravaara. Ja, det blefve nog kinkigt
det, menade T., ty sedan isen under de sista dagarne börjat
röra på sig, hade ingen härifrån varit ner till kyrkbyn. Ledsamt 
det, medgaf jag, men vi måste i alla fall ned till Jukkasjärvi 
i afton, om vi också skola gå hela vägen efter älfstranden.
Till så bestämda »skäl» och då undert. var en s.k. »kruunuherra» 
(egl. = kronoherre, d.v s. statens tjänsteman), svarade
Tornseus, »att han om möjligt skulle skaffa oss en båt och ett
par karlar, men att vi finge skylla oss själfva, om det ginge
galet sedan!» Nå, det var ju präktigt! I glädjen öfver att
utan tidspillan komma i väg förvånade jag gamle Jon Nilsson
Sarri, en f.d. fjällapp som kommit ned i utförsbacken och nu
vistas som inhysing i Kurravaara, genom att förära honom en
hel 25-öring »till mat», men som nog blef använd till tobak
eller också girigt gömdes bland trasorna i hans skrubb -- han
är starrblind på båda ögonen, stackars gubbe, som förr var
en duktig karl och ofta gjorde tjänst som vägvisare åt tjänstemän 
och turister i Torne lappmarks villsamma fjälltrakter!

Sedan vi ärligen förtärt innehållet i en af mor Tornæi
tätmjölksbunkar och dessutom fått några ypperliga laxöringar
till lifs, inskeppade vi oss och gåfvo oss ut på älfven. Isen låg
fortfarande kvar, men i stränderna hade den i alla fall släppt
så pass mycket, att vår långsmala forsbåt i allmänhet kunde
smyga sig fram. Efter någon halftimmes rodd tog emellertid
strandvattnet slut och nu mötte den kompakta isen. Emedan
vi vid afresan från Kurravaara förutsett detta, hade vi medfört
en lätt kälke, på hvilken vi nu drogo upp båten, hvarefter vi
vandrade fram öfver det breda isbältet, somliga dragande, andra
skjutande på. Härunder öfverföllos vi af en häftig snöstorm,
som torde än mer förklara, att jag, där vi knogade fram öfver
isen, en stund gick och hallucinerade om en Grönlandsexpedition. 
Ja, bekvämare kunde man ju haft att färdas, när det i
alla fall snart var midsommar! Småningom träffade vi emellertid 
ånyo på något så när isfritt strandvatten, och då gick det
vida lättare att komma fram än nyss, men så kom det ett sådant 
där omöjligt isband igen, då kälken måste upp ur båten
och båten upp på kälken. Hundradetals alfåglar lågo klangfullt 
ropande, där älfven gick öppen i stränderna. Sent på 
kvällen den 13 Juni kommo vi ändtligen, duktigt frusna, fram
till <i>Jukkasjärvi</i>, där jag sedermera så godt jag kunde -- nb.
spirituosa har jag ännu aldrig medfört i markerna -- godtgjorde 
min käcke, präktige kronojägare för hans sega uthållighet.

<tab><tab><tab><tab><i>Hugo Samzelius</i>. 

<h1>En efterskrift.</h1>

Till min i föregående årsskrift å pag. 34--36 meddelade
uppsats »Sport i Norrbottens och Lapplands älfvar» önskar jag
foga följande tillägg, enär beskrifningen af färdesättet i forsbåt
<i>nedför</i> älfvarne ej blifvit fullt tillräcklig.

Är det litet vatten i älfven och är forsen, som skall passeras,
mycket stenig, måste stakningskarlarne taga emot med forkarne
för att båten ej skall få för stark fart och ränna upp på stenarne. 
Styrmannen, som har att noga gifva akt på huru vattnet 
svallar kring grunden och däraf kan sluta, hvarest älfven
»rinner» (= är djupast), dirigerar färden med sin bredbladiga
åra. Är en dylik grund och stenig fors mycket sluttande, måste
båten i allmänhet släppas ned medels af furans rottågor flätade
rep, hvilka manskapet då omhänderhar i de branta och klippiga 
stränderna.

För däremot älfven tillräckligt styrvatten, passeras forsarne
-- vore de än så strida -- alltid på det sättet, att en eller
tvänne roddare kraftigt anlita årorna, medan styrmannen genom
att manövrera med den i vidjehank inträdda eller i handen
löst hållna skofveln för båten ned genom de skummande och
dånande bränningarne.

Älffärderna böra emellertid ingalunda tagas på lek, då de
nämligen äro allt annat än detta -- det gäller ju lifvet litet
emellanåt! Mycken både djärfhet och sinnesnärvaro fordras att
färdas vare sig uppför eller utför steniga och svåra forsar. Bär
det utför älfven, kan båten fyllas med vatten, välta eller slås
i stycken, om styrmannen i en trång passage leder farkosten
på orätt sida om en farlig sten. Och om roddarne ej i värsta
forssvallet taga i allt hvad senor och muskler tåla, så att båten
ordentligt känner styrskofvelns sporrande välde, ja, då kan det 

gå på precis enahanda, sorgliga sätt. Färdas man uppför en
älf och är den person, som stakar i fören uppför en häftig och
stenfyld fors, ouppmärksam, otillräckligt stark eller också ovan,
då kan båten helt lätt svänga om i svallet kring en sten, med
stäfven vända utåt älfven och den brinnande forsen samt blixtsnabbt 
drifvas mot och krossas bland spetsiga klippor.

»Stråka» är benämningen på mindre forsar äfven i 
norrbottenssocknen  Neder-Kalix, hvarest jämväl flere ortsnamn däraf
äro bildade, t. ex. Stråkanäs.

*

Stämningsmotivet »Midnattsol» (pag. 37--38) var egentligen 
afsedt att såsom text åtfölja en fotografi af midnattsolen,
sedd vid Fuglø, ett brant fjäll, liggande ytterst i Ishafvet mellan 
Tromsø och Alten. Af hänsyn till »Den norske Turistförening» 
beslöt emellertid turistföreningen att ej reproducera
denna utmärkt vackra vy, hvadan endast texten kom att
inflyta i årsskriften, hvilket jag har velat nämna för bättre
förstånds skull.

*

Sid. 21, rad  7 uppifrån,	står:	overvældene, läs:  overvældende
 »	 21, »	 11 nedifrån,	 »	    ahkill		  »    ahkiu
 »	 23, »	  1 uppifrån	 »	    älfbankarnes  »    älfbackarnes
 »	 25, »	  7    »	 	 »	Karesjok	      »    Karasjok
 »	 26, »	 21    »	 	 »	Ovrigheta	      »    Øvrigheta
 »	 36, »	  6    »	 	 »	Pyhäouto	      »    Pyhäouta
 »	 38, »	  1    »	 	 »	flodbrädden	      »    fjordbrädden
 »	 38, »	  6    »	 	 »	midnattsstrimmor  »    midnattstimmar.

<tab><tab><tab><i>Hugo Samzelius</i>.

*
</chapter>

<h1>En sommarutflykt i Bergslagen.</h1>

Då man ofta hört en trakt omtalas, får man lätt nog
lust att resa dit, för att med egna ögon skåda, hvad man förut
endast kunnat föreställa sig. Af sådana skäl beslöt undertecknad, 
stadd på resa från Falun till Göteborg, att vid Grythyttehed 
lemna den dittills följda banan för att under några
dagar se mig om i Bergslagen. Jag följde därför Svartälfvens
järnväg till Kortfors och vidare Nora--Karlskoga-banan till
<i>Nora</i>. Här sammanträffade jag bl. a. med fröknarne A. och
B., hvilka båda voro böjda för en liten tripp till fots till
Linde, Guldsmedshyttan och andra sevärda ställen i grannskapet. 
»Tres faciunt Collegium» -- tre utgjorde ock ett lagom
stort sällskap för en dylik fotvandring, som äfven blef beslutad.

Den 14 sistlidne Juli kl. 8 f. m. steg det lilla sällskapet
ombord å en för ändamålet förhyrd kolibri-ångbåt och begaf
sig under lefvande väderlek ut på Nora-sjön, för tillfället upprörd 
helt lindrigt af en lätt bris. Vacker tedde sig härifrån
den lilla staden med sin ståtliga kyrka, som helt och hållet
behärskade den föga vidsträckta utsikten. Vi lade i land vid
den välbelägna bruksegendomen Hammarby, som vi besågo,
hvarpå vi vandrade en halfmil till Yxe, där vi i förbifarten
frukosterade i gröngräset och drucko kaffe å karaktershusets
veranda. Vägen härifrån till <i>Linde</i> är nära en mil lång, går
genom skog och är tämligen enformig. Vandringen blef tröttande 
i solgasset, och vi erforo därför en känsla af lättnad, då
vid middagstiden utsikten blef något friare och Linde-sjön framskymtade 
mellan träden. Vid stranden låg och solade sig den
lilla staden Lindesberg, som tedde sig täck och inbjudande
med sitt höga kyrktorn och sina röda tak inbäddade i
grönt.

Att staden ej häller förlorade på en närmare bekantskap,
därom fingo vi snart öfvertyga oss. I småstäder såväl som på
landsbygden blir den resande ofta föremål för en besvärlig
nyfikenhet, men får ock ej sällan röna prof på en vänlighet
och hjärtlighet, hvartill man i de större städerna har svårt att
finna något motsvarande. Det senare blef vår erfarenhet i
Linde, där vi i rådman H:s gästfria hus tillbragte några angenäma 
timmar. Sedan vi för fem kronor förhyrt en liten ångare, 
gingo vi ombord på denne och lämnade staden kl. 5 e. m.
Ångbåten förde oss uppför den å (Storån), som förenar Rossvalen 
och Linde-sjön, samt öfver förstnämda sjö till <i>Guldsmedshyttan</i>. 
Denna led hörde till dem, som ej så lätt glömmas, 
sedan de en gång befarits. Det vackra vädret, åns mångfaldiga 
slingringar, de lummiga stränderna, växlingen af skuggor
och dagrar, trädens i en mängd olika schatteringar framträdande
yppiga grönska samt -- längre fram -- berglandskapet till höger
och Rossvalens fagra omgifningar -- det ena med det andra
bidrog till att göra denna lilla ångbåtsfärd angenäm och njutningsrik. 
Ju mera man närmar sig Guldsmedshyttan, dess mera
kuperad och storslagen blir trakten. Sedan vi landstigit å sistnämda 
plats, begåfvo vi oss genast upp till bruket, som vi
dock ej togo i närmare skärskådande. Här finnas eljes gamla
silfvergrufvor, silfverhytta, masugn, såg, kvarn m. m.

På vägen till bruket inträffade en episod, som hotade att
blifva obehaglig. Vi upphunnos af en hop högljudt pratande
slåtterfolk, väpnade med liar och räfsor. Knappt hade de fått
oss i sikte, förrän de började göra sina reflexioner öfver oss.
De tycktes taga oss för vandrande dalfolk -- kanske ej så underligt, 
då fröken B. var klädd i dalkulledräkt, undertecknad
i slokhatt och ränsel. Vi påskyndade våra steg och kommo
snart utom hörhåll för deras ej alltid så artiga anmärkningar.
Sedermera fingo vi veta att dessa människor ej bodde på bruket,
utan hörde hemma i en afsides belägen trakt, som för sina
invånares råhet kallades »Vild-Sverige». De lära lefva som i
en värld för sig och komma ej fram till mera civiliserade
bygder annars än vid slåttern och för att en eller två gånger
om året besöka kyrkan. -- Af ortens egen befolkning blefvo
vi öfverallt höfligt bemötta.

Det mest anmärkningsvärda vid Guldsmedshyttan syntes 

mig vara den djupa dalgång, som man har på vänster hand, då
man kommande från sjön begifver sig genom bruket. Dalen,
som genomflytes af en större bäck, utmärkes af sin rika vegetation. 
Man har svårt att afhålla sig från att nedstiga i densamma 
för att njuta af den vederkvickande svalkan i de väldiga 
löfträdens skugga. Här råder skymning midt på ljusa
dagen. Hur frestande det kunde hafva varit att dröja här en
stund och öfverlemna sig åt den vemodiga, halft poetiska 
stämning, hvari denna anslående natur var egnad att försätta oss,
måste vi dock omedelbart gå vidare för att till kvälldags hinna
Stora gästgifvaregård, belägen nära ½ mil från Guldsmedshyttan. 
Vi togo vägen öfver <i>Stripa</i>, ett under Guldsmedshyttan 
hörande bruk med ansenliga grufvor, fabrik för kulor
och hagel m. m. Härifrån går en rutschbana till Guldsmedshyttan 
och järnväg till Stora.

Präktig är från Stripa utsikten öfver sjön Rossvalen med
sina odlade stränder och kringliggande bergsbygd. Hvad som
dock mest tilldrog sig vår uppmärksamhet härstädes var en
gammal gruföppning af ansenligt djup, å hvars botten såsom
i en underjordisk värld träd och plantor grönskade så skönt
och inbjudande, att man frestades kasta sig dit ned, då man
nyfiket böjde sig utöfver de branta klippväggar, som begränsade 
detta lilla paradis. Äfven besågo vi åtskilliga af brukets
verk och inrättningar. En ung förvaltareson erbjöd sig att
vara vår ciceron; såsom sådan var han den bästa vi kunde
önska oss. Han följde oss till vägs till <i>Storå</i>, där vi togo
in i den välbygda och välbelägna gästgifvaregården. Här
funno vi rum redan iordningstälda för vår räkning, tack
vare välviljan och omtänksamheten hos våra nyförvärfvade
vänner i Linde, hvilka per telefon ombestyrt detta. Rum
måste nämligen här på förhand beställas, enär platsen endast 
är s. k. skjutsstation. Här hvilade vi således ut efter
dagens mödor, sedan vi superat under den flödande munterhet 
och med den friska aptit, som är vandrande turisters särskilda 
monopol.

Dagen därpå skulle, såsom vi planerat i Linde, användas
för en färd till den för sin fägring beryktade <i>Bångbrodalen</i>. 
Vi begåfvo oss därför till Storå järnvägsstation (vid 
Frövi--Ludvika-banan), försågo oss med tur- och returbiljetter, stego

in i en kupé och ångade i väg. Från Storå utgår ock en
landsväg i nordostlig riktning, hvilken leder förbi Håkansbo
och Stråssa grufvor till Ramsbergs kyrka. Den rekommenderades 
oss såsom synnerligen vacker; tiden medgaf oss dock
ej att undersöka riktigheten häraf.

Sedan vi passerat Rällså järnvägsstation och öfvergått den
s. k. Nittälfven, befunno vi oss i den breda dalgång, i hvars
öfre del Bångbro är beläget. I dalbottnen syntes den lilla
Norrsjön. Vid 12 tiden voro vi framme i Bångbro. Här finnes
ett ansenligt järnbruk med många och dyrbara anläggningar -- 
två masugnar, bessemerverk, gjuteri och mekanisk verkstad,
kopparverk, såg m. m. Vi kommo alldeles lagom för att få
vara med om den s. k. bessemerblåsningen, som försiggår två
gånger om dagen: kl. 12 midd. och kl. 6 e. m. På någon
egentlig skildring häraf vilja vi ej försöka oss; för dem, som
sett en dylik, behöfs den ej, och hos dem, som icke sett, kan
ingen beskrifning, den vare aldrig så utförlig eller lefvande,
framkalla en klar föreställning om det imposanta i detta skådespel. 
Ur den kolossala bessemerugnens glödande gap sprutar
under en kvarts timma en oafbruten eldström, hvars rödgula
ljus bjärt och hemskt sticker af mot hyttans mörka bakgrund,
allt under ett infernaliskt hväsande ljud och ett dån så starkt,
att man ej, då man står i närheten, kan göra sig hörd af en
annan, om man än ropade honom i örat. För den ovane är
det nästan outhärdligt; man kan ej annat än sticka fingrarne
i öronen för att i någon mån minska den plågsamma verkan
af detta helvetiska larm. Häråt le arbetarne såväl som åt de
besökandes fåfänga försök att tala med hvarandra under det
blåsningen pågår. Sedan vi därefter åsett framställningen af
järn och stål, promenerade vi utefter östra sidan af den natursköna 
dalen och kunde därvid öfverblicka större och mindre
delar däraf. I en trädgård intogo vi vår middag -- en enkel
matsäcksmiddag utan andra kryddor än senap, en smula »attiskt
salt» och den bästa kryddan -- en strykande aptit.

Promenaden fortsattes sedan till Bånghammar -- en järnvägsstation, 
hvarifrån bibana utgår till Kloten. Hade vi skyndat
oss, kunde vi hafva hunnit till Nya Kopparberg, ett köpingslikt 
område, medelpunkten i den stora, för sina talrika 
bergverk och sin vackra natur berömda Ljusnarsbergs socken.

Vi föredrogo dock att i sakta mak återvända till Bångbro
och där invänta nedgående tåget. Vi togo därvid vägen utefter 
den 2,000 meter långa kanal, som går mellan sistnämnda
plats och Bånghammar. Äfven denna väg var synnerligen
vacker.

Som en god del af dagen ännu återstod, sedan vi återkommit 
till Storå, gjorde vi en liten utflykt till den närbelägna
Jönshytte- eller Storå-kvarn. Här hänvände vi oss till en bekant
ingeniör, hvilken äfven mottog oss på det förbindligaste. Välvillig 
och förtjust öfver tillfället att få visa de täcka omgifningarne 
kring sitt hem och sina vackra anläggningar, följde
han oss artigt öfverallt, där något var att se. Och det var
icke så litet. Ingenting af det vi sågo hedrade dock ägarens
företagsamhet, smak och skönhetssinne så mycket som den
lilla park, han anlagt på holmar i den här tämligen strida ån.
Små broar förenade med hvarandra de löfskogsprydda holmarne, 
å hvilka här och där funnos rymliga bersåer, så täta,
att man ej såg något af den på ömse sidor brusande strömmen
och knappast kunde, då man blickade uppåt, varsna en skymt
af det klarblåa himlahvalfvet. I en dylik inbjudande tillflyktsort 
slogo vi oss ned en stund, fördrifvande tiden med
prat och kaffedrickning. Därpå företogs en färd i eka uppför
ån, hvars stränder här äro om möjligt ännu mer leende och
idylliska än nedanför Rossvalen. I högsta måtto belåtna med
vår dag återvände vi till Storå gästgifvaregård.

Följande dagen var den enda, vi ännu hade att fritt disponera; 
det återstod oss således blott att anträda återtåget,
hvilket vi verkställde efter den landsväg, som leder från Stora
öfver Guldsmedshyttan till Nora -- en väglängd af 2 ½ mil.
Äfven denna dag fingo vi glädja oss åt klar himmel och strålande 
sol. Sedan vi återsett Guldsmedshyttan samt passerat
Piperbäcken och Fanthyttan, druckit mjölk i Mårshyttan och
i Siggeboda tagit oss en liten förmiddagslur i det gröna, fortsatte 
vi utefter sjön Usken förbi Siggebohyttan till <i>Öskevik</i>. 
Här funno vi hos bergsmannen Israel Ersson ett hjärtligt mottagande, 
åto middag och hvilade oss några timmar efter vandringen, 
som varit ganska ansträngande i solhettan. Men ännu
återstod en mil att gå till Nora, och vi fortsatte följaktligen
vår färd. Vägen gick utmed Få-sjön och var ej mindre vacker

än den, med hvilken vi på förmiddagen fått göra bekantskap.
Uppehåll gjordes endast i <i>Born</i>, där vi hälsade på »Bikonungen»
Olof Olsson, hvilken bjöd oss på sin finaste honung och beredvilligt 
visade oss sina sinnrikt inrättade bikupor. Vid Born
passerade vi öfver ån, som förenar Få-sjön och Nora-sjön. Efter
en timmas vandring befunno vi oss åter i Nora. Dagen därpå
skildes jag från mitt ressällskap och fortsatte min färd öfver
Kortfors, Karlsskoga, Otterbäcken och Vänern, nöjd med hvad
jag sett och upplefvat i en trakt, som förvisso måste räknas 
till de vackraste i mellersta Sverige.

<tab><tab><tab><tab><tab><i>C. H.</i>

*
<h1>Vermland.</h1>

Tegnérs och Geijers Vermland finnes icke mera. De djupa
allvarligt ljudande hammarslagen vid de brusande älfvarne hafva
tystnat, de högtidliga och vemodsfulla furuskogarna hafva vandrat 
ut, för att uti annan form bilda rikets andra stad, de
vackra, prydliga och färgrika nationaldräkterna hafva försvunnit 
liksom många af de gamla ärevördiga seder och bruk, genom 
hvilka våra förfäder förvärfvat sig vår aktning, vår kärlek 
och hvarom sagan så stämningsfullt täljer.

Men det finnes ett nutidens Vermland, ett föryngradt Vermland, 
där rök- och ryggåsstugan fått lemna plats för tidsenliga
byggnader, där finnplogen utbytts emot långplogen, där trädpinnharfven 
uppgått i lågor, där de oregelbundna små åkerlapparna 
blifvit regelbundna åkrar, där de dystra barrskogarna
förvandlats till leende löfskogsparker, och de gamla välkända
hammarsmedjorna ersatts med suckande ångmaskiner och tysta
valsverk, där idogheten växer med hvarje dag, där järnvägar
och plaskande ångbåtar äro hemmastadda och där ett gladlynt,
gästfritt och upplyst folk bor.

Dit vill jag föra turisten, ty ännu fortlefva våra brusande
älfvar, våra tusentals sjöar, våra djärft formade bergshöjder, och
ännu bo uti våra dalar ett ädelt och kraftfullt folk, i hvars
minne sagan lefver och hos hvilket tro, ära och heder aldrig
skola försvinna.

Redan vid första blicken på kartan öfver Vermland finner 
turisten dess oregelbundna form och krokliniga gränser.
Lika oregelbunden och mångfaldig som planen, är reliefen. I
Vermland finnas icke några större slätter, icke ens vid Vänern.
Hela landet liknar ett mer eller minre upprördt, men stelnadt

haf genomskuret af tusentals större och mindre vatten. Det är
denna nyckfullt formade natur, som gifver landskapet dess omväxling, 
dess behag och dess friskhet, och som lockar vandraren 
oupphörligt framåt, framåt till nya studier, till nya utsikter, 
den ena häpnadsväckande stor, den andra liten, täck och
idyllisk. Vermland saknar ej heller fattiga, vedmodsfulla och
ödsliga trakter, men äfven dessa ha för turisten behag.

Vermland kan delas uti fem hufvuddelar:

<tab><i>Bergslagen</i>, den östligaste,

<tab><i>Klarälfdalen</i>,

<tab><i>Fryksälfdalen</i>

<tab><i>Byälfs-</i> eller <i>Glafsfjorddalen</i> och

<tab><i>Nordmarken</i> eller trakterna omkring sjöarne Silen och Foxen,
den västligaste.

Antaga vi Stockholm som utgångspunkt, har turisten att
välja mellan Västra stambanan till Laxå eller med ångare genom 
Göta kanal till Kristinehamn. Väljer han järnvägen, sker
ombyte af vagnar vid Laxå, och anträffas då Vermlandsgränsen
mellan stationerna Karlskoga och Björneborg, där Vermlandsnaturen 
genast märkes genom där befintliga löfskogar.

Önskar turisten se Vermlands grufvor, malmfält och dess
större jernindustri lämnar han bantåget vid

<i>Kristinehamn</i>, en liten täck stad vid Vänern, dit han äfven 
kan komma sjövägen. Där är utgångspunkten för en tur i
östra Vermland och äfven för en sådan till Elfdalen.

En fotvandring efter sjön Ullvettern till Lugnsund, Kroppa
Ny- och Gammel-Kroppa och Filipstad lämnar angenäma minnen 
af leende nejder och vänliga menniskor. Den är också
bekväm, emedan man har tillfälle att begagna båtar och kosan
går helt nära Östra Vermlands järnväg, den man ock kan begagna. 
Vid Herrhults station anträffas Bergslagsbanan mellan
Falun och Göteborg.

<i>Filipstad</i>, liten bergstad inklämd mellan bergen vid en liten 
sorlande älf med små anläggningar inuti staden och en
ovanligt täck kyrkogård, där vår store landsman John Ericssons 
stoft hvilar. Filipstad är försedt med hôtel och utvärdshus. 
Privat bostad är dock att föredraga och icke svårt att
finna. Från Filipstad besökes Persbergs grufvor och äfven 
Långbanshyttan, där en minnesten är rest vid John och Nils 

Ericssöners fädernegård. Från Långbanshyttan är skäl gå öfver till
Nordmarks grufvor och vidare med den mellan Filipstad och
Edebäck löpande järnvägen till Uddeholms Bolags ägande industriella 
järnverk Hagfors, hvarest finnes godt och billigt hôtel. 
Vid Hagfors torde skruffabriken tilldraga sig turistens uppmärksamhet 
såsom mera sällsynt i vårt land. Det är nu skäl
att lämna järnvägen, och följa landsvägen till den gamla gården 
Uddeholm, för att se, huru Vermland fordom tog sig ut,
då skogsförödelsen icke var uppfunnen och markerna voro bevuxna 
med furuskogar, ty här finnes en liten profbit derpå <footnote>Beklagligen har underrättelse ingått, att äfven denna skog blifvit till en del ramponerad.</footnote>.
Så sågo skogarne ut för 50 à 60 år sedan. Vid Uddeholm torde
kunna erhållas en båt för en tur ut på den täcka Rådasjön.
Från denna kan man se de vackra egendomarna Risberg och
Risätter, och så landstiger man vid Sjögränds station och medföljer 
bantåget till järnvägens ändpunkt Edebäck. Under vägen 
dit ligger en liten sjö inne i skogen och på dess högra eller
norra sida ligger ett torp, se ditåt -- det är det genom engelsmannen 
L’Loyd klassiskt vordna Lapptorp.

Strax därpå ljuder ånghvisslan och man är framme vid
Edebäck och Klarälfvens strand. Är lyckan god kan man få
medfölja Uddeholms bolags bogserångare mot norr eller genom
den del af älfdalen, der Klarälfven flyter nästan lugn under en
sträcka af 8 à 9 mil.

Det är dock föga hopp om, att turisten får begagna denna
utväg att komma fram. Han tager derföre in hos fru Dahl vid
Edebäck, där ett vänligt bemötande, moderata priser och sanningsenliga 
råd för fortsatt resa med all säkerhet kunna påräknas. 
Turisten befinner sig nu i Ekshärad eller fordom »Hökeshara». 
Socknen är gammal, känd sedan hedenhös. Från Hökes- eller 
Eksberget är en vidsträckt utsikt, som förtjenar att ses.
Likaså många stenkummel vid Hara gård och omkring prostgården. 
Många af dessa äro dock af älfven utskurna och en
del af okynne förstörda. Under digerdöden utdog folket i Ekshärad, 
och sagan förtäljer, att kyrkan långt därefter återfanns
mossbelupen och kringväxt af skog.

Från Edebäck färdas man norr ut antingen gående eller åkande 
med gästgifvareskjuts, eller ackorderar man sig till annan skjuts,


hvilket är det bästa och angenämaste. Dock måste turisten, så
länge han befinner sig inom Ekshärad, vara försiktig, ty angränsande 
socknars befolkning är af den mening, att »Ekshäringen» 
är sniken och opålitlig, grälsjuk och pockande. I fall detta
är händelsen har det föga betydenhet, ty snart är man inne i
Nysocken, där folket har godt lof om sig, ehuru det beskylles
för enfald. Vidare kommer man till Dalby eller nordligare delen 
af Vermland. Färden genom Vermlands älfdal är tidsödande, 
men egendomlig. Man befinner sig alltjämt på dalens
botten och utmed älfstranden. Utsikterna äro emot öster och
väster inskränkta, men vid en eller annan krökning af vägen
vidgas de emot norr och söder, och man befinner sig uti ett
landskap, hvars motstycke endast återfinnes längre mot norden.
Det är något man ej tänkt sig och ej sett, men något som förtjänar 
att ses. Trakten vid och omkring Dalby kyrka och det
en mil därifrån aflägsna Ofvansjö äro, glanspunkterna. Där är
dalen icke så trång och där ser man mäktiga bergåsar, hvaraf
Branäsberget intager hedersrummet. Äfven Dalby är kändt sen
gamla tider, och Dalby kyrka anses såsom en af de äldsta i
Vermland. Efter digerdöden sägas några munkar här slagit sig
ned, troligen för att beskatta de pilgrimer, som här färdades
fram på väg till St. Olofs graf i Trondhjem. Sagan bestyrkes
af legender och de munkmålningar, hvarmed kyrkan till nyare
tider var prydd, samt af funna rökelsekar, offerkistor och å
väggen hängande munkekläder. Dalby folket bibehöll tills för
20 à 30 år sedan sin nationaldräkt, hvilken beklagligen nu till
en stor del försvunnit och därigenom förminskat den uppmärksamhet 
och det intresse, som den tiden väckte hos främlingar. 
Dalbykarlen är reslig och kraftfull och sin nationaldräkt
uppbar han med god hållning och en i ögonen fallande värdighet. 
Nya tider, nya seder hafva icke verkat fördelaktigt
på detta fordom så egendomliga folk.

Längre upp än till Dalby och Ofvansjön torde turisten icke
finna något, som ersätter besväret. Vid Ransby går landsvägen
öfver älfven till Finnskogarne och vidare västerut till Norge,
och söderut till Hvitsand och Fryksände. Vägen är lång och
besvärlig <footnote>Denna väg är nu under omläggning och skall öfvergå Klarälfven i närheten af Letälfvens förening med denna och vidare till Letafors bruk.</footnote>. Finnarna hafva blifvit svenskar. Jorden är nu 



odlad, språket förändradt och finnen liksom Dalby karlen har förlorat 
sin egendomlighet. De utsikter man har efter landsvägen
mellan Dalby och Hvitsand äro icke framstående annat än
möjligen genom sin ödslighet.

Jag rekommenderar därföre turisten att vända vid Ofvansjön 
och söka erhålla båt till Stöllet i Nysocken, där en annan
väg går öfver höjderna till och genom Hvitsand åt Fryksände.
Denna väg är bekvämare och en båtfärd på Klarälfven i vackert
väder är både angenäm och egendomlig. Skjuts erhålles i Osebol 
och färden öfver Osebolshöjden förefaller ovanlig, ty där
återfinner man barrskogarna, den tilltalande ensligheten och
djupa tystnaden, som utmärka våra nordiska skogar.

Efter ett par, tre timmars färd har man hunnit Vägsjöfors
bruk, och där återfinner man civilisationen. Vill man från Öfverby 
gästgifvargård göra en »afstickare» till det närbelägna
Hoffjället finner man lön för mödan uti en storartad utsikt.
För zoologen kan det vara af intresse att veta, att Hoffjället är
den sydligaste punkt af Vermland, där dalripan med visshet
häckar.

Efter afresan från Öfverbyn är man snart vid Fryksände
och Torsby. Där finnes hôtel samt daglig ångbåtsförbindelse
med Frykens södra ände eller Fryksta järnvägsstation.

Fryksände socken hörer till de äldre, och är känd sedan
Olof Trätäljas tid. Thore eller »Thori» Jotun af Vermö säges
hafva brukat Torsby gård, och skall han vara höglagd vid
Bada bruk, i hvars närhet ett större stenkummel och början
till en stenbro öfver Fryken ännu återfinnes.

Från Torsby går en väg nordligt till Östmarks socken, där det
1727 fot höga Rännarberget och den vackra naturen locka många
lustresande. En väg går mot väster till det egendomligt vackra
och storslagna Gräsmark samt vidare till det natursköna och
afskilda Mangskogskapell. Utmed denna väg finner man många
stora och vackra utsikter, som kunna täfla med landets aldra bästa.

Turisten, fornforskaren bör i roddbåt färdas Fryken söderut,
emedan där finnes flera sevärdheter. Från Tossebergsklätten
har man en storartad utsikt, som af ingen turist bör förbises.
Under en båtfärd på Fryken får man ett tydligt och riktigt begrepp 
om Vermlands natur, och vid Frykens stränder bor ett äkta 
vermlandsfolk lugnt, flitigt, kunnigt och vänligt.

Färdas man med ångare öfver Fryken, är man lätt och bekvämt 
vid Sunne, en af Vermlands folkrikaste socknar, vackert
belägen mellan Öfre och Mellan-Fryken. Sunne har hôtel samt
bra gästgifvaregård. Härifrån gå vägar åt alla väderstreck.
Turisten har fördel af att göra utflykter i trakten, där flera
vackra egendomar finnas, såsom Rottneros, Herrestad i Ö. Emtervik 
och på väg västerut vattenfallet vid Skarped.

En tur med ångare till Fryksta och åter till Västra Emtervik, 
samt därifrån landsvägen upp till Frykdalshöjden, där
utsiktsplats är afröjd, och turisten har sett hela Fryksdalen eller
Vermlands centrum. Från Fryksdalshöjden följes landsvägen
till Brunnskogs kyrka, belägen vid sjön Vermelen. Där finner
han en idyllisk utsikt och en vanligen spegelblänk sjö. På
denna fortsattes resan i båt till Vermskog, Borgviks bruk och
vidare till Bergslagsbanans stationer Segmon eller Vermlandsbro. 
Turisten har nu färdats genom en särdeles vacker trakt»
och därtill en bland Vermlands tidigast bebyggda och först afröjda 
marker. Såväl på Vermelens västra sida Stafnäs, som på dess
östra Brunskog och Grums, fordom »Gromers Hundari» samt
nedåt Vermskog finnas många stenkummel efter stränderna och
inuti skogsbackarna, vittnande om de många strider våra förfäder 
där utkämpat. 

Turisten bör nu taga vägen till Seffle köping, fordom »Sifhälla». 
Sagan förmäler, att här slog Vermlands rödjare, Olof
Trätälja, först upp sina bopålar och här sattes han »i hög». Högen 
har icke lidit af tiden, ty den synes nästan orubbad och
visar oss genom sin storlek, huru den tidens folk aktade sina
höfdingar, och icke skydde något arbete för att bevara minnet
af dem. Trakten omkring Seffle är icke storartad, men har
genom sin historia ett visst intresse. För fornforskaren och botanisten 
lönar sig en tur ut till Vermlandsnäs, där den gamla
odlade marken, de åldriga gårdarna och här och där åsynen af
Vänerns stora vattenspegel skänker vandraren en viss hvila, en
viss behaglig ro efter de färder, han företagit längre mot norr
uti den bergiga delen af landet. Från Seffle, där den stora
Bergslagsbanan stryker fram, går dagligen ångbåt genom Byälfvens 
vattendrag till Glafsfordens norra ände till Arvika köping 
och lastageplatsen Solvik. Detta är en af Vermlands mest
leende trakter och väl värd turistens uppmärksamhet, måhända

före någon annan. Naturen har där slösat med sina skatter.
Trakten är prydd med djärft formade kullar, rika löfskogar,
blåa vatten och allvarliga skogklädda höjder, och därtill har
sagan och historien bredt ett skimmer från vikingatidens dunkel 
öfver nejden. Här hafva många och heta strider ägt rum,
innan landet blifvit hvad det är, och nu kan det räknas till
de vackraste och i saftig grönska och idylliska vyer är det fullt
jämförligt med landet omkring Rhen. Jag antager, att färden
uppför Byälfven företages med ångbåt. I så fall är turisten
ganska snart ute på den s. k. Harfjorden, en af denna leds minst
vackra delar. Så kommer man åter in uti älfven, hvilken löper
genom mörkt grönskande säfprydda stränder, tills den utvidgar
sig söder om Gillberga kyrka och framvisar en tafla, som är
värd att se. På högra eller östra sidan ligger den gamla sätesgården 
Odensta, på västra Aspsäter, och strax därpå är man
framme vid Nysäter, där ångbåten brukar uppehålla sig så passlänge, 
att därvarande stora ättehög kan beses. Ännu en kort
bit och man befinner sig uti Björnfjorden, där man under färden 
kan se de utomordentligt vackra herresätena Björnö och
Kisterud på östra sidan, samt Elfvik och Stömne bruk på den
västra. Hinner man se parken vid Stömne är bra, ty det är
skäl uti att göra. Så kommer man in uti en uppmuddrad ränna
förbi Fjöle och ut på Sölje Flogan, där den skogsbevuxna
och höga Rudsklätten ovilkorligen ådrager sig turistens uppmärksamhet.

Vid det sevärda Sölje bruk uppehåller sig vanligen ångbåten 
så pass länge, att man kan se sig omkring på platsen,
och detta bör man ej försumma. Snart måste man ut på böljan 
igen och inlöper då uti det trånga och dystra Räfsundet
med Rudsklätten snart sagt hängande öfver sig. Rudsklätten
är i sig själf märklig nog genom sin form och genom sina minnen. 
Här äro nämligen spår efter starka befästningar jämte
början till en bro öfver sundet, och här täljer sagan om en af
de blodigaste strider, som förekommit inom Vermland, ty här i
närheten drabbade den bekante »Håkan Jarl» och »Atle Jarl»
öfver Gaulum tillsammans med sina drakar. Striden drog sig
norr ut till Glafsfjorden eller midt för »Gladevall», nu Glafva,
där den utkämpades på så sätt, att båda dessa stolta och
fruktade kämpar föllo. Striden var förfärlig, ty sagan vet, att

förtälja, att blod flöt allt uti Vänern. Vid nuvarande »Löfnäsudde» 
finnes ett kolossalt stenkummel af 70 alnars längd och
40 alnars bredd, där troligen kämparnes ben hvila. Föröfrigt
anträffas stenkummel efter Glafsfjordens stränder, på dess öar,
uddar och holmar.

Sedan man passerat Räfsundet, är man ute på den stora och
allvarliga Glafsfjorden omsluten af mörka skogklädda höjder.
Man andas lättare och friare här än uti det dystra Räfsundet,
och vissa dagar kunna Glafsfjordens vågor behagligt gunga nutidens 
drakar, ångbåtarna. Kommen längre mot norr ser man
Elgeåfjorden och vid dess ände en make till Rudsklätten uppskjuta 
utur vatten. Detta är Bergsklätten, i hvars närhet Glafsfjordens 
källvatten, den sevärda Jösseforsen, utfaller. Snart viker 
ångbåten af och kilar in genom ett smalt grumligt sund,
och så är man inne uti den vackra Kyrkviken med Arvika
kyrka och Arvika köping i fonden. Här landar man nu snart
och fortskaffar sig till stadshotellet eller hôtel Kristiania. 
(Turistföreningen har medlemmar på platsen.)

Arvika köping har en särdeles vacker belägenhet och är
ett litet och lyckligt uppåtsträfvande samhälle samt medelpunkten 
för det omtalade Jösse härad.

Här träffar turisten nordvästra stambanan, där dagliga tåg
ankomma och afgå mellan Stockholm och Kristiania. Köpingen 
förtjänar att beses, likaså kyrkan och dess omgifningar,
därtill åtgår dock ringa tid.

Från Arvika har man flera vackra trakter att vända sig
till såsom Gunnarskog, Nysockensjön m. fl. En sådan tur vill
jag rekommendera. -- Marsch till Jösseforsen och Bergsklätten,
vidare till Sulvik, Ränkesed, där den stora och rätt höga
bergshöjden Ränksnipan bestiges. Så med båt öfver Ränken
till Noreborg och uppåt sjön Hugn till Hugnåsen, Edaskans och
åter till Kölen och Adolfsfors bruk.

Om traktens inbyggare är nog att säga, att de äro Jössehäringar, 
hvilket betyder ett gladt, gästfritt, upplyst och intelligent 
samt ytterst tjänstvilligt folk.

Med den turen är man ock på väg till <i>Nordmarken</i>, och
den vägen går genom Jernskog, Karlanda och till Silbodal, där
man på den vackra Silen gör utflykter och sedan fortsätter till
Gustafsfors bruk och Nästegård. I båt gör man nu resan 

uppåt Lelången till Lennartsfors bruk och Foxen med Fogelvik och
Holmedal till vändpunkt. Sedan tager man söderut till Lelång
där man en bit färdas utefter riksgränsen och vidare till Nössemark 
och Ed, där man sedan har att välja mellan järnvägen
eller Dalslands kanal till Köpmannabro, Åmål och Karlstad.

Turen genom Nordmarken är behaglig och lämnar blott
goda minnen efter sig. Den har hittills varit mindre begagnad, 
men skall snart tilldraga sig större uppmärksamhet, hvilket 
den i allo förtjenar.

<i>Karlstad</i>, provinsens hufvudstad, hörer efter den stora branden 
på 1860-talet till våra mest välbyggda städer och måste
antingen som utgångs- eller afslutningspunkt af turister besökas.
-- Beslutar sig, som jag hoppas, turisten att genomresa Vermland, 
medtager han sitt bästa humör och visar sig sådan han
är, och jag förespår, att han, hvarhelst han sin kosa vänder
skall blifva mottagen med vänlighet och tillmötesgående. Det
är allt för troligt, att han med skalden skall på sin återresa
sjunga:

<tab><tab>»Om ifrån Vermeland jag tager mig en mö,
<tab><tab>Så vet jag, att jag mig aldrig ångrar.»

<tab><tab><tab><tab><i>Gustaf Schröder</i>

*
En sommarvandring 1890.

Det var idel glada reskamrater, som möttes vid Stockholms
centralstation den 16 Juni 1890. Nu skulle det blifva verklighet af den länge beramade sommarvandringen. Vi hade ju
så länge drömt om denna resa, vi, som nästan allesamman
arbetat tillsammans i skolan under åtta hela år, och nu voro
vi ändtligen vid målet. Vi skulle fara till Gotland, det hade
länge varit en afgjord sak.

Nu skall likväl ingen tro, att vi genast kommit på villovägar, då vi befunno oss vid Centralstationen och ej vid Riddarholmen. Nej, det fanns ingenting, som hindrade oss att före
gotlandsresan, göra en tripp till Dannemora och att vidare begagna oss af inbjudningen att gästa Gimo bruk. Någon järnindustri kunde vi ju ej få se på Gotland, och det goda gamla
svenska herrgårdslifvet med en nästan obegränsad gästfrihet
börjar snart att försvinna i denna bolagens och disponenternas
tid -- hvarför skulle vi då ej begagna oss af tillfället?

Vi foro alltså med järnväg till Upsala. Nu vet hvar och
en, att en resa mellan Stockholm och Upsala ej är något märkvärdigt. I vanliga fall går det ju så till, att den resande söker
sig en så bekväm plats som möjligt i ett kupéhörn, tittar så
i en tidning eller halfsofver, tills tåget lyckligen är i Upsala.
Men helt annorlunda ter sig saken för 16-åringar, som skola ut
på sommarvandring. Man är då så hjärtans glad öfver att vara ute
och njuta af sin frihet, att man måste gifva luft åt sin glädje
på alla upptänkliga sätt: finnes några barnungar inom synhåll, så viftar man åt dem, och finnes det inga barn, så viftar
man åt hästar, kor och kalfvar. Och vidare måste man se
efter, om verkligheten stämmer med geografien och föreställningen och huru träd, gräs och blommor se ut så här långt
från Stockholm. Och tröttnar man slutligen vid allt detta, ja,
då griper man till de outtömliga förråden af minnen från skolans glada dagar. Ty visst hade det varit sträfsamt ibland, men
god och glad hade skoltiden varit, det voro vi alla ense om.

Och så innan vi visste ordet af, voro vi framme i Upsala.
Denna gång stannade vi ej i den gamla lärdomsstaden, utan påminde oss blott den glada dag för tre veckor sedan, då skolans
högsta klasser gjorde en utfärd dit. Vi hade då skådat allt
sevärdt och ätit middag i den stora våningen på Gästis, reserverad för vår räkning. Att denna middag står oförgätlig i alla
deltagarnas minne, det kan jag tryggt försäkra. Vi fortsatte
sålunda resan till Dannemora. Vid framkomsten dit styrde vi
genast kosan till hotellet, der vi anmälde oss som vandrande
skolungdom. Vi rönte där det största tillmötesgående, hvilket
bland annat yttrade sig i enkel mat och en däremot svarande
prisbillighet. Ingen tycktes heller stöta sig på, att vi på verandan togo upp våra matsäckspåsar. Vi kände det riktigt
hemtrefligt. Vi beslöto att redan samma afton gå till Österby
bruk, som ligger 1/4 mil från Dannemora. Vi hade fått veta,
att masugnen därstädes var i gång, och i den händelse vi
skulle lyckas att få se ett utslag, funno vi det klokast att
taga vara på den smula skymning, som juniaftonen hade att
bjuda på; utslaget tar sig ju bäst ut i mörkret.

Vår väg gick genom furuskog, blomstrande ängar och vackra
ekbackar; i väster färgades himmelen af den vackraste aftonrodnad. Allt var så tyst och stilla; vi mötte ej en lefvande
varelse. Nu voro vi verkligen ute i det fria.

Till masugnen fingo vi lätt tillträde. En maskinist visade
oss beredvilligt omkring öfverallt och förklarade mycket mer,
än vi kunde fatta. Men vår längtan stod efter utslaget, som
skulle upplysa hela hyttan präktigare än det grannaste fyrverkeri; men när skulle detta bli? Kl. 1 upplyste oss masmästaren. Vi hade ju inga lexor till morgon, och vi behöfde ej
vara ute kl. 8; nej, vi kunde nu göra med tiden, huru vi behagade och beslöto därför att invänta utslaget. Vi slogo oss
ned på en bänk midt för masugnen; naturligtvis fanns det någon,
som hade något ätbart med sig i fickan, och så gick tiden mycket fort. Det var ju också alltsammans så nytt och ovanligt.
Hvem hade väl förr tillbringat natten framför en masugn i sällskap
med masmästaren och hans hjälpsvenner? Och så kom
utslaget, som öfverträffade allas förväntningar.

Så vandrade vi tillbaka vid 2-tiden. Vi gingo in på gården och beskådade Österby ståtliga herrgårdsbyggnad; allt var
så tyst och stilla, och vi visste, att äfven om dagen rådde här
ödslighet och tystnad; den stora byggnaden stod obebodd och
disponenten bodde i en byggnad straxt bredvid.

Det var nu morgonrodnaden, som färgade himmelen röd,
fåglarna började att stämma upp sina morgonvisor, en räfunge
kilade tvärt öfver en skogsbacke -- ja, hvad hade vi stadsbarn
icke fått vara med om på mindre än ett dygn.

Följande förmiddag ägnades åt grufvan; först togo vi djupet
i betraktande uppifrån, från den stora altanen, och så bar det
af i hiss ned till grufvans botten. I de svarta gångarna vandrade
vi omkring, vägledda af vår förares ljus. Vi sågo huru våra
tjänande bröder borrade och knackade i de hårda bergväggarna,
och huru de förde de svarta malmstyckena fram till hissen för
att fordras upp i dagens ljus. När vi lyckligen kommit upp
igen, var den allmänna åsikten, att alltsammans gått allt för
fort. Det hade varit så underbart därnere i den svarta, mörka
världen. Emellertid hade tiden lidit, och tåget, som skulle
föra oss till Gimo, stod färdigt att gå.

Om vägen mellan Dannemora och Gimo är ej mycket att
säga: bitvis skog och bitvis den i norra Upland välkända naturen, i hvilken enrisbuskar och gråsten lemna de största insatserna. De unga tyckte emellertid, att jag förtalat landskapet: det var ingalunda fult. Ja, när solen förgyller furustammar och grönt gräs, då är äfven det fattigaste landskap
vackert. Vårt ressällskap på det lilla tåget var en skollofskoloni,
som kommit från Upsala och skulle resa till Harg och därifrån
ut i skärgården. Efter några timmar voro vi framme vid Gimo,
det märkvärdiga stället, som i flere dagar hägrat för mina reskamraters inbillning. Goda vänner välkomnade oss genast på det
hjärtligaste, och vi sågo hästar och vagnar, som nog voro för
vår räkning, men vår tid var ännu ej kommen. Det var skollofskolonien, som först skulle glädjas och omhuldas. I stationens förstuga stod ett stort kaffebord dukadt, och en betjent
gick omkring med en stor blank kaffepanna och hällde i. Huru
de små togo emot trakteringen, behöfver jag ej tala om. Som
ingen tågsammanstötning var att riskera mellan Gimo och Harg,
och koloniens medlemmar voro, om jag ej missminner mig, de
enda passagerarna, fick tåget vänta en stund, tills alla barnen
hunnit att väl förpläga sig. Nu blef det vår tur! Efter en
liten stund körde vi in på den stora borggården och fördes så
in i en af flyglarna, där vi skulle hafva vår bostad. För mig
var allt gamla, kära bekantskaper, men för de unga var det
som att komma i sagans förtrollade land. Vi voro åtta, som
skulle njuta gästfrihet, och fem rum stodo till vårt förfogande. .
Blommor och allt hvad den älskvärdaste gästfrihet kunde uttänka helsade oss välkomna.

Nu kan någon tycka att på sommarvandringar bör man.
gå på sina ben med ränsel på ryggen, lefva på enkel kost,
slita ondt och se den hårda verkligheten i ansiktet och ej styra
kosan till de präktiga herrgårdarna. Ja, detta är nog också
min åsikt, men turister äro som himmelens fåglar, de taga
emot hvad som möter dem, både den goda dagen och den
onda. Dukar gästfriheten rika bord, så tacka de och låta sig
väl smaka, och blifva de utan mat eller få lefva på knapp och
mager kost, så går det också för sig. Nu rann den goda dagen
upp för oss; den onda skulle väl också komma.

Att vi icke kände oss stämda att försaka något af det goda,
som bjöds oss på Gimo, är emellertid säkert. Och huru mycket
var det ej att se på den ståtliga herrgården! Vägledda af ställets
husmoder fingo de unga göra bekantskap med gästrum och linnerum, kök och förvaringsrum, bryggstuga och väfrum m.m. Så
kom på aftonen besöket i hammarsmedjan, där vi återsågo Dannemcra-järnet först som gösar och smältor och slutligen som
stångjärn. Följande dag var det husets herre, som själf tog oss
om hand och förde oss omkring i ladugården, mejeriet, kvarnen
och sågen. Så körde vagnar upp, och nu bar det af ut åt
ägorna; här var det ej längre enbuskar och gråsten, utan åt
ena sidan stora, välodlade åkerfält och åt den andra vackra
skogar. Ett besök gjordes äfven i Skefthammars invändigt nyreparerade kyrka. Den som minnes den gamla förskräckliga
altartaflan, kan ej nog fröjdas åt den nya: en kopia af Blochs
Kristus Consolator. -- Naturligtvis underläto vi ej att lustvandra i den vackra parken utmed Gimosjön.

Efter dagarnas ströftåg följde aftnar i de stora gemaken
med musik och glada samtal, och de unga, hvilka kommit som
harhjärtade främlingar, kände sig snart hemma i denna atmosfär
af godhet och välvilja. Visst är, att minnet af Gimovistelsen
skall höra till de glada ungdomsminnen, som för de unga skola
lysa med klart sken ända in i ålderns höst. När vi på tredje dagen skildes från Gimo, och tåget förde oss tillbaka till Dannemora, voro mina reskamrater öfvertygade om, »att ingenting
af det, som stod oss åter af vår resa, kunde komma att jämföras med det, som vi nu upplefvat».

Med bantåg fortsatte vi genast vår resa från Stockholm till
Södertelje, där vi dröjde en dag som gäster i en af flickornas
sommarhem, det vackra Nytomta. Äfven här fortfor vårt festliga lefnadssätt. När vi så gingo ombord på Polhem, tyckte
vi, att den egentliga resan begynde; vi voro nu lemnade åt oss
själfva. Men huru lockande var ej den okända framtiden: det
flydda började att träda i skuggan. Turister äro ett lättsinnigt
folk. Skalden har rätt, då han säger, att de beständigt med
hoppet slå minnet ihjäl. Lyckligtvis äro goda minnen mycket
seglifvade och vakna snart till lifs igen, om de också ligga i
dvala en liten tid.

Efter en härlig resa utan sjögång och sjösjuka landade vi
i klaraste solsken i Visby hamn. Hafvet var en ny bekantskap för de unga. Vi hade beslutit, att ej skåda Visby i iltågsfart, utan att taga det med ro. Och med hafvet skall man ej
stifta en flyktig bekantskap, utan skåda det i all dess olika
färgprakt. Och så skulle vi ej rusa från den ena ruinen till
den andra. Vi inackorderade oss därför i Visby hushållsskola
under några dagar. Bättre och billigare hemvist kunde vi ej
få. Men hafsluften gaf aptit. Vid aftonmåltiderna, då vi alltid
voro ensamma -- med undantag af den uppvaktande Olga --
och sålunda kunde tillfredsställa vår haj-aptit, utan att genera
oss för några bordsgrannar, fans sällan något ätbart kvar på
bordet, om icke möjligen litet hårdt bröd och en bit ost. Vi
fruktade nästan att vid afresan få en liten extraräkning -- men
någon sådan syntes ej till. Skolans vänliga husmoder ansåg
oss visst blott som »värdinnans vänner». Under det skönaste
midsommarväder ströfvade vi omkring dagarna igenom i och på
ruinerna, i Botaniska trädgården, ut till Snäckgärdet, till Galgberget och andra märkliga ställen. Aftnarna tillbragtes
vanligtvis vid hafsstranden. En dag vandrade vi ut till Fridhem.
Allt är där orördt sedan »prinsessans» tid. Vi kunde ej nog
förvåna oss öfver den enkelhet, som rådde i den furstliga boningen, men vi visste ju, att hennes öfverflöd hittade väg till
de fattigas boningar. Ja, hade »prinsessan» lefvat i medeltiden,
så hade nog i Visby funnits ett S:t Eugenia, liksom det nu
finnes en S:t Karin. Men om ock hennes namn icke är fäst
vid någon tempelbyggnad, så skall det förvisso länge lefva i
tacksamma hjärtan.

Naturligtvis voro vi också uppe på Högklint och nere i
Getsvältan. Vi letade oss äfven lyckligt fram till Röfvar Liljas
håla nere vid hafvet. Vi hoppas, att Turistföreningens ombud
i Visby genom någon anslagstafla numera befriat turister från det
tidsödande besväret att på egen hand bland de många gångstigarna leta sig fram till hålan. Hade vi ej upptäckt de i
Bergmans »Gotländska skildringar och minnen» omtalade röda
och svarta stenarna i hafsbrynet, så hade vi nog alltid stannat
i ovisshet om, huruvida vi varit i Röfvar Liljas håla eller ej,
då det finnes många hålor vid hafsstranden.

Den 25 juni snörde vi våra ränslar och vände Visby
ryggen för att vandra till Klintehamn. Första dagen skulle
vi hinna till Krokstädes gästgifvaregård, som enligt en vidtberest fotografs uppgift skulle ligga 3/4 mil från Visby. I
likhet med så många andra turister hade vi kommit ut ett par
timmar senare än vi ämnat, och följden var, att det först var
vid 10-tiden på aftonen, som vi hade gått vår 3/4 mil och började att söka efter vår gästgifvaregård -- men ingen skylt syntes till, och en skollärarinna, hos hvilken vi hvilade, upplyste
oss om, att gästgifvaregården låg -- 1 3/4 mil från Visby. Vi
hade sålunda ännu 1 mil att gå. På vår fråga, om det kunde
vara farligt att gå ute så sent, svarade oss lärarinnan, att hon
aldrig hört talas om röfvare på Gotlands landsvägar, »och dess-
utom», tillade hon, »skall ju den, som skall taga eder hafva en
stor vurst till sitt förfogande». Vi fortsatte sålunda trösteligen
vår vandring. Det var svalt och skönt att gå, och inga tröttsamma backar funnos.

Vid 1-tiden antogo vi, att vi borde vara vid Krokstäde.
Nu var det ingen annan råd än att knacka på vid första byggning, hvars yttre kunde låta oss antaga, att det möjligen kunde

vara en gästgifvaregård. Hos två bönder bultade vi på förgäfves, och vare det sagdt som bevis på gotländingarnas stora
vänlighet och menniskokärlek, att ingen af dem snäste oss,
fastän vi väckte upp dem midt i natten ur deras söta sömn.
Nu började vi själfva på att blifva sömniga och trötta och öfverlade allvarligen om, huruvida vi ej kunde praktisera oss in i
ett halffärdigt hus, som stod vid vägen, och där söka skydd öfver
natten, helst det började att småregna, och taket tycktes vara
färdigt; så såg det åtminstone ut i half mörkret. Vi stannade
emellertid vid det beslutet att göra ett sista försök med ett
fullfärdigt hus, som syntes ett stycke framför oss. En lika
älskvärd gubbe, som de föregående sade oss »att här är ingen
gästgifvaregård, men straxt ofvanför backen till höger ligger
Krokstäde». Nu gällde det blott att utröna hvad som på gotländskt tungomål kallades en backe, ty för våra ögon och ben
tedde sig vägen öfverallt lika jämn och slät. Men höger måtte
då både på fastlandet och Gotland vara höger, och så vågade
vi en bultning på första större hus till höger. De två utskickade
kommo tillbaka med den visserligen hugnande underrättelsen,
att detta var gästgifvaregården, men att mannen, som de talat
med sagt, att vårt besök var »upassende». Allmän bestörtning!
Hvad hade han menat? Jag började ana sammanhanget: hans
»upassende» var kanske hvad vi kalla olägligt. Jag begaf mig
därför in till mannen och fick veta, att vi kommo opassande,
emedan förstugan var nymålad, och i det rum, som han kunde
upplåta åt oss, stod en nymålad ljusblå kista. Jag lofvade,
att vi skulle gå varligt genom hans förstuga, och att om vi
blott finge komma in i rummet, skulle vi göra långa lofvar
kring den blå kistan.

Vi togos emot och fingo stora kvantiteter svagdricka att
släcka törsten med. Den välvilliga husmodern bar in präktiga
dynor och hemväfda filtar, och efter en liten stund lågo två
af oss i en säng och de öfriga i en stor syskonbädd på golfvet.
Högre grad af välbefinnande hade vi visst aldrig känt. Säkerligen hade vi sofvit till middagen, om ej mannen i huset vid
10 tiden stigit in och lotsat sig fram mellan bädden och den
nymålade kistan för att i en chiffonier hemta »litet snus».
Detta hans tilltag väckte naturligtvis stor munterhet och gjorde
oss klarvakna. Sedan vi ätit oss mätta med kaffe och ej alltför
färskt bröd, anträddes vandringen till Klintehamn, dit vi nu,
tack vare nattmarschen, endast hade 1 1/2 mil. Hos kamrer Odin
i Klintehamn, som tager emot resande, fingo vi billigt och godt
kvarter. Vi hunno på eftermiddagen både att taga köpingen i
betraktande och att planlägga morgondagens tilltänkta utfärd,
som skulle blifva resans glanspunkt: ett besök på Stora Karlsön.
Min håg hade länge stått till Karlsöarna; vid ett föregående
besök i Klintehamn för 10 år sedan hade jag gjort ett fåfängt
försök att komma dit; fullkomlig stiltje tvang oss då att afstå
från försöket. Professor Retzius' uppsatser i Aftonbladet om
Stora Karlsön hade ännu ytterligare ökat min längtan att
komma till de underbara öarna. Denna gång skulle det kanske
lyckas! Vädret var på aftonen det bästa man kunde önska sig;
höll det blott i sig, kunde vi ej få det bättre. Genom patron
Smitterbergs godhetsfulla hjälp fingo vi löfte om att nästa
morgon kl. 7 få lotsbåten med två mans besättning till vårt
förfogande.

Morgonen den 27 juni rann upp strålande klar, och vinden
var som beställd för vår räkning. Ungdomen bär Aladdinslampan med sig! Visserligen hade vi varit ute för ett missöde,
som i vanliga fall skulle hafva uppfattats i hela sin vidd:
det hade gått hål i bottnen på smörgåspåsen, så att några stora
smörbröd hade försvunnit, men ingenting kunde den dagen
stämma ned vårt glada lynne, och den stackare, som varit orsak
till förlusten, blef ej dömd att fasta. Nu voro vi ju på god
väg att uppnå våra önskningars mål och att tillfredsställa vår
ärelystnad; i Visby hade ju så många före oss varit, men till
Karlsöarna kom ej hvem som hälst. Framför oss lågo öarna,
som resa sig likt stolta fästen rakt ur hafvet; då vi ännu voro
på afstånd hade de denna blå, halft genomskinliga färgton, som
ger dem ett så trolskt och underbart utseende. Vi landade ej
vid lilla Karlsön, men foro så nära densamma, att vi tydligt
kunde iakttaga de stora halfcirkelformade ingångarna till grottorna i berget, i hvilka fåren söka skydd mot regn och oväder.
Som bekant föra ägarna till ön sina får dit öfver vid sommarens början; de få sedan sörja för sig själfva till höstens inbrott,
då de återföras till fastlandet, det vill här säga Gotland. Det
gamla bruket att låta djuren året om sköta sig själfva på öarna
har öfvergifvits; många omkommo nämligen af köld och hunger.

Efter fyra timmars seglats landade vi vid norra ändan af
Stora Karlsön. Ön eges f.n. af ett 1880 bildadt bolag, som
har till uppgift att »skydda djurlifvet», hvarför ejdrar och annan sjöfågel här njuta hägn och omvårdnad. Bolaget lägger
sig äfven vinning om att så och plantera träd. Vår ankomst
hade snart iakttagits af »Moses», ejdrarnas vän och trogne skyddsvakt. Moses är en gammal man, nära 70 år, som är anställd
i bolagets tjänst och under sommarmånaderna har sin bostad
på ön. Lotsen hade sagt oss: »att Moses är endast ett öknamn,
som han har därföre, att han lefver liksom i en öken, men
man skall kalla honom Johansson, för det är hans riktiga namn».

På ön finnes blott en vinterbostad, fyren, ett präktigt stenhus med bostad för fyrmästare och fyrvakt. Stora Karlsö fyr lär
vara en af de nyaste och bästa i Östersjön. Förutom Moses'
bostad finnes en s.k. villa, tillhörande herr Wöhler från Klintebys, bolagets »verkställande direktör». Vi styrde genast kurs
till fyrhuset, men funno ingen hemma. Fyrmästaren hade
permission och var bortrest med sin hustru, men fyrvaktarens
skulle vi nog snart finna. Här funnos inga grannar att besöka,
och området var ej vidsträcktare, än att vi lätt skulle kunna
finna de sökta. De voro också vid södra ändan af ön och bärgade hö. De öfvergåfvo genast sitt bärgningsarbete och förde
oss in i sin bostad, där vi dukade upp vår matsäck och tillredde vår choklad.

Så bar det af ut. Stora Karlsön är en kalkstensklippa,
som stupar brant i hafvet åt öster och väster, men sluttar
sakta i norr och söder. Öns midt utgöres af en högslätt.
Att en klar solskensdag stå däruppe på denna högslätt och se
Östersjön krusad af en frisk bris, som låter de förbidragande
seglarna gå med jämn och stadig fart -- det är något, som man ej
lätt glömmer. Huru olika kan ej hafvet te sig för oss, och i
hvilka olika känslostämningar kan det ej försätta oss; denna gång
var det icke det drömmande, spegelblanka hafvet, som hviskar
till oss om hvila och ro, ej häller det stormande, vreda hafvet,
som injagar hos oss skräck och fasa, utan det friska, rörliga
hafvet, som sjunger för oss om lif och handlingskraft. Men
det fanns annat att skåda än hafvet; Moses skulle blifva vår
ledsagare på öns nordvästra sida. Hvilken underbar vandring!
Vi klättrade och kröpo bland höga stenar och klippblock,

mellan hvilka vi stundom upptäckte en yppig växtlighet. Till
höger om oss hade vi hafvet och till vänster det branta berget.
Moses visade oss med stolthet ejdrarnes bon, hvilka han höll
reda på medelst numrerade pinnar. Här gafs också lektion i
zoologi. Högt uppe på en sten syntes Moses' karakteristiska
hufvud i midten och rundtomkring sju uppmärksamt lyssnande
flickor. Ämnet var ejdrarnas lefnadssätt. Här åtminstone var
skolluften ren och ventilationen oklanderlig. Under vår vandring
längs ön kunde vi se in i djupa grottor; jag minnes särskildt
en, hvars hela tak var klädt med tjock murgrön, som ur grottan kröp långa stycken upp på klippväggen.

Sedan vi åter kommit upp på högslätten, beskådade vi
fyrfolkets köksträdgård, som var anlagd på en af slättens kanter.
Fyrvaktaren sade oss, att där var god jord och att där vanligen
blef god skörd af potatis och grönsaker. På ön fanns också en
ko, som var så folkvänlig, att hon följde oss som en hund. Ja,
på Karlsön får nog också en ko komma till sin rätt; man har
ej mycket sällskap att välja på. Vårt sista besök gällde den
bekanta grottan Stora Förvar, där de märkliga fornfynden påträffats. Sedan måste vi säga farväl; Moses och kon beskådade
vår affärd, och efter två timmars seglats voro vi åter i Klintehamn. »Tur ha' vi haft», det menade lotsen. Det händer ej
sällan, att sedan man lyckligen med god vind kommit till
Karlsön, måste man dröja öfver ett par dagar på ön för storms
skull, då det är 1 3/4 mil till Klinte. »Det hade patron Wöhler
nyligen fått göra.» Hade vi råkat ut för ett dylikt missöde,
hade säkert hungersnöd inträffat på ön inom ett par dagar; ty
hvad skulle fyrvaktaren hafva gifvit oss storätande människor?
Lyckligtvis inträffade det ej.

Från Klintehamn vandrade vi till Hemse och togo under
vägen den vackra utsikten från Klinteberget i betraktande.
Hemse, som är ändpunkten på Gotlands enda järnväg, har
vuxit upp till en ganska betydande plats med ett mycket bra
hotell. Där var det dock omöjligt för oss att få plats, ehuru
vi telefonerat från Klinte. Den tillmötesgående värdinnan, fru
Procopé, hade dock skaffat oss tak öfver hufvudet på fyra olika
ställen i köpingen. En gumma vandrade om aftonen omkring
med oss och aflevererade oss på ort och ställe. Från Hemse
begagnade vi oss af järnvägen til] Etelhem för att skåda de
beprisade ängarna.

Om någon förståndig och erfaren gotlands-turist möjligen
skulle komma att läsa denna vår reseberättelse, skall han helt
visst förvånas öfver, att vi ej besökte så märkliga socknar som
Stånga, Lojsta och När m.fl. Härpå vill jag svara, först att
intresset för medeltidens kyrkor ännu ej är så stort hos ungdomen och vidare, att vissheten om att erhålla mat och husrum alltid måste för oss, som voro åtta personer, spela en afgörande roll. Dessutom ämnade vi verkligen afsluta vår vandring med kyrkostudier.

I Etelhem tillbragte vi en söndagsförmiddag; vår förhoppning om att få vara med om en gudstjänst i Etelhems kyrka
gick om intet, då gudstjänst ej hölls där den dagen. På eftermiddagen gingo vi till Garde, alltjämt fröjdande oss åt de vackra,
med tusenskönor öfversållade ängarna, som därjämte voro prydda
med präktiga löfträd. I Garde vandrade vi från gård till gård:
öfverallt stängda dörrar och folktomt. Det var som efter en
allmän utvandring; för oss, som voro trötta och hungriga, var
detta ej synnerligen glädjande. Ändtligen fingo vi tag i en
pojke, som upplyste oss om orsaken till utvandringen. Biskopen
var i Alskog och höll bibelförklaring. Hade vi vetat af detta
på förhand, hade vi nog också varit i Alskog, men nu var det
ingen annan råd än att vänta, tills Garde åter blef en befolkad
bygd.

Vi slogo oss ned på en trappa och togo fram den s.k.
»Hannaboken», hvars verkliga titel är »I utvecklingsåren» af Tea
(Toini Topelius). Bokens hjältinna, Hanna, hade så varmt intresserat mitt ressällskap, att berättelsen om hennes öden jagade
alla känslor af hunger och trötthet på flykten. Frampå aftonen
kommo Gardeboarna tillbaka, och vi blefvo emottagna i Hemmor, en stor, men något ödslig och förfallen bondgård. Framför boningshuset på gårdsplanen står ett jättestort lummigt valnötsträd. I god tid voro vi på fötter följande morgon för att hinna fram till Katthamra, där en skolkamrat hade sitt sommarhem, och dit vi voro inbjudna. Vägen gick i regelbunden
omväxling mellan gles skog och odlad fruktbar bygd med trefliga gårdar.

I forna dagar var det endast i Dalarne och Norrland, som
det på fotvandringar var svårt att få släcka sin hunger och
törst med mjölk, då nämligen boskapen var vid fäbodarna, men
numera är svårigheten nästan lika stor öfverallt. Mejerierna sluka
all mjölk, och lyckas man icke att träffa på något mejeri, så får
man vara utan mjölk. Liksom på andra ställen i vårt land
var det här ej långt mellan handelsbodarna, där vi hoppades
att kunna tillhandla oss något ätbart. Ägg fanns det godt om,
men det var också nästan det enda. Så beslöto vi att ställa
till kalas midt på förmiddagen. Vi lånade oss glas och skedar,
köpte toppsocker, hvilket trampades sönder mellan tjockt papper
tills det blef strösocker, och så lagade vi till en läcker »äggdosis». Men nog hade vi önskat, att andra portionen varit rågbröd och mjölk. På eftermiddagen voro vi framme vid Gammelgarns märkliga kyrka med sitt försvarstorn. Nu kunde vi
skåda hafvet öster om oss; vi hade vandrat tvärt öfver ön. Snart därpå voro vi vid Katthamra, där vi välkomnades af Ellen H. och hennes anhöriga.

Katthamra är ett af Gotlands ståtligaste herresäten. Det eges
af vår i London bosatte landsman, den berömde etsaren Axel
Herman Hägg. Man märker också snart, att det gamla släktgodset nu är i konstnärshänder. Själfva hufvudbyggnaden, ett stort
stadigt gammalt tvåvånings stenhus med brutet tak, ser vid
första ögonkastet icke märkvärdigare ut än många andra gamla
hus. Gården är en regelbunden fyrkant och inhägnad dels med
murar och dels med ett egendomligt högt trästaket; i rät vinkel
med hufvudbyggnaden stå de små fyrkantiga flyglarna, också försedda med höga brutna tak och vindskupor. En del af gårdsplanen är cementbelagd och från porten på muren fram till
husets hufvudingång leder en gångbana bildad af små gotländska
slipstenar nedsänkta i cementet, som är färgadt rödt i det fyrkantiga hålet i stenarnas midt. T.o.m. vattentunnorna bära
en konstnärlig utstyrsel. Konstnären har roat sig med att på
deras midt måla ett präktigt dansande sällskap. Genast man
kommer in i förstugan och vidare i trappuppgången mötes ögat
af gamla gravyrer och etsningar. Väggmålningarna i en del af
våningen en trappa upp äro restaurerade under artistens egen
ledning. I en af flyglarna var man just i färd med att iordningställa ett rum, som skulle blifva konstnärens eget vid hans
sommarbesök på fäderneön. Gammalt trävirke från den af herr
Hägg restaurerade Floda kyrka användes där till väggbeklädnad.
Katthamra kan ej häller önska sig ett vackrare läge: försvarliga
höjder till bakgrund och så hafvet framför. Att vi här skulle
må som pärla i guld, det faller ju af sig själf. Till vår stora
skam måste jag dock erkänna, att första aftonen väckte de stekta
flundrorna större förtjusning än etsningar och väggmålningar.
Men så hade vi också gått den dagen 2 1/2 mil.

Med stor saknad lemnade vi Katthamra, därifrån vårt ressällskap hade fått förstärkning, så att vi nu voro »nio man
högt». Nu skulle vi slå oss på bergbestigning. Vi skulle eröfra Torsborgen, Gotlands högsta berg. Att det icke är högre
ån 68 meter, var ju icke vårt fel. Som vi på aftonen ville
vara framme i Dalhem, där våra kyrkostudier skulle börja, hade
vi för att förkorta den dryga vägen och till vårt eget nöje, i
Katthammarsvik beställt en löfklädd höskrinda, som förde oss
till foten af Torsborgen. Vi kunna icke med anspråk på att
bli trodda säga, att bestigningen af den skogklädda Torsborgen
var svår och besvärlig. Vestergarns rika skogsbygd tog sig synnerligen väl ut däruppifrån. Vi besökte såväl Tors sängkammare som hans kök. Ned i Ringhålet vågade sig den skickligaste gymnasten, där hon genom djärfva klättringar och språng
lyckades eröfra några i botaniskt hänseende mycket rara blommor.

Enligt uträkning voro vi på aftonen i Dalhem, där prosten
Odin mottog oss i sitt hem. Han visade oss omkring i kyrkan,
som anses vara den vackraste på Gotland. Från Dalhem gjorde
vi en afstickare till Hörsne, också för kyrkans skull. Nu kunde
ingen skylla oss för bristande arkeologiskt intresse. Under vägen passerade vi en stor myr och i Hörsne sågo vi ett af de
gotländska träsken; båda delarna exempel på viktiga moment
i Gotlands natur. Nu styrdes kosan till Barlingbo järnvägsstation för att hinna med tåget till Roma. Sista biten tillryggalades i språngmarsch, och med kommo vi.

I Roma skulle vi naturligtvis se hvad som fanns kvar af
den gamla klosterkyrkan. Roma är en af de bördigaste bygderna på ön; när vi vandrade mellan de böljande af aftonsolen
förgyllda sädesfälten, måste vi ovillkorligen tänka på de gamla
biskopar och abboter, som så väl visste att välja lämpliga
platser för klostrens anläggande. Gårdens rättare anmälde sig
som »ciceron i Roma» och förde oss in i den vanställda och
till sädesmagasin använda klosterkyrkan. Han sade oss »att nu
skulle den utrymmas, och trägolfven och bjälkarna borttagas,
och den skulle stå bara som ett minne med stängsel omkring».
Vår sagesman fann allt detta ganska olämpligt; nu hade man
åtminstone nytta af det, som fanns kvar af murarna. »Men»,
tillade han, »det är en i Stockholm, som heter Hildebrand,
som styr med det här, och han skall väl förstå det. För resten
har det funnits en sådan i Visby med, som hette Säve, och
han var här en gång med hela hanseförbundet från Tyskland,
för han kunde också tala tyska.» Ett stycke från Roma kyrka
-- hvilken vi äfven besågo -- ligger Busarfve gästgifvaregård,
som enligt flickornas förmenande ej borde hafva haft ett så
fult namn, utan i stället bort heta »Trefnadsbo» eller »Fridhäll»
-- eftersom vi funno oss så väl där. Att gästgifvaremor hade
människokännedom, det märkte jag genast; sedan hon tillredt
en stor syskonbädd på golfvet åt ungdomen, förtrodde hon mig
nämligen, »att nog hade en af dem kunnat få ligga i en säng,
men det hade nog ingen velat; hon hade nog känt sig liksom
utskjuten». Vår sista frukost under vandringen förtärdes under
Trefnadsbos lummiga träd.

Vägen till Visby togo vi genom det vackra kuperade Follingbo och försummade ej att från Jakobsbergs utsiktstorn taga
den vackra bygden i betraktande. Den 4 juli voro vi åter i
vårt gamla hem på hushållsskolan. Till flickornas kunskap
kom snart »att vi stått i tidningen». Det var ju en märkvärdig
sak! Nu blef det en språngmarsch till stadens alla ändar för
att fånga upp ett tillräckligt antal exemplar af den märkvärdiga
tidningen, ty man skulle ej blott själf gömma den, utan ock
skicka den till vänner och skolkamrater. Jag fick af den märkliga notisen veta, att jag »skulle handleda de sju unga flickorna
i deras studier i botanik och geologi». Det hade jag aldrig
själf trott mig om, eftersom jag alltid ansett mig mycket okunnig i dessa ämnen.

Denna gång tillbragte vi blott en dag i Visby; vi måste
dock ännu en gång upp på Kyrkberget och ned till stranden
utanför stadsmuren. Det var våra bägge favoritplatser. Den
5 juli lämnade vi Visby, medförande en rik skörd af Visby
sköna rosor, som vänner och bekanta vid afresan skänkte oss.
Så länge vi kunde, följde vi med blickarna den gamla 
hansestaden; sedan slogo vi oss ned på en bänk -- och gjorde upp
planer för nästa gotlandsresa, då vi skulle besöka norra delen
af ön med Slite och Fårön. Denna gång hade vi ej vågat, för
kassans skull, att utsträcka resan norrut. Nu visste vi, huru
billigt man kan lefva på Gotlands gästgifvaregårdar och i dess
bondgårdar. Vårt farväl var blandadt med hoppet om återseende.

<i>Lilly Engström.<\i>
Till Orsa genom Lillherrdal och Särna.

I min barndom läste jag en svensk historia, hvari förekom
kortfattade landskapsbeskrifningar. Däri stod bland annat: »I
Herjeådalen finnes ingen stad». Detta var allt hvad jag fick
veta om landskapet Härjedalen. Då jag blef gammal och tillfälle vardt förunnadt att se mig om i världen, kom jag att
tänka på en färd till Härjedalen och på möjligheten att därifrån komma till Särna. Jag rådfrågade Thomés handbok, han
affärdade Härjedalen på två rader. I sin för öfrigt otillförlitliga 1:a upplaga af Dalarne och Norrland har Hofberg dock
unnat Härjedalen nitton rader. Hos Rosenberg finns ingenting om detta landskap.

Jag tog mig då friheten att rådfråga några herrar, som i
vetenskapligt syfte vistats därstädes, och dessa lämnade mig
välvilligt de upplysningar, jag önskade, för att kunna göra en
vandring genom en del af Härjedalen och på samma gång få
besöka nordvästra Dalarne.

Utrustad med en kalk af ett blad ur Nils Selanders ypperliga karta, en ränsel innehållande bl.a. en påse cakes, en dito socker, en dito choklad och en plunta, samt ofvanpå ränseln ett par smorläderstöflar med höga skaft, anträdde jag färden från Stockholm på bantåg och 3:e klass den 12 juli 1887
på morgonen, och inträffade i Ljusdal samma dag på kvällen.
Följande dagen, efter ett vederkvickande bad i Ljusnan, anträddes färden till fots. Meningen var att komma till Kårböle
samma dag. Men väl anländ till gästgifvaregården i Färila öfvergaf jag denna plan, ty där voro många resande, och flera af
dem såväl som jag beslöto att stanna hela dagen, dels för den
härliga utsiktens skull och dels för det utmärkta sätt, hvarpå
det artiga värdfolket förstod att göra vistelsen där angenäm.


Tidigt följande morgon fortsattes färden. Landsvägarna i
västra Helsingland äro breda och jämna, men kvarterstjockt
damm, som vid regnväder upplöses i vällingliknande massa,
gör dem ganska besvärliga; dock finnas nästan öfverallt gångstigar nära vägen. Till Hofra by anlände jag vid middagstiden.
Vid 4-tiden hördes dånet af Laforsen, hvars fall ligger blott
ett par minuters väg till höger om landsvägen. Naturligtvis gick
jag dit, fann det vackert, men nu på högsommaren icke så storartadt, som jag föreställt mig. På kvällen hamnade jag på Kårböle gästgifvaregård, som väl icke är så utmärkt som den i Färila,
men likväl bjuder på god kost, rent logi och vänligt mottagande.

Dagen därefter blef jag tillbjuden att med en annan resande dela skjuts till Sveg, och jag antog tillbudet. Efter en
timmes färd voro vi i Härjedalen. Vid middagstiden stannade
vi på Kålsätters gästgifvaregård, vi voro då mycket hungriga och
hade gerna hållit till godo med hvad som fanns till hands,
men den hederliga värdinnan skyndade sig att göra i ordning
»herrskapsmat» för så långväga resande. Efter en timmes uppehåll fortsattes färden, nu också med skjuts, först öfver färjan
på älfven och därefter genom en vacker trakt till Svegs gästgifvaregård, dit ankomsten skedde på kvällen.

Följande morgon kl. 7 började åter vandringen, nu söderut. Träffade då vid Svegs kyrka en liten pojke med toppmössa på hufvudet, typ för en riktig tomtepys. Enär jag gjort
en afstickare från vägen och ej var fullt viss om stigen till stora
landsvägen och Lillherrdal frågade jag pojken därom, oaktadt
jag ej trodde mig få någon klar upplysning af denna parfvel.
Hans svar blef: »Du ska gå backen rakt ner, så kommer du
till en stolpe, den ska du läsa på, så ser du, hvart du ska ta
vägen.» Tydligare besked har jag aldrig fått af någon. -- Efter ett par minuters färd kom jag ock till vägvisaren och var
snart därefter vid färjan, som går öfver älfven. Vägarna här i
Härjedalen äro hårda och goda, och det var med riktigt välbehag jag efter färden på skjutskärran kunde få begagna mina
fortkomstledamöter. Kl. 9 gick jag förbi en skogstjärn omkransad med träd; ville bada, men vattnet var så mörkt att
det afskräckte mig; ett besynnerligt intryck gaf denna sjö genom sin öfvergifna och dystra ensamhet. Kl. 12 hade jag hunnit till Härjebron, där jag i strömmen fick svalka mig. Här

syntes också folk. Dessa tycktes äfven glädja sig åt att se en
människa, ty hela samhället måste ut på bron för att skåda
vidundret, som låg i sjön och plaskade. Efter badet besökte
jag dem, och erhöll då tillstånd att deltaga i deras middagsmåltid, bestående af stekt amerikanskt fläsk med potatis och
tunnbröd samt, såsom supanmat, kaffe utan grädde. Icke var
det läckerheter, men smakade mycket godt. Sällskapet bestod
af arbetsfolk från kyrkbyn, som här hade tillfälligt arbete med
att timra upp ett hus åt en bonde. Snart gick jag därifrån,
landsvägen framåt, genom en vidsträckt hed, bestående endast af
tunn torr mossa på den kala och flata berghällen; brända stubbar
syntes här och där efter lång tid förut öfvergående brand; allt
var så sällsamt tyst, endast mina egna steg hördes på den hårda
marken, inga fåglar, ej ett lefvande väsen syntes till, tyst som
i grafven och solen brände på den öde heden.

Den, som lika med mig haft lyckan att få se många
vackra partier af vårt härliga land, finner också behag i den dystra naturen. Äfven denna är en hvila för sinnet och, hvarföricke, ett angenämt utbyte mot det dagliga lifvets äflan och bråk.

Jag hade så gått ett par timmar, då en bebygd ort syntes på något afstånd. Kom så till Lillherrdälsbro, just som ett
starkt regn med hagel och åska öste ned. Jag hade då nära
till den första stuga, som fanns på hela vägen och var lycklig
få komma under tak, medan det värsta ovädret varade. Kl. 6 anlände jag till den snygga gästgifvaregården och blef väl mottagen.

Dagen därpå, som var söndag, besöktes Lillherrdals kyrka.
Lyckades där få se några gamla sockentyper: långa magra gubbar i knäbyxor och långa svarta rockar med uppstående kragar. Den öfriga menigheten hade bortlagt nationaldräkten, som
om några år torde alldeles försvinna.

Emedan landsvägen slutar vid kyrkan, och ingen banad
väg finns till Särna därifrån, begärde jag råd af organisten
och postmästaren herr A. Eklund, huru jag skulle förhålla mig.
Han bad mig följa sig hem för att där kunna orda om bästa
sättet, och då vi anlände dit, skickade hans fru genast till gästgifvargården med tillsägelse, att den resande skulle äta middag hos postmästaren. På samma gång sändes ett annat bud
ut i byn, och snart infann sig en man, som önskade blifva min
ledsagare. På mina frågor svarade han, att han vore 
arbetskarl, hade tillfälligt arbete för 2 kronor om dagen och att, då
vägen till Särna tog två dagar dit och två dagar därifrån, han
ville ha 8 kronor för sitt besvär. Som detta var ganska måttliga anspråk, och han äfven tillbjöd sig att bära min ränsel,
antog jag hans tillbud, hvarefter han lofvade återkomma måndag morgon. Han kom också på utsatt tid, och som han under de två dagar, han varit i mitt sällskap, visade sig vara en
hederlig man och god vägvisare begagnar jag här tillfället att
anbefalla honom till möjligen hitkommande turister. Han är
arbetskarlen Rolf Eriksson och bor i kyrkbyn.

Dagen därefter såg mulen och regnig ut, men kl. 9 klarnade himmeln, och så begåfvo vi oss i väg öfver hedar, kärr
och moras. Kl. 12 sågo vi på afstånd gården Blekberg, det
enda bebodda ställe vi på hela dagen kunde se. Kl. 2 stannade vi vid höstugorna, där bönderna förvara sitt hö och rasta, när de äro på långtur. Här hvilade vi 1 1/2 timme och
kommo kl. 4 till Rönnåsvadet, där skor och strumpor aftogos,
byxorna uppvekos till knäna och vandringen skedde vidare öfver Härje å. Färden gick utan äfventyr, men balansen måste
hållas, ty de hala stenarne på sjöbottnen voro icke lätta att gå
på. Väl uppkomna på motsatta stranden togo vi åter fotbeklädnaden på och anlände på aftonen till fäbodarna vid Rönnåsen, där vi fingo nattkvarter hos Ingeborg Jönsdotter. Medan
kvällsvarden tillagades gick jag upp på åsen och betraktade den
vackra utsikten. Bland annat syntes här norrut Blekberg, Lillherrdals by och kyrka, västerut Dödåsen, söderut de båda Rottensjöarna, för öfrigt skog och hedar, allt belyst af den nedgående solen: en tafla, som jag saknar förmåga att beskrifva.

Efter en timmes vistande på Rönnåsen gick jag åter till
Ingeborg, där jag och Rolf blefvo anvisade sofplats i hvar sin
lave, fylld med hö. Min lägerplats var dessutom försedd med
skinnfäll och ett vedträ till hufvudgärd, öfver hvilket den artiga värdinnan bredt sin bästa bomullsklädning för att, som
hon sade, det ej skulle värka i hufvudet. Själf hade värdinnan en tredje lave för egen räkning, och jag förmodar, att den
var något bättre inredd. I alla fall var jag mycket tacksam,
att hon mottog oss, ty bättre ställe fanns icke på orten, som
visserligen hade två stugor till, men hvilka enligt min ledsagares mening ej voro lämpliga. Rolf kröp ned i höet och
somnade genast, men jag, ovan vid hufvudgärden och det svala
rummet, kunde icke sofva alls. Senare på kvällen anlände
två vandrare från Dödåsen, hvilka också blefvo mottagna. Den
ene fick ligga hos Rolf, den andre en liten gosse, kröp till
värdinnan.

Stelfrusen uppsteg jag kl. 6 på morgonen och kokade en
portion choklad för att uppvärma mig med. Sällskapet frågade då, huru jag befann mig, och på mitt svar, att jag frusit
hela natten, fick jag beskedet: »Du skulle ha gått upp och
tändt eld i spisen, här är ju inte ondt om ved». -- Detta var
något, som jag inte visste, att jag hade rättighet till.

Efter chokladen tog Rolf fram en mjölpåse, som han hade
i sin matsäck, slog rågmjöl, salt och vatten i ett fat och vispade innehållet till en tjock deg. Därefter stektes denna mjölröra i en panna, besmord med en fläskbit. Denna anrättning,
som benämndes »kålbull» åts varm och smakade rätt bra med ost
såsom sofvel. Kl. 8 bar det åter af på oländig mark, och
efter ett par timmars vandring uppnådde vi Rottensjöarna, där
vi träffade fiskare från Lillherrdal. Kl. 12 kommo vi till den
huggna gränslinien som skiljer Härjedalen från Dalarne. Därefter blef vägen ännu svårare. Ett gungfly, 1/8 mil bredt, måste öfvervadas, och vattnet gick stundom öfver mina höga stöfvelskaft. 1/2 timme därefter voro vi dock vid Ofvansjöstugan i Särna, och här var god gångstig, så att jag kunde afdraga de
våta stöflarna och gå i skor. Här träffade vi ock ett par resande
kullor, hvilka gingo in i en olåst stuga och togo fram ett par
sillar åt oss, under yttrande, att här i stugan kunde vi husera,
huru vi ville. Vi läto icke säga oss detta två gånger, utan satte en
kittel på elden och kokade choklad, åto tunnbröd och sill, en
bland de läckraste måltider jag ätit, enär jag dagen förut endast fått mjölkmat, som hos mig åstadkommer illamående. Sedan jag lagt penningar på bordet, såsom ersättning för den röfvade sillen, gingo vi därifrån och kommo till Fjätälfven vid 6-tiden. Den vadades öfver på samma sätt som Härje å. Kl.
7 hade vi hunnit till Dalälfven, träffade där folk, lånade en
båt, med hvilken vi rodde uppför älfven, och hamnade på Särna
förträffliga gästgifvaregård kl. 1/2 8. Kl. 9 var min hederliga
ledsagare åter på hemvägen, och jag skildes från honom med
verklig saknad.

Jag hade alltså fått se Härjedalen, åtminstone en del däraf,
och ångrar icke, att jag gjort denna färd. Vanligen följer jag
landsvägarna vid mina utfärder, ty annars går jag ofta vilse,
men aldrig har jag gått så folktom väg (jag har ännu icke rest
i Lappmarkerna, men väl något litet i Norge), och det var endast en tillfällighet, att jag vid Härje bro träffade människor.
Om timmerarbete icke föranledt deras därvaro, så hade jag från
morgonen till sent på e.m. ej träffat en enda person från färjan vid
Svegs by till Lillherrdals bro. Men den egendomliga naturen gaf
många anledningar till betraktelser, och jag hade alls icke tråkigt. Långa stunder förde vägen genom sterila gråa stenrösen,
där växtligheten ej kunde ha någon näring, därefter syntes ett
kärr, en liten löfskog, en skogssjö, en öde hed eller ock en
barrskog, som kämpade för sin tillvaro i den grunda och torra
jordskorpan, men odlad mark eller byggningar syntes icke till.
Att den omkring 5 mil långa sträckan mellan Lillherrdals
kyrkby och Ofvansjöstugan i Särna var folktom är ej så mycket att undra på, ty där finns icke, som förut är sagdt, banad
väg, men sällsamt nog träffade vi i skogen en man till häst.
Om han fröjdade sig öfver mötet, det tog jag ej reda på, men
hästen gnäggade af glädje och visade sin belåtenhet genom att
stryka hufvudet mot oss.

Bland djur, som kommo i vår väg, må antecknas en hare
och två tranor. Min vägvisare omtalade, att här finns godt om
älg. Ehuru vi icke lyckades få se någon, tror jag det fullväl,
ty spillningen efter dem syntes öfverallt i skogen.

Naturligtvis ville jag också gärna besöka Städjan. Färden
dit är förut beskrifven i denna tidskrift, så att därom är icke
mycket att säga. Dock kan jag icke underlåta att vitsorda den
kända välvilja, hvarmed Särna gästgifvaregårds värdfolk behandla
resande. Då de hörde, att jag ämnade mig åt det hållet,
vidtalade de ett par andra resande, som på båt skulle till Elfros att låta mig få medfölja dit. En sådan färd kostar 6 kronor för ensam person, men då vi nu blefvo tre i båten, kostade färden mig endast 3. Kl. 1/2 11 bar det af. Vid Heden stego vi land och besågo utsikten, medan båtkarlen hvilade 1/2 timme, och kl. 4 voro vi i Elfros. Fick då besked af
båtkarlen Berg, att jag skulle gå landsvägen 1 1/4 timme och därefter
vika af åt höger på en gångstig vid några korslagda
timmerstockar. Men väl kommen i fart såg jag så många korslagda
timmerstockar, att jag blef villrådig och gick sålunda förbi den
af honom beskrifna gångstigen, ty jag går i allmänhet något
fortare än andra vandrare, och då jag märkte misstaget, hade
jag icke lust att vända om. Ändtligen träffade jag en slåtterkarl, han visade mig en annan gångstig, som från landsvägen
gick tämligen brant upp i skogen. Då fick jag se Städjan på
afstånd framför mig och tänkte som så: »nu är det ingen fara».
Jo vackert också, inom några ögonblick delade sig stigen, och
nu var jag villrådig om vänster eller höger. Trogen min vana
höll jag mig till vänster, gick så 1/4 timme och kom rätt ner
i en myr, där jag förlorade spåret. Vek då af åt höger och
träffade efter mycket letande en annan gångstig, gick den ett
stycke och kom så rätt ner i en annan myr. Efter några ytterligare försök träffade jag på andra gångstigar -- med samma
resultat. Städjan var nu försvunnen ur min åsyn, men jag
visste väl, åt hvilket håll den låg. Nu gick jag på måfå rakt
norrut, öfvergifvande alla försök att finna rätta gångstigen,
men då jag ytterligare påträffade en stig, kunde jag ej afstå
att begagna den. Marsch framåt! Svetten lackar, ränseln är till
hälften genomblöt, men framåt går det rätt ner i myr. »Nu har
jag gått förbi så många myrar», tänkte jag, »nu går jag genom
myren, det bäre, hvart det vill». -- Lyckan står den djerfve bi.
På något afstånd såg jag, då jag kommit öfver, en tämligen
tilltrampad väg, följde den och hade den glädjen att på densamma komma till Dalboåsens fäbod. Där träffade jag folk,
som upplyste mig om att högra gångstigen var den rätta, och
att den vänstra blott var vinterväg. Jag var dock nu på rätta
stråten och följande den väl trampade stigen anlände jag kl.
3/4 10 på aftonen till Grängaråsvallen, där den välvilliga mor
Inga tog mig i sitt beskydd och upplät en snygg kammare åt
mig.

Dagen efteråt kl. 8 började jag uppstigandet på Städjan.
En timme därefter var jag på toppen. Vädret, som på morgonen var klart och soligt, började nu bli mulet, nästan mörkt,
och snart därefter blef jag öfversköljd af en väldig regnskur,
blandad med hagel. Jag sökte då så skyndsamt som möjligt
komma ned, detta lyckades, men i ifvern och mörkret gick jag
rätt ner i en å, därifrån några vattenfoglar förskräckta uppflögo.
Nu måste jag upp ett stycke på fjället igen för att försöka utforska, hvar jag befann mig, och verkligen började det också att
något litet klarna upp, så att jag kunde få säkert sikte på fäboden. Ändtligen kl. 12 var jag åter hos mor Inga, som varit
orolig för min skull. Blef då tillbjuden att stanna där till
morgondagen, på det att mina genomvåta kläder måtte få torka.
En väldig brasa brann hela eftermiddagen och det ena plagget
efter det andra hängdes upp framför densamma.

Hela dagen och natten därefter regn, men morgonen solig.
Kl. 1/4 10 begaf jag mig på återvägen, ledsagad ett stycke af den
rara värdinnan. Kom utan äfventyr till landsvägen kl. 3/4 12
<footnote>Jag trädde ut på landsvägen just på den plats, båtkarlen beskrifvit
for mig. Stället var utmärkt med ett slags fyrkantig stomme till en mycket
låg byggnad och icke så, som han uttryckte sig, med några korslagda timmerstockar. -- Jag satte där en stör i jorden och skref på den, så godt jag
kunde: »Väg till Städjan, 1 mil.» Måhända är stören nu försvunnen.</footnote> 
och uppnådde marscherande gästgifvaregården kl. 1/2 6 på
kvällen.

Genom det ofrivilliga uppehållet vid Städjan var jag nödsakad att begära skjuts för att hinna besöka de trakter, jag ville
se, hvarför jag åkte den 6 1/2 mil långa vägen till Åsen och
därifrån också med skjuts till den 1 1/2 mil därifrån belägna
Elfdals gästgifvaregård. Denna färd upptog en dag. Rast vid
Särnstugan kl. 12, där skjutspojken och jag gingo in och kokade
choklad, och vid Hållstugan, där vi blefvo undfägnade med
salt strömming och kaffe. Gästgifvaregården i Elfdal är ett
godt ställe, hvilket till upplysning länder för dem, som ämna
besöka denna trakt.

Efter en afstickare till det nedlagda porfyrverket och den
nära därintill belägna ruinen af skansen, som 1677 uppfördes
mot ett befaradt infall från Norge, fortsattes vägen till fots öfver
Garbergs gästgifvaregård till Backa bruk, dit porfyrverket numera blifvit flyttadt. Med benägen tillåtelse åsåg jag arbetet
vid bruket och fortsatte därefter vägen till Orsa gästgifvaregård.
Färden Elfdalen -- Orsa tog en dag i anspråk.

Resan från Orsa är så till vida utan intresse, som den delvis förut blifvit beskrifven i denna tidskrift. Här må endast
nämnas, att jag begagnade ångbåten (2:a plats) till Mora och
vidare till Insjön. Därifrån reste jag på bantåg till Säter, gjorde

en tur genom Säterdalen till Bisbergsklack och tillbaka samma
väg. Vidare med bantåg till Hedemora, Krylbo, Sala, Vesterås,
Köping, Arboga och Frövi. I hvarje stad lät jag tåget gå ifrån
mig och flanerade på platsen tills nästa tåg kom. I Frövi tog
jag ränseln på ryggen och gick till den ungefär 1 3/4 mil därifrån belägna Linde stad, vackert belägen vid sjön, en bland
de nättaste och snyggaste småstäder jag sett. Fick där båt
till Skackerud, gick därifrån till Hammarby, där jag vid Båtstaden hyrde en roddare till den vackra staden Nora. Vidare
på tåget till Valskog, hvarifrån jag gick till det 1 mil därifrån belägna Kungsör och så på bantåg till Torshälla station,
oriktigt benämd med stadens namn, då staden ligger 3/8 mil
därifrån. Jag gick dock dit, såg staden en timme och gick
samma väg tillbaka, hvarefter jag for på bantåg till Eskilstuna
och därifrån på nattbåt (salongsplats) till Stockholm, dit jag
återkom efter 3 veckors bortovaro.

-------

Flera gånger får man i årsskriften veta, hvad trafikleder
och hotellräkningar gälla kontant, och man är därför mycket
tacksam. Men mig veterligen har icke någon turist sagt, hvad
han utgifvit för en hel resa. Mången, som kanske har tid och
råd att uppoffra några veckor af sommaren för en färd med
bantåg, båt, skjuts och lustvandring, afskräckes därifrån genom
ovissheten om utgifterna för en sådan färd, åtminstone var så
fallet med mig, innan jag företog några egentliga långturer.
Till tjänst för dem, som önska veta detta, vill jag upplysa, att
denna min 3 veckors färd kostade i allt 155 kr. 73 öre. Hade
min tid icke varit så bestämdt begränsad, så att jag hade kunnat gå i stället för att taga skjuts från vissa platser, skulle nu
beskrifna resa kostat ungefär 130 kr., men tagit 3 dagar längre tid.

<tab><tab><tab><i>O. Ln.</i>

Räppe-Asa kanalled.

Det för sina historiska minnen märkliga och flerstädes natursköna Småland har, förunderligt nog, icke väckt turisternas
synnerliga uppmärksamhet. För att emellertid i någon mån
leda turistströmmen äfven åt denna del af vårt land vilja vi
söka skildra den i Vexiötrakten löpande kanal, hvilken, börjande vid Räppe jernvägsstation och sammanbindande Helga-,
Tolg- och Asasjöarne, i sevärdheter har ganska mycket att
uppvisa.

Vi stiga vid Räppe ombord på den lilla ångbåten »Thor»,
som genom den första ungefär 1 1/2 km. långa sträckan af kanalen, här prydd på båda sidor med planteringar, för oss till
Helgasjön. Då vi utkommit på detta vidsträckta vatten, synes på vänster hand den idylliskt belägna Öjaby kyrka och
till höger Helgevarma kronoqvarn jemte några sommarvillor.
Längre i norr på samma sida påträffas Vexiö stads vattenverk,
och, sedan ett par öar passerats, nalkas man Araby gamla herresäte, nyligen restaureradt i slottslik stil med torn och balkonger. Efter en stund synes till vänster om farleden Lunnaby
åldriga corps de logis och strax därintill framlidne biskop Hultmans favoritställe Helgö, inbäddadt i löfskog samt täckt beläget på en ö af samma namn, den största af Helgasjöns talrika
öar. Kort därefter varseblifva vi några mycket höga träd; de
tillhöra Kronobergs kungsgård, hvars åbyggnader äro synliga
från ångbåten. Ett stycke fram på en liten ö är Kronobergs slottsruin att i förbifarten betrakta. »Stället var under
katolska tiden Vexiöbiskoparnes befästa gård, men indrogs vid
reformationen och ombyggdes af Gustaf den förste till ett präktigt slott med fyra runda hörntorn och däremellan två längre
och två kortare sidobyggnader, som inneslöto en aflång 
fyrkantig borggård. Slottet brändes af danskarne både under Johan
den tredjes och Karl den niondes tid; men reparerades och
bibehölls i någorlunda skick till Karl den elftes dagar, då de
öfversta våningarne skola blifvit nedbrutna och stenen använd
till några offentliga byggnader i Vexiö.» En del af murarne
ha under tidernas lopp nedrasat, men större delen är ännu
ganska väl bibehållen, så att man kan gå uppe på dem och
taga den vackra utsikten öfver sjön i skärskådande. Såsom
ruin är Kronoberg en af de större och vackrare i vårt land.
Härifrån skref den historiskt märklige småländske snapphanehöfdingen Nils Dacke till konung Gustaf den förste 1542. Antagligen var Dacke då för någon tid i besittning af slottet.
Nära intill ruinen synes från ångbåten tvenne vackra sommarvillor, Hissö och Hyddan. Då ångbåten passerat under en bro,
kommer han in på Evedalsfjärden och strax därefter till Evedal. Om detta, kändt icke blott såsom brunns- och badanstalt,
utan äfven såsom ett synnerligen gärna besökt förlustelseställe
under sommaren, skrifves, »att det är ett riktigt förtjusande
ställe, inbäddadt mellan skog och sjö -- det är själfva Helgasjön med ett vatten så klart och vindar så friska som vid Västerhafvet. Man kan verkligen tro sig sitta vid Kattegats strand,
då man hvilar sig vid Helgasjön och skådar öfver dess vidsträckta yta.» Evedals mineralkälla är af hög ålder. Den upptogs år 1705 af provincialmedicus Johan Lindelius, hvilken, enligt hvad sägnen förmäler, uppmärksammade källan med anledning däraf, att en blind häst, som drack af dess vatten, återfick sin syn. Evedalsgyttjan vitsordades såsom mycket kraftig
och välgörande. Då ångbåten går tillbaka från Evedal ut på den
s.k. Slottsfjärden och passerat Björnösundet, kommer han till
Storfjärden, den största ytan af sjön, som är fri från öar. Det
säges, att Helgasjön har lika många öar, som året räknar dagar.
Under vägen härifrån åt norr synes till höger den största obebodda ön i Helgasjön, Ramsö, och till vänster ett litet smalt
sund, Jägargap, hvilket förenar Storfjärden med den del af
Helgasjön, som ligger väster om nämda sund. På samma sida,
nämligen till vänster, synes ute på ett näs det vackert belägna
Skälsnäs, ett indraget ryttmästareboställe, och ännu längre fram
Lerike tegelbruks höga skorstenspipa. Stranden på denna sida
bildar en skärgård i miniatyr: här finnes en stor mängd små
öar, en del kala, en del beväxta med gräs, andra åter med
härliga löf- och barrträd. Att tillbringa en solig sommardag i
denna skärgård är ägnadt att höja sinnet för naturens skönhet.
Där kanalen vid norra ändan af sjön åter vidtager, måste vi
passera Åby sluss, hvilken, om än icke jämförlig med vårt
lands förnämsta sådana, såsom Göta kanals slussar, dock är af
solidaste beskaffenhet. Ångbåten glider sakta genom den och
intager då en höjd af nio fot öfver sjöns vattenyta. Till vänster om slussen synas Åby tegelbruk samt dess af vattenfallen
drifna kvarn- och sågverk. Här torde turisten fästa synnerlig
uppmärksamhet vid kanalen, ty under två svängbroar leder han
fram till ett bland de vackraste herresäten i Småland, Åby.
Längden af kanalen mellan Helgasjön och Tolgsjön, hvari vi
nu inkomma, är ungefär 1/2 km. Det har sagts, att denna lilla
undangömda småländska insjö något erinrar om Tysklands
stora och sköna flod Rhen. Sedd från de med barr- och löfskog krönta höjderna däromkring, tager sig Tolgsjön ut som
en bred slingrande flod, å hvars strand på några ställen synas
små täcka byar och torpställen. Efter det 15 min. förflutit,
sedan vi lämnade Åby, framkomma vi till Nykulla, där ångbåten gör en timmes uppehåll. Huru vackra utsikterna under
färden hittills än varit, kunna de dock icke jämföras med det
panorama Nykullahöjden har att erbjuda. På dennas krön, 860
fot öfver hafvet, är uppförd en belvédère, hvars höjd är 40
fot. Hunnen upp på dennas platå, fattas man ovilkorligen af
en djup beundran för den storartade, härliga utsikten. Vi taga
oss friheten här återgifva några ord af en skildring öfver Nykulla »det småländska Kinnekulle»: »O hvilken skön verld, som
möter oss häruppe, omkring 900 fot öfver hafvet! I norr och
söder sjö vid sjö, vik vid vik, uddar, kullar och berg, alla
grönklädda, men ej enformigt gröna som spenat, utan växlande. Än svartgröna, än brunt gröna, än blågröna, än gul- och hvitgröna. I synnerhet de aflägsnaste bergkammarne borta
i Jönköpings län och mot öster i blånande fjärran skimra,
belysta af solen, i en egen blå violett, stundom i rosenbrunt
öfvergående färg, som längst bort sammansmälter med himlens.
Vi kunna med tjusta blickar följa hela sjövägen från Asasjön, vid hvars strand kyrkan synes bäddad mellan mjuka löfträd, genom Tolgsjön djupt under våra fötter, Skafvenässjön,
Åby- och Helgasjöns hundrade vikar och öar. Vi veta knappt,
hvilken sida som är skönast. Vidsträcktast når blicken åt
nordost bortom Dref. En mängd kyrkor synas, främst Tolg och
Tjureda, med sina höga smäckra spiror. Någonting jämförligt
med utsikten från Nykulla finnes ej på långa vägar…» Vid
foten af Nykullahöjden invid ångbåtsbryggan har ägaren därstädes upplåtit en liten äng, liknande en vacker lund, där passagerarne kunna njuta sin middagsro, och där de ofta stanna
kvar, tills dess ångbåten återvänder från Asa. Skada, att här
icke finnes en paviljong i händelse af regnväder! Detta afhjälpes dock för närvarande i viss mån genom närheten af boningshus. I dessa kan man för billigt pris få en del lifsförnödenheter. Nykullas förtjusande läge, dess af läkare enstämmigt lofordade friska och helsosamma luft gör, att där vore det bästa
»sommarnöje» i någon af de enkla, men snygga bostäderna. Efter
affärden därifrån påträffas strax till vänster Holkastorps by;
och nära därintill är ett litet täckt landställe, Udden, beläget
ute på en landtunga i sjön. Till höger uppe på en mycket
hög backe, Gloelid, visar sig Tolgs nybyggda vackra kyrka och
till vänster Tolgs gamla kyrkoruin och kyrkoplan. Kanalen,
hvilken följer ån mellan Tolg- och Asasjöarne, går här igenom
Tolgs byar, den östra och den västra, hvilka delas af Tolgån,
men förenas af allmänna häradsvägen. Här går ångbåten genom en svängbro, och, sedan Tolgs ungefär 3 km. långa kanal
genomfarits, komma vi ut i Asasjön, hvars södra strand är beklädd med stor och vacker barrskog jämte många små täcka
torpställen. Slutligen hinnes resans mål, Asa gamla adeliga
herresäte, där nuvarande ägaren gifvit tillåtelse, att ångbåten
får lägga till i trädgården. Då ångbåten vanligen gör en timmes uppehåll här, bör det vara angenämt för turisten att se
sig omkring på stället och särskildt invid corps de logis taga i
betraktande utsikten öfver sjön med Asa kyrka i fonden. Namnet Asa tyder på Asakulten i norden. Folktron är ock den,
att Oden bott där. Hans stall och hans grafkulle visas. --
-----
Räppe-Asa kanal byggdes under åren 1886-87 på initiativ
af den om Kronobergs läns kommunikationer så högt förtjente
landssekreteraren C. A. Holmberg, kammarherren 
F. Gyllensvärd, grosshandlaren J. Gust. Petersson 
<footnote>Adress: Vexiö.</footnote>
 (nu verkställande
direktör i kanalbolaget), godsägaren grefve K. A. Posse och konsuln Fr. Forsberg. För att allmänheten må kunna blifva i tillfälle befara denna kanalled och därunder taga i betraktande
de stundom idylliskt täcka, stundom storartadt sköna utsikter,
som erbjuda sig på färden, har kanalbolaget hittills anordnat
en särskild extratur hvarje torsdag under högsommaren med
ordinarie tåg från Vexiö kl. 1 e.m., då återkomsten till staden sker ungefår kl. 1/2 1O på aftonen. Dessutom afgår ångbåten hvarje onsdag och lördag med ordinarie tur. Sedan
denna kanal kommit till stånd, har han visat sig vara till
stort gagn för orten. Trafiken så väl af passagerare som gods
är mycket liflig.



Nordingrå i Ångermanland.

Sedan långt tillbaka har Ångermanland varit ansedt för
Sveriges vackraste landskap; att Ångermanälfven, »Sveriges
Rhen», är dess vackraste flod, detta har numera blifvit en trosartikel, och kan såsom sådan ej bortdisputeras, men det gifves
dock andra trakter i Norrland, som kunna mäta sig med Ångermanälfvens leende stränder. Bland dessa torde man utan
tvifvel kunna sätta Nordingrå socken bland de främsta. Chicagotidningen »Framåt» n:o 32 för förra året har en beskrifning öfver ett besök i Nordingrå af C. A. Svensson, president
of Bethany College i Lindsborg, Kansas, däri bland annat säges om platsen: »Nordingrå är Norrland i kvintessens, är Norrland i en enda socken, är Norrland med en leende slöja från
söder öfver d% allvarliga dragen. Jag säger det fritt: något
vackrare landskap har jag aldrig sett.»

Nordingrå, beläget 5 mil norr om Hernösand, är en halfö,
som i väster begränsas af Ullångers och Skogs församlingar, i
söder af Nora socken och Gaviksfjärden, i öster af Bottniska
viken och i norr af Ullånger fjärd en. Arealen är ej fullt två
kvadratmil.

Särskildt utmärkande för Nordingrå äro dess många berg,
hvart och ett för sig själft fritt stående, afskuret från de andra
af en by, en dalgång eller en sjö, då bergen i allmänhet i Norrland däremot äro sammanhängande bergskedjor. Nordingrå är
med ett ord mycket kuperadt, och detta är, jämte dess många
sjöar, mellan 50 och 60, dess största egendomlighet. Bergen,
som nästan alla äro skogklädda ända till toppen, äro hvarandra till form och utseende så olika, att man finner icke en
tafla lik den andra; de högsta äro Dals- och Mjellomsbergen
samt Ringkallen, hvilka nå upp till 1,000 fot. Skogen består

af de i Norrland vanliga träden; lönn, lind och hassel finnas
dock på ett par ställen. Jorden är ovanligt bördig, så att här
trifvas en hel del växter, som man eljes träffar först längre i
söder; somliga rätt sällsynta finnas.

Sjöarna äro i allmänhet helt små; de största äro Vågsfjärden, Weda- och Omnesjöarna. Vågsfjärden, den största och
vackraste, vid kyrkan, har en sträckning af 1/4 mil i flera riktningar och eger fem holmar af hvilka Prestön är den största. Insjöfiske idkas ej i allmänhet i någon stor utsträckning, ehuru
sjöarna äro mycket fiskrika. Djupt in i landet sträcka sig betydande hafsfjärdar.

Redan i forntiden var Nordingrå bebygdt, hvilket bevisas
af befintliga ättehögar och stenkummel. Härför talar äfven
den uppgift, som Abrah. Abr:son Hülphers i sina år 1780 utkomna samlingar lämnar, om en runsten på Paddtjärns utjord
under Saltsåkers by. Numera vet dock ingen hvar denna runsten finnes. En sägen berättar, att socknen blifvit befolkad från
Estland; några säkra bevis härför gifvas icke, men såsom sådant anföres befolkningens skiljaktighet i lynne från nästgränsande församlingars, dock mera förr än nu. Såsom utmärkande
för Nordingråborna i forna tider var processlystnad och envishet, egenskaper, som tyvärr ej heller nu äro främmande för
desamma. Men äfven bättre egenskaper gifvas; gästfrihet och
välvilja äro urgamla svenska dygder, som äfven här trifvas.
Folket utmärker sig för öfrigt för ett jemförelsevis raskt och
hurtigt sätt, som nog torde härleda sig af dess vana vid sjön,
då större delen deltager i hafsfisket, som jämte åkerbruk är
församlingens hufvudnäring.

Församlingens kyrka, invigd år 1829, äger ett gammalt
krucifix af förgylld koppar och ett gammalt dyrbart altarskåp,
som, enligt sägen, för att tala med Skoklosterspråk, »räddades»
i Tyskland under trettioåriga kriget.

För turister, som vilja besöka Nordingrå, göres förslag till
följande tur.

Från Hernösand reser man med en af ångarne »Köpmanholmen» eller »Ullånger»; färden upptar 2 l/2 timme genom skärgården till Häggviken, socknens förnämsta ångbåtsstation. Inloppet hit är mycket egendomligt, sammanträngdt, som det är,
till ett smalt sund, endast några famnar bredt, mellan tvänne
väldiga, branta berg. Sjelfva sundet märker man icke förr, än
man är inne i detsamma; ångaren saktar farten, några vridningar på ratten, och ångbåten svänger om en udde och den
mest leende tafla upprullar sig för resenärens öga.

Färden fram till kyrkan sker med båt öfver Vågsfjärden
och tager en halftimme i anspråk.

Här besökes Hvalmstabacken med utsikt öfver kyrkan,
Vågsfjärden, inloppet till Häggviken och hafvet, så långt ögat
når; vidare den så kallade kullen på Prestön, som visar oss ett
annat panorama: sjön med holmar och vikar; löfklädda kullar
mellan böljande fält och bondgårdar. Den bästa utsiktspunkten är dock Körningsberget, upp till hvilket en jämförelsevis
bekväm stig leder från prestgården. Den förut citerade amerikanaren säger om ett besök på berget: »Nu äro vi uppe. Hvilken härlig utsikt! Spegelblänk sjö, granbeväxt bergskulle, rödmålad bondstuga, adderade, multiplicerade, kastade om hvarandra, hvad de voro sköna i eftermiddagens behagliga solbelysning! Framför oss ligger den vackra Vågsfjärden. Man talar om bergens namn för mig. Där är Stortorget, hvilket lär
hafva en liten sjö nära sin högsta punkt
<footnote> Mr Svensson gör här ett misstag, icke på Stortorget utan på Sundsbergets topp finnes en liten sjö.</footnote>;
 här synes toppen
af Rödåsen i Nora socken. Ett annat tusen fot högt berg
heter Ringkallen. Vi se ock Prestön och Körningsholmarne.
Det hela är ett ofantligt vackert panorama, som aldrig skall
glömmas.» Härifrån har fotografen Ad. Lidwall i Tidaholm
tagit sin vackraste vy för albumet: »Från Ångermanälfven och
dess omnejd», som dessutom innehåller 4 andra vyer från
Nordingrå. Från kyrkan till gästgifveriet i Geresta är ungefär
3/16 mil; härifrån skjutsas norrut till Ullånger och söderut till
Salteå i Nora, därifrån till Hornön vid Ångermanälfven. Hela
resan upptager högst ett och ett halft dygn.

Dock vore rådligt för turister, som ämna besöka Nordingrå,
att därtill anslå minst dubbelt så lång tid, ty utom de här
ofvan uppgifna närmast kyrkan liggande utsikterna finnas
många pittoreska sådana rundt om i socknen.

Sådana äro t. ex. Själandsklinten, Näsbacken, Ulfviksby
m. fl. Till de två förstnämda ställena går vägen utefter bland
annat tvänne sjöar, så att man på ena sidan har berg, som

brant resa sig mot skyn, på andra sidan Insjöns lekande vågor,
än skilda från oss endast af några al- och björkbuskar, som
spegla sig däri, än skilda af en flera meter hög klippa, som
brant stupar i sjön: en vacker förmiddagspromenad.

I  Nordingrå finnas ledamöter af Turistföreningen,  hvilka
gärna stå resande tillhanda med råd och dåd.

<tab> <tab> <tab> <i>Traveler.</i>

På sista föret öfver Härjedalsfjällen.

Den 12 maj skulle det då ändtligen bära i väg från <i>Mässlingen</i>, 
den genomfriska byn med det ohelsosamma namnet
där uppe i Härjedalens fjälltrakter. Gick det inte för sig nu, så
måste jag stanna, tills menförestiden gått förbi, tills backarne
kunde vadas och sjöarna ros, kanske ända till midsommar, och
det gick inte an. Det var fullständig vår i Mässlingen de dagarna, 
bländande solsken, flera grader varmt, gårdsplanen för
länge sedan fri från snö, vatten skvalande i hvarenda skogsbacke, 
lärkor, bofinkar och sädesärlor sjungande och kvittrande
hvar och en på sitt vis, surrande flugsvärmar kring allt, som
kunde vara matnyttigt för sådana kräk, och stimmande barnungar, 
som ännu inte kunde afstå från sina kälkar, utan släpade
dem efter sig i den våta sanden. Och till och med en svala, en enda
en, som ändå såg lefnadsfrisk ut i ensamheten och svängde och for
litet hvarstans. För hvilken annan som helst kunde det nog
vara gladt och trefligt med allt detta, men ingalunda för den,
som skulle ut och fara öfver fjället i sådant väder. Öfver fjället 
går nämligen största delen af den två mil långa vägen från
Mässlingen söderut till <i>Funäsdalen</i>, och här hade man att vänta
alnsdjup snösörja att klifva i och öppna bäckar med iskallt
vatten att vada öfver, och att vada är inte något trefligt göra, vare
sig då det gäller en fjällbäck eller en stockholmsrännsten. Det var
alltså med tämligen blandade känslor man gick och lade sig
kvällen den 11:te. Hoppet om, att det kunde frysa på om
natten var slut, emedan det hade blifvit mulet och regndigert
mot kvällen och fortfarande var många grader varmt. Och så
väcktes man klockan två på morgonen -- usch! -- alldeles för
tidigt! Då hade emellertid det otroliga händt -- det hade
frusit på ganska duktigt, så att nu skulle det gå som en dans.
Jag var emellertid för yrvaken att känna någon egentlig glädje
häröfver, för yrvaken att äta och för yrvaken att briljera i hufvudräkning, 
ty hur mycket 30 gånger 1,10 decim. var, det fick
jag inte klart för mig.

Så bar det i väg. Eftersom det hade frusit på, fingo vi
-- tre »Ljungdölingar» (karlar från Ljungdalens by i nordligaste 
Härjedalen), som skulle ut på flottningsarbete, och jag -- till 
och med hästskjuts för våra saker uppför alla backar.
För våra högst egna personer var skjutsen icke afsedd, men
när vi kommit ned för backen och ut på Mässlingssjön, så
hängde vi oss på i alla fall och så gick det i full fart. När
vi kommit en liten bit ut på sjön, öppnade sig mot väster (åt
höger) en storartad utsikt uppåt den breda <i>Mittådalen</i> med
<i>Mittåstöten</i>, brant och skyhög, och andra fjälltoppar bort åt
norska gränsen. Men sjön var inte bred, och så måste man gå
igen uppför backarna upp på åsen mellan Mittådalen och den
lilla <i>Annådalen</i>. Längst uppe var en hårdt tilltrampad plan,
på hvilken lapparna några gånger under vinterns lopp haft
sina renar samlade. Mot väster stängdes här utsikten till stor
del af <i>Kappruets</i> skrofliga afsatser, men mot norr var den
desto vidsträcktare öfver en massa mellan Härjedalen och Jämtland 
liggande fjälltoppar, hvilkas namn ingen nämna kunde.
<i>Helagsstöten</i> fick jag emellertid reda på. Mot öster skogklädda 
berg öfverallt. Mot söder midt emot oss <i>Annåfjällens</i>
toppar, kring hvilka vi nu skulle fara i en stor krok mot
väster; om sommaren åter ligger vägen rakt öfver dem ned till
<i>Ljusnedals</i> bruk. I tid och otid bruka fjällen liknas vid ett
upprördt haf, hvars vågor plötsligt stelnat o. s. v., fast de då
i själfva verket för det mesta se allt annat än våglika ut. På
Annåfjällen kan emellertid, då man ser dem från norr eller
söder, denna liknelse ganska väl användas -- de likna verkligen 
med sina långsträckta, på östra sidan tvärt afskurna, öfver
hvarandra sig resande kammar en ofantlig brottsjö, som kommande 
från nordvest hotar att under sig begrafva alla de små
människoboningarna nere i Ljusnans dalgång. Från den nyssnämda 
åsen gick det så ned till de båda små <i>Annåsjöarna</i>.
På sluttningen under Kappruet foro vi förbi en gammal lappkoja, 
ett minne från den gamla goda tiden, då lapparna utan
krångel fingo beta sina renhjordar på Ljusnedals område, den
beryktade skådeplatsen för massnedskjutandet af renar under
de senaste åren. Björkstammarna, hvaraf kojan varit uppbygd,
hade för länge sedan murknat och fallit ihop och torfven,
hvarmed den varit betäckt, torkat sönder och rasat ned genom
springorna. Dörröppningen gapade utan dörr och genom densamma 
såg man den ena halfvan af det forna golfvet betäckt
med högt, vissnadt gräs från fjolåret, under det den andra halfvan 
täcktes af en snödrifva, som fyllde kojan ända upp till rökhålet. 
Eldstaden syntes icke; den var försvunnen under snön.
Från sjöarna följde vägen <i>Annån</i> uppåt dalen i en typisk 
björkregionsnatur mellan täta björksnår, och utefter små rännilar, som
slingrade sig fram genom trassliga, hopsnärjda videbuskar. Snön
ville emellertid icke bära hästen och man var derför tvungen
att sätta på honom ett slags märkvärdigheter, som kallades för
trygor, fyrkantiga brädlappar, som bundos under hofvarna och
voro försedda med ett par tvärribbor, för att de inte skulle
halka. Och så sattes maskinen i gång igen. Det såg verkligen 
löjligt ut, när hästen klampade på med de där bihangen
på fötterna, men bra gick det. Märkvärdigt lät det också -- 
någonting à la hjulångbåt eller tröskning med slaga eller två
träskoförsedda pojkar, som gå i otakt.

Vi hade nu kommit ur björkregionen upp på en skoglös
fjällslätt, den s. k. <i>Meflon</i>. Annån hade vi kommit öfver utan
vidare äfventyr; vi hade annars varit rädda för att den skulle
gå öppen. Här uppe började nu lemlar visa sig. Under vintern 
hade de varit mycket talrika i skogarna, men nu försvunnit 
därifrån, men på fjället funnos de ännu kvar i stora
skaror, skrikande och pipande öfverallt, hvar man gick. Förfärligt 
argsinta -- kunna de icke komma undan, sätta de sig
till motvärn mot hvem som helst, huggande och bitande i allt,
hvad man sträcker mot dem. -- Så gick det så småningom
åstad utefter Meflon. En af Ljungdölingarna berättade, ackompagnerad 
af trygornas enformiga klappande, en rysansvärd historia 
om, på hvilket nedrigt sätt en Ljungdalspojke hämnade
sig på en gynnad rival. Denna historia passade emellertid föga
ihop med den storartade natur vi här hade rundt omkring oss.
I öster höjde sig Annåfjällen öfver oss; i söder och sydväst
syntes fjälltopparna på gränsen mot Dalarne och Norge; mot
väster sträckte sig fjällslätten väl ett par mil bort och afslutades
af en hög fjälltopp; längre mot norr såg man Mittåstöten och
så hela raden af toppar, stötar och kläppar längs Jämtlandsgränsen, 
den ena högre än den andra. Ett fjällpanorama så
godt som något annat.

Emellertid voro vi snart vid slutet af Meflon och det började 
luta utför ned i skogen igen. Det var alltså nu slut med
skjutsen och den återstående milen skulle man gå. En af
Ljungdölingarne tog min tunga packning på ryggen och jag
hans, ett par skålpunds tyngd i en gammal skinnsäck, och så
togo vi afsked af Ola, som skjutsat oss. Han svor en dyr ed
på, att han skulle sofva hela vägen hem, och den eden tror jag
han höll också. Så bar det i väg ned i dalen mellan Annåfjällen 
i nordost och <i>Örmruet</i> i sydväst, bara utför och utför.
Snart var snön slut och nu tog vattnet vid, som rann och skvalade 
öfverallt, men allra mest på »vägen». Och så kom den
första vadningen -- öfver <i>Örmån</i>, tror jag det hette och der blötte
jag mig ganska försvarligt. I varmt väder betyder emellertid
sådant ingenting, det är till och med rent af fördelaktigt, för sedan
behöfver man icke akta sig för vattenpussarna, utan man klifver
rätt i -- man kan ju inte bli våtare än hvad man är. Nere på myrarna 
i Örmdalen mötte vi längre fram en flock renar som drogo
till fjälls, ståtliga renar med stora, ludna, brunaktiga horn. De
stodo först en stund och vädrade och tittade på oss på vederbörligt
afstånd och satte så af i sträckt galopp en och en i en lång rad
tätt förbi oss och voro om några ögonblick försvunna i skogen.
-- Ännu en stunds marsch och så voro vi nere vid <i>Ljusnan</i>,
som här är tämligen obetydlig, men ändå låter en ana, hvad
det månde blifva af detta barnet. Vi hade varit betydligt
rädda för, att Ljusnan hade »rensat» alldeles, så att vi skulle
bli tvungna att göra en krok på en dryg halfmil eller mera
österut förbi Ljusnedal för att komma öfver, men till all lycka
lågo några isblock kvar vid vintervägen och på dem kraflade
vi oss öfver, vadande till knäna i iskallt, forsande vatten öfver
hala isstycken -- och nu var det slut med alla bekymmer!
Nu vandrade vi gladeligen på Ljusnans högra strand under
<i>Funäsdalsberget</i>, som på vår högra sida aflöst Örmruet, fram
emot Funäsdalens by. I första stuga vi kommo till beslöto
vi gå in och skaffa oss något att dricka. Det råkade vara
ett af de i Härjedalens och norra Jämtlands fjälltrakter vanliga
»fjösen», d. v. s. en ladugård, där äfven folket logerar i samma 
rum som kreaturen. Det fjös vi här kommo till, bestod
af en mycket låg byggnad af otäljda stockar med dörren midt
på byggningen. Från farstun med sitt jordgolf kom man till
vänster in i foderladan och till höger in i fjöset. Där inne till
vänster vid dörren en öppen spis och så tre, fyra bås för korna.
På motsatta (gafvel-)väggen ett fönster och på högra långsidan
längst fram en kätte, där några getter stodo tjudrade, så en
tom packlår med ett par glada killingar i, ett fönster med bord
och bänk inunder och i hörnet närmast dörren en säng och
-- ja, så var det icke något mera. Snyggt och rent var det i
alla fall och märkvärdigt nog inte den minsta lukt från kreaturen, 
som här synbarligen sköttes och ansades riktigt väl. Detta
är likväl tyvärr inte regeln, utan i sådana bostäder råder i allmänhet 
en gräslig orenlighet; kreaturen tvättas aldrig rena,
utan äro öfverhöljda med en faslig smuts, golfvet göres aldrig
ordentligt rent och för öfrigt det ena med det andra. Det är
lätt att föreställa sig, hurudan luften skall vara i en sådan bostad, 
och huru den mjölk skall smaka, som förvaras under sådana 
omständigheter, men ändå utgör invånarnas så godt
som förnämsta föda. Den mjölk vi här fingo, var emellertid
fullt god. Om en stund fortsatte vi förbi Funäsdalsbergets
östra ända ned till den egentliga byn på södra sidan om berget, 
som på denna sida reser sig lodrätt och hotande, skrofligt
och naket och nästan ser ut, som om det hvilket ögonblick
som helst skulle kunna rasa och begrafva byn under sig. När
vi kommo högst upp på backen öster om berget, öppnade sig
plötsligt utsikten öfver Funäsdalsjön och på andra sidan densamma 
fjällen i sydvästra Härjedalen. Bakom oss sågo vi nu
för sista gången Annåfjällen och deras fortsättning i öster, 
<i>Lillfjället</i>. Till denna punkt böra alla turister, som besöka 
Funäsdalen, gå upp; det lönar verkligen mödan.

På gästgifvaregården skildes jag och mina tre Ljungdölingar 
åt, glada och belåtna öfver att färden öfver fjället gått så
lätt, och så fick jag mig skjuts (med kärra) västerut till <i>Malmagen</i>, 
nästa gästgifvaregård. Vägen stiger att börja med oupphörligt 
på en sträcka af väl en kvarts mil och från höjden har
man en vidsträckt utsikt öfver byn och Funäsdalsberget. 
Så småningom tar barrskogen slut och blir björkskogen 
förhärskande, och efter en två mils färd genom en folktom trakt kommer 
man så till sjön Malmagen, vid hvars norra strand gästgifvaregården 
är belägen. Här kom släden fram igen, för med
kärra var det här ännu omöjligt att komma fram. Vintervägen 
gick på sjön, men det var omöjligt att följa den, utan vi
måste köra i alla möjliga krokvägar för att slippa undan vattnet 
och snösörjan något så när. Vi mötte här posten, som kom
från Norge, och hörde sedan, att den strax efteråt kört ned i
en vak och haft litet svårt att komma upp igen. Om en stund
körde vi förbi det nya sanatoriet <i>Fjällnäs</i> på sjöns norra strand
med vackert, men säkerligen allt för öppet läge. Vid sjöns
västra ända ligger gården <i>Västra Malmagen</i>, den »sista» gården 
i Sverige, och nu bar det upp på landsvägen igen, bitvis
alldeles bart, bitvis fotsdjup snösörja, så jättehöga snödrifvor
tvärs öfver vägen, så den ena sidan af vägen bar och den andra 
täckt af en hög isvall o. s. v., o. s. v. Att åka var inte
tänkbart, utan det var att traska och gå i smörjan. Att se på
utsikten gick under sådana förhållanden inte heller bra. Vägen 
utefter Malmagssjön och sedan ända till riksgränsen är
emellertid synnerligen vacker, i norr björkskogsbeklädda bergshöjder 
och i söder en rad af vackra fjälltoppar, nedtill kransade 
af björkskog, i hvilken utefter sjön en mängd fäbodar äro
uppbyggda. En tid af sommaren uppehålla sig ett par lappfamiljer 
med sina renhjordar alldeles vid stranden af sjön och
turister och luftgäster ha då godt tillfälle att få en liten inblick
i lapparnes sommarlif. -- Så passerades gränsen vid ett riksröse,
som var försedt med en polerad sten med »SVERIGE | NORGE»
på. Vid vintervägen står en trätafla med en på densamma målad
svensk och norsk flagga. På kvällen kom jag så, alldeles uttröttad, 
fram till <i>Skotgårdens</i> skyddsstation i Norge och for så öfver
Röros, Trondhjem och Storlien till Åre. Men när tåget lemnat 
Storlien och utsikten öppnade sig mot söder och sydost
öfver Syltopparna, Snasahögarna och Bunnerstötarna, då tyckte
jag, att jag hade framför mig det vackraste fjällandskap jag
sett på hela resan.

<tab><tab><tab><tab><tab><i>K. B. W.</i>

-
Höle Klack.

Härmed tager jag mig friheten, att för herrar turister
påpeka en färd till ett af Helsinglands naturskönaste berg, en
s. k. »klack», hvilken af brist på kännedom ej blifvit så mycket
besökt, men dock därför ej alldeles glömd. Den klack jag
menar är »Höle Klack» i Rengsjö socken. Denna klack är
verkligen värd att omtala, ty från dess topp har man det
mest förtjusande panorama. Men innan jag går vidare, bör
jag kanske omnämna, huru man färdas, för att komma hit.
Landsvägen från Söderhamn eller Bollnäs bör följas ända fram
till Hölesjön. Afståndet utgör i mil från Söderhamn två och
tre kvarts, samt från Bollnäs en och tre kvarts. Kommer man
från Hudiksvall, slipper man göra en onödig krok till Söderhamn, och i det att man då viker af vid Norrala gästgifvaregård och passerar Trönö socken, har man fram till Höle Klack
omkring en och en half mil. Men väljer man Söderhamn
eller Bollnäs till utgångspunkt, kommer man som sagdt först
till Hölesjön, där man får en eller flere roddare, som skaffa en
öfver till andra landet, där berget är beläget. Här får man
en vägvisare, hvilken för en ringa penning lotsar upp till
bergets topp. Att gå rätt upp är för brant, hvarför man
gör en omväg till bergets fot, samt går sedan på en stig,
hvilken slingrar snedt upp och således är mindre tröttande att
gå. Uppstigandet tager en tid af tre kvarts timme och vägen från sjön till bergets fot en dryg half timme. Rodden
öfver sjön tager äfven tre kvarts timme. När man så är uppkommen på toppen 552 m. högt öfver hafvet, mötes, som sagdt,
ögat af den mest förtjusande utsikt, man kan önska sig. Sjöar,
berg och dalar, samt ofantliga skogar, hvari här och där en kyrka
med blotta ögat lätt ses. Längst bort i fjärran, men särdeles tydligt, synes hafvet och Storjungfruns fyr, samt Agölandet vid Hudiksvall och Enångersbugten. Af kyrkorna ser man följande sju:
Rengsjö, Mo, Söderala, Söderhamn, Sandarne, Norrala och Trönö.
Af Söderhamn ser man dessutom flere byggnader, samt hela
skärgården ända ut till hafvet. De på hafvet passerande ångarne
och segelfartygen synas särdeles bra. Funnes här ett utsiktstorn
skulle man se Hudiksvalls stad, Iggesund, Långvind, Bollnäs
och Arbrå, hvilka ställen nu för skog ej kunna ses. Ett sådant
torn vore nog ej svårt att här åstadkomma, ty af det här
boende hjälpsamma Rengsjöfolket skulle man hafva stor fördel
och kunna vänta allt bistånd. Önskligt vore, att denna klack
blefve mera bekant än hittills och så talrikt besökt, som den
förtjänar. Anbefallande den i alla turisters vänliga hågkomst,
anhåller jag att få återkomma med beskrifning öfver något
annat ställe inom Helsingland, hvars mångfaldiga naturskönheter ännu äro allt för litet kända.

<tab> <tab> <tab> <i>Hjalmar Beskow.</i>
En rundresa i Norrbotten 1891.

Glad blef jag, då jag på vårsidan detta år anmodades att
närvara vid en utmålsläggning, som i slutet af Juli månad skulle
verkställas vid Nasa silfvergrufva, längst upp i Pite Lappmark.
I god tid rustade jag mig för afresan, på det att jag skulle
kunna vara på Nasa den utsatta förrättningsdagen, »den 28 Juli
kl. 10 f. m. vid Stollgrufvan», såsom orden lydde i mitt förordnande.
Dessutom hade Bergmästaren, som bestämt förrättningsdagen, till mig yttrat
följande hotelse: »infinner du dig
icke på utsatt klockslag, får du bekosta resan själf». För att
undvika en sådan fatalitet afreste jag från Luleå redan den 14
Juli, under säker förhoppning att på två veckor kunna tillryggalägga den mer
än 40 mil långa vägen, hvilka oförutsedda
hinder än kunde möta mig under färden.

Som ressällskap på den långa vägen medtog jag min stöfvarhund Hej, på det att
han till jagttidens början skulle springa
af sig en del af sitt öfverflödigt goda hull, för hvilket han får
uppbära åtskilliga glåpord af jagtsällskapets medlemmar, i synnerhet af en,
som inom sällskapet vill vara den förste äfven i
afseende på embonpoint.

Till Piteå ankom jag med ångbåt kl. 4 på morgonen. För
att få se en soluppgång på hafvet lade jag mig ej att sofva
under resan, hvarföre jag vid ankomsten till Piteå skaffade
mig ett sofrum på hotellet, hvilket ej hade sig så lätt i den
tidiga morgonstunden. Innan jag lade mig, hade jag tillsagt
uppasserskan att väcka mig kl. 10, emedan jag kl. 11 skulle
medfölja en ångbåt till Roknäs, hvarifrån landsvägen går direkt
till Arvidsjaur.

Klockan något öfver 11 kom flickan inrusande under utropet: »klockan är 11; jag har försofvit mig; men det går en
ångbåt till Roknäs kl. 5 också!»

Bäst att taga saken kallt, tänkte jag, klädde mig och gick
ned till hamnen, der ångbåten Hermelin, som kom söderifrån,
just lade till.

Bland Hermelins passagerare tyckte jag mig igenkänna en
gammal bekant, amanuensen G. L. från Stockholm, hvilken
jag ej träffat på 20 år. Det var han. -- »Hvart skall du resa,
L.?» -- »Till Arjepluog och Bodö». -- »Hvilken underbar
händelse! Jag skall resa ungefär samma väg. Vi göra då
sällskap».

Vi voro strax ense, och sedan vi på hotellet spisat middag,
afreste vi kl. 5 med ångbåten till Roknäs. Nordväst om Piteå
stad bildar Piteälf en stor sjöutvidgning, som kallas Svensby-
och Långnäsfjärden. Denna är omgifven af en bördig och väl
odlad trakt, med flera stora byar, såsom Öjebyn, Böle, Långnäs,
Sjulnäs, Lillpite, Roknäs och Svensbyn, af hvilka den sistnämnde innehåller ej mindre än 46 hemmansnummer.

Från Roknäs gästgifvaregård erhöllo vi skjuts med en
häst och kärra mot 1 1/2 skjutslega. Som ingendera af oss medtagit mera resgods, än som var nödvändigt, fingo vi jämte
körsven, -- som på vissa skjutshåll var en flicka --, god plats
på kärran.

Landsvägen upp till Arvidsjaur går genom en sammanhängande skogstrakt med spridda gårdar och mindre byar.
Landskapet är tämligen enformigt. Landsvägen är mycket
backig. Redan vid Önusberg, första skjutsstationen från Roknäs
och blott något mer än 2 mil in i landet har man kommit
till en höjd af 1,218 fot öfver hafvet, för att på nästa fjärdedels
milen sänka sig till 981 fot.

I Önusberg togo vi vårt första nattkvarter, och det andra i
Aborrträsk inom Arvidsjaurs socken. Mellan Risnabbens och
Siksjö skjutsstationer passerade vi lappmarksgränsen, som är
markerad genom en bred uthuggning i skogen. Vi hälsade
denna märkvärdighet genom ett trefaldigt hurra, hvilket uppväckte stor förundran hos skjutsgossen.

Siksjö gård är särdeles vackert belägen på sluttningen af
Byske älfs norra strand. Midt emot på södra stranden är ett
fast lappläger med flera träkåtar, hvilket bebos af s. k. skogslappar. I gästrummen på Siksjö fanns en sådan mängd
flugor, att man knappt kunde vara inne medan skjutsombytet
ägde rum.

Bortom Siksjö går landsvägen öfver Byske älf, sorn här
framgår i en djup och trång dalgång. Branta backar på båda
sidor om öfvergången göra vägen mycket svårtrafikabel. En
omläggning af densamma är ock påbörjad och torde snart blifva
fullbordad.

Innan man framkommer till Aborrträsk, passeras en myr,
som sträcker sig omkring 3/4 mil i längd och 1/2 mil i bredd.
Den syntes bestå af dyjord af utmärkt beskaffenhet. Genom
afdikning och vattnets ledande ned till Bäfver-ån, som flyter
in i Byske älf, skulle man här med jämförelsevis ringa kostnader kunna erhålla ofantliga ängslägenheter, hvarpå en storartad mejerihandtering skulle kunna baseras.

Vid Aborrträsk tillstöter en för några år sedan färdigbyggd landsväg, som förer ned genom Västerbotten till Skellefteå stad. Platsen, där först år 1762 ett enstaka nybygge
uppfördes, är nu en rätt stor by med väl byggda boningshus.
Resan hit hade varit rätt besvärlig, emedan solen hela dagen
stekt oss med sina brännande strålar. Som jag måste sköta
tömmarne och ej hade några handskar med mig, hade solen
så bränt mina händer, att skinnet var köttrödt, hvilket gjorde,
att en olidlig sveda plågade mig.

Omkring och söder om Aborrträsk utbreder sig en vidsträckt moränbildning af kullar och åsar med ett stort antal
små sjöar där emellan. Sedan jag på morgonen gjort en afstickare på en mil för att bese denna, fortsatte vi resan till
Arvidsjaurs kyrkoplats, belägen på en mager och torr sandås,
omkring 1/8 mil söder om sjön Arvesjaur, af hvilken platsen
erhållit sitt namn. Den gör på den resande ett behagligt intryck
genom sina stora och snygga boningshus, uppförda på ömse
sidor om en bred och rak gata, på hvilken nyligen två rader
med löfträd planterats.

Arvidsjaur är, säger Petrus Læstadius i sin Journal, »den
mest regelbundna kyrkostad i Lappmarken och skall inför
kommande tider vittna om sin grundläggares, pastor Gustaf
Edvard Rhéns, ordningssinne. Här fick ej hvar och en bygga
härs och tvärs efter sina infall, utan breda och reguliera gator
samt torg utmärka den nya kyrkostaden. Den är indelad i
tre delar: svensk-staden, borgar-staden och lapp-staden».

De två förstnämnda torde numera hafva sammansmält till
en. Lappstaden ligger ännu för sig själf i den nordvästra
delen. Lapparnes kåtar härstädes, hvilka begagnas endast då
lapparne vid vissa högtider komma hit, äro byggda af trä.
På en kvadratisk bas, uppbyggd af 4 å 5 stockar i liggande
ställning, reser sig en fyrkantig pyramid af uppresta, klufna
stockar.

I Arvidsjaur byggdes den första kyrkan under Drottning
Kristinas tid, men först genom kungabref af den 26 Juni 1734
afsöndrades Arvidsjaur till eget gäll. Den nuvarande rätt stora
träkyrkan uppbyggdes år 1826.

På gästgifvaregården i Arvidsjaur intogo vi en god och väl
lagad, men det oaktadt ovanligt billig middag, hvarefter vi
fortsatte resan till Afvaviken. Landsvägen slutar här, 14 mil
från Roknäs.

Afvavikens gästgifvargård är särdeles vackert belägen vid
östra ändan af den milslånga, smala viken med samma namn,
som Storafvan utsänder åt sydost. Landskapet har nu antagit
ett helt annat utseende än förut, i det bergen hafva betydligt
större höjd och branta sidor samt kala hjässor, som nå öfver
trädgränsen. På båda sidor om Afvaviken resa sig dylika berg,
bland hvilka isynnerhet den s. k. »Jan Svenssa mössa» på
södra sidan om viken ådrager sig uppmärksamhet. Den höjer
sin spetsiga topp 950 fot öfver Storafvan, hvars vattenspegel
ligger 1,410 fot öfver hafvet.

Storafvan och den närmare Arjepluog liggande sjön Uddjaur trafikeras numera af två ångbåtar »Signe» och »Enigheten»,
hvilka jägmästaren F. O. Bremberg, den outtröttlige befrämjaren af Arjepluogs kommuns ekonomiska framåtskridande,
med mycket besvär låtit hitforsla i färdigt skick från Skellefteå
på vinterföre på för ändamålet enkom konstruerade slädar.
Ångbåtarne hafva sin ena ändstation i Afvaviken, hvarifrån de göra två resor i veckan till Arjeploug.

Vid vår ankomst till Afvaviken på aftonen fredagen den
17 Juli fingo vi höra, att ångbåtarne samma dags morgon
afgått på sin första ordinarie resa och att nästa ångbåtslägenhet
inträffade först påföljande tisdag. Vi hade derföre intet annat
val än att sofva på saken och tinga roddare för att tidigt följande morgon
fortsätta resan till Gullö skjutsstation.

Gullön är en holme i Storafvan. På sommaren flyttar
befolkningen med sin boskap från ön till fastlandet på södra
sidan af Storafvan, där de hafva sina fäbodar just i rågången
mellan Arvidsjaurs och Arjepluogs socknar. Dit styrde vi nu
kosan, fingo där litet mjölk samt nya roddare, med hvilka vi
fortsatte till skjutsstationen Kallön, hvarifrån nya roddare erhöllos till
Kasker.

Under hela färden låg Storafvan som en spegel. Ej en
vindfläkt krusade dess vattenyta. Från en molnfri himmel
sände solen sina brännande strålar. En termometer, som
hängde på väggen i Kallön, visade ej mindre än 50° varmt
i solen.

Vid Kasker utfaller Uddjaur, hvars yta ligger nära en meter
högre än Storafvan, i den senare genom tre strömmar. Den
ena af dessa är rensad från sten, och genom denna passera
ångbåtarne från den ena till den andra sjön.

Kaskers gästgifvaregård består af boningshus jämte flera
små »häbbare» och andra uthus, utspridda mellan stora stenar
på sluttningen mot sjön. Vi stannade ej längre här, än som
var nödvändigt för anskaffande af roddare till Arjepluog, hvilket
ej hade sig så lätt, emedan folket var ute på höbärgning.
Ändtligen äro vi ute på vattnet igen och fingo inandas den
friska sjöluften, hvilket kändes så mycket behagligare efter
vistelsen i Kasker, som luften där i den starka solhettan var
uppfylld af mefitiska ångor af rutten fisk och annan smörja.

Först passerade vi Välbma, en mot söder utskjutande vik
af Uddjaur. Snart vända vi förbi en udde och framför oss
ligger den med otaliga holmar öfversållade Uddjaur. Han
ligger i dag lika spegelblänk, som Storafvan gjort det. Vi
styrde upp i viken mot nordost, foro förbi Kuorokuoik nybygge,
vackert beläget på en löfrik udde, och landa nedom forsen,
den östra afloppsgrenen från Hornafvan, hvarifrån vi hade att
gå 1/4 mil på en ytterligt stenig gångstig fram till Arjepluogs
kyrkoplats.

Efter att denna dag hafva rott 7,1 mil öfver Storafvan
och Uddjaur befunno vi oss på aftonen i Arjepluog, »denna
gråstensstad», säger P. Læstadius, »med hus stora som stenar
och stenar stora som hus, detta huller om buller, genom sin
gråhet bevittnande sin ålder och genom sina kojor sin fattigdom». -- »Ingen kyrkoplats i Lappland är så irreguliert byggd
som denna. Stugor, stall och kåtar äro om hvarandra, därtill
bodar, allt i ett sammelsurium utan några gator. Man skulle
tro, att de hade regnat ned från skyn och sedan blifvit stående,
som slumpen ställt dem, det ena husets knut mot det andras
vägg, såsom när man inskrifver en kvadrat i en annan. Platsen
är för öfrigt så utomordentligen stenig, att någon regulier
byggnadsordning icke heller varit så lätt möjlig. Husen äro
ovanligt små och oansenliga, se grå och gamla ut som stenarne,
hvilka ock här och där i storlek mäta sig med honom.»

Sådan var Arjepluogs kyrkostad på Læstadii tid, 1830,
och sådan är den ännu i dag, åtminstone den delen, som ligger
nere vid stranden af Hornafvan. På senare tid hafva dock
några större, nymodigare byggnader uppförts vid sidan af den
gamla staden. Dessa äro ordnade efter en bred gata. De stora
stenarne ligga dock ännu kvar, men komma väl att så småningom försvinna, allteftersom nya byggnader uppföras, hvarvid
de komma väl till pass för socklar och dylikt.

På gästgifvargården fingo vi ett ganska godt, om ock ej
billigt logi. Följande dag, som var 3 böndagen, besökte vi
kyrkan och afhörde där en god, extemporerad predikan. Åhörarne uppgingo blott till ett tjugutal. Till min förvåning predikades
ej öfver böndagstexten, och jag satt i kyrkan fast förvissad om,
att presten tagit miste på dag. Jag fick dock sedan höra, att
lappmarksprivilegierna medgifva böndagarnes firande på andra
dagar än de i almanackan angifna, samt att 3 böndagen här
firats för en vecka sedan.

På middagen fingo vi besök af jägmästaren Bremberg och
socknens länsman. I deras sällskap tillbragte vi en angenäm
afton, som varade långt in på natten. Härligt var det att sitta
ute i den svala, ljusa sommarnatten och från det lilla lusthuset på kullen ofvanför gästgifvaregården låta blicken fara ut
öfver Hornafvans vida vatten, omgifvet af höga fjäll, som i
fjärran sammansmälte med blåa azurn. Ty om ock själfva
Arjepluogs kyrkostad är föga tilltalande, så är dock utsikten
därifrån hänryckande och torde få räknas såsom en af de
vackraste i hela Lappland.

Strax väster örn kyrkostaden ligger den gamla kyrkan,
vackert belägen vid Hornafvans östra afloppsgren. Kyrka uppbyggdes här första gången år 1641; den nuvarande är uppsatt
1763. Samtidigt med den första kyrkan tillsattes här äfven
prest. Han hette Johan Hapstadius och efterträddes 1662 af
Johan Læstadius, bondeson från Lästad by i Ytterlännäs socken.
Denne är stamfader för den beryktade læstadianska släkten.

Följande dag afreste min reskamrat från Piteå -- turisten,
såsom han numera kallades -- ensam på väg till Bodö. Enär
jägmästaren Bremberg äfven skulle närvara vid utmålsförrättningen på Nasa, öfvertalades jag lätt att dröja en dag för att
få honom i sällskap hela den återstående delen af vägen.

Vid Hornafvans utflöde i Uddjaur omsluta afloppsströmmarne en stor ö, på hvars västra sida, 3/8 mil från kyrkoplatsen
ångbåtsbryggan ligger. Dit leder från kyrkoplatsen en nyanlagd landsväg. Nära invid ångbåtsbryggan ligger en mindre
holme, Gustafsholm, där länsmannen har sin bostad. Dit reste
nu vi tre, jägmästaren, länsmannen och jag, sedan turisten
gifvit sig i väg uppåt Hornafvan.

Som dagen var strålande vacker, sjön låg spegelblänk och
»Signe» och »Enigheten» lågo färdiga att afgå söderut, beslöts
det, att vi skulle företaga en lustfärd på Uddjaur. Vi stego
ombord på »Signe», och så bar det af ned till Kasker igen.
»Enigheten» följde efter. Med »Signe» gingo vi ned för Kaskerströmmen, hvarefter vi gingo till fots öfver en liten holme och
stego ombord på den ofvanför strömmen väntande »Enigheten».
Med denna reste vi tillbaka öfver Uddjaur samt besökte äfven
den väster därom belägna stora sjön Aisjaur, hvilken genom
långa smala sund är förenad med den förra. Här besökte vi
ett af Bremberg upptaget nybygge, Fluka, där han låtit verkställa en stor myrodling och anlagt ett tegelbruk.

På Arjepluogs kyrkoplats vimlade det af fjellemlar, dessa
små, vackra gnagare, som nu voro på väg till kustlandet.
De hade visat sig äfven på vägen mellan Arvidsjaur och Afvaviken i rätt stor mängd, och till och med på Storafvan påträffade vi några, som simmande ämnade sig öfver den stora
sjön. Hej, som aldrig förut sett ett sådant villebråd, hade
fullt upp att göra med att bita ihjäl alla, som kommo i hans
väg. Ilskna och stridslystna, som dessa lemlar äro, beto de
dock igen, så att blodet rann ur munnen på hunden.

Vår resa öfver den 6 mil långa Hornafvan gynnades af
lugnt och varmt väder. På ett ställe lade vi i land och togo
oss ett uppfriskande bad i det klara vattnet. På slutet af
resan uppstego stora åskmoln; det regnade och åskade rundtom
oss, men märkvärdigt nog fingo vi ej en enda droppe regn på
oss. I västra delen af sjön, strax väster om gården Högheden,
passerade vi tätt under Svartberget, hvilket stiger lodrätt upp
ur sjön till en betydlig höjd. Strax väster därom passerar
man »Herr Pehrs hamn», en liten vik, som är väl skyddad
för alla vindar. Den har erhållit sitt namn däraf, att Herr
Pehr (Petrus Noreus Fjellström, prest i Silbojokk, död 1707)
här brukat hamna under sina resor mellan Silbojokk och
Arjepluog.

På kvällen kommo vi till Jäkkvik, beläget vid västra ändan
af Hornafvan. Om denna plats lemnar P. Læstadius följande
beskrifning: »Detta är ett rysligt ställe, beläget vid baksidan
af ett skyhögt snöfjäll, Pelje-kaise kalladt. Jordmånen består
af idel små stenhällar och nästan ingen mull; rundt omkring
äro kalla myrar. Här synes vara myggornas hufvudstad och
rätta fädernesland. Sex förfärliga mil äro till kyrkoplatsen,
och ingen menniska i vägen. I detta Hades satte sig mina
föräldrar ned att bo; men det visade sig snart, att man omöjligt kunde lefva där; en erfarenhet, som flera åbor förut gjort».
Där föddes Lars Levi Læstadius, den namnkunnige upphofsmannen till den læstadianska sekten, som numera är mycket
utbredd i de nordliga delarne af Sverige och Finland.

Sedan Læstadius skref ofvanstående, har mycket förändrats
häruppe. Flera nybyggen finnas nu vid Hornafvan och själfva
Jäkkvik är en mycket inbjudande och vacker plats. Tre åbor
finnas nu där. Att döma såväl af deras boningshus, af hvilka
ett utmärker sig för sin prydlighet, som af deras rätt stora
odlade fält, böra de allesammans stå sig ganska bra. Det
sades, att en af dem till och med skulle vara rätt förmögen.

Från Jäkkvik fortsattes resan med båt 1/4 mil öfver de
små sjöarne Jeggejaur och Hvitträsket, hvarifrån vi hade 1/4
mil att gå till Ringselet, en mindre sjöutvidgning i älfven
mellan Sädvajaur och Hornafvan.

Sädvajaur är den öfversta af de fyra stora sjöar, genom
hvilka Skellefte älfs vatten rinner. Dess höjd öfver hafvet är
1,563 fot, medan Hornafvans är 1,420 fot. Sädva är öfver 2
mil lång, men tämligen smal och omgifves af jämförelsevis
låga bergåsar, beväxta med frodig björkskog. Barrskogen har
nu så godt som upphört. Endast här och där synes någon
knotig tall sticka af mot björkskogens friska grönska.

På norra sidan af Sädva finnes en lång vik, Ballasviken,
vid hvilken den nedersta af de tre fjällstugorna, som finnas på
vägen mellan Hornafvan och Norge, är belägen. Fjällstugorna
äro uppförda af staten för resandes bekvämlighet. Åborna på
desamma hafva vissa rättigheter, såsom fri bostad, slåtter och
bete på kronans mark m. m. Deras skyldigheter bestå däri,
att de mot betalning skola tillhandahålla resande mat och rum
samt skjuts.

Ballasvikens fjällstuga innehåller ett större hvardagsrum
samt 3 kammare. Dessutom finnas där en välbyggd ladugård
samt andra nödiga uthus. Stället har ett vackert och inbjudande läge och bör vara en angenäm sommarvistelseort för
den, som älskar ett fritt fjällif samt jagt och fiske.

De två öfriga fjällstugorna heta Vuoggatjålme och Merkenes.
Från den senare skjutsas till Kraddes i Norge, hvarifrån man
öfver Junkerdalen och Saltdalen kommer till Bodö.

Vid vårt besök i Ballasviken hade åbon 4 räfungar, af
hvilka den ene var ramsvart. Denne var så tam, att han fritt
fick springa omkring. Han ville gerna leka med Hej, men
detta höll på att stå honom dyrt. En bättre lekkamrat hade
han i en katt. Det var mycket skrattretande att se, huru
dessa två smidiga djur än drogo hvarandra i svansen, än tumlade om med hvarandra och än sökte öfverlista hvarandra med
hvarjehanda knep.

Den 24 Juli kl. 10 f. m. afreste vi från Ballasviken. Vi
hade ännu 1 mil att ro öfver Sädva till Rånekjokks utflöde
vid dess västra ände. Sädva låg denna dag alldeles spegelblänk
och de höga fjällen borta vid norska gränsen speglade sig däri.

I förbifarten gjorde vi ett besök vid Silbojokk på södra
sidan om Sädva. Detta är en gammal klassisk plats, och för
ett par hundra år sedan rådde här lif och rörelse. Under den
första tiden efter det Nasa silfvergrufva började bearbetas,
fördes malmen den 5 mil långa vägen hit, för att här, den
närmaste plats på svensk sida, där bränsle fanns, nedsmältas.
Den första kyrkan, som här uppfördes, skall hafva blifvit uppbränd af norrmän år 1658. En annan, uppbyggd 1693, förstördes af vådeld 1747. Derefter uppfördes blott ett bönehus,
sammansatt af 2 gamla bodar. Den förste presten ditkom
år 1641.

Nu är allt här dödt och öde. Endast några med mossa
öfverväxta slagghögar samt ruttna syllstockar efter bostäder
vittna ännu om den verksamhet, som här ägt rum. Det brusande vattenfallet i Silbojokk vid dess utflöde i Sädva sjunger
nu sin enformiga klagan öfver en sedan länge förgången
storhet.

Vi landade, som sagdt, vid Rånekjokks inflöde i Sädva.
Denna älf uppkommer af flera fjällbäckar, af hvilka en kommer
från trakten af Nasa. Vid utloppet störtar han sig öfver vildt
sönderbrutna klipphällar och bildar ett praktfullt vattenfall.
Detta har aftecknats af kaptenlöjtnant C. A. Pettersson under
hans resa i Lappland 1861, och finnes i hans arbete »Lappland,
dess natur och folk». Enligt hans uppgift har den från Sädva
synliga delen af fallet en höjd af 137 fot.

Ända hit hade resan varit lätt och bekväm med användande af landsväg och båt. För den återstående omkring 5 mil
långa delen af vägen fanns intet annat fortskaffningsmedel att
tillgå än »apostlahästarna». Sedan vi i en stuga, som Bremberg
låtit uppföra vid sidan af fallet, stärkt oss med vårt medförda
matförråd och fördelat bördorna på våra bärare, satte vi oss
kl. 5 e.m. i väg. Till en början följde vi älfven, som med
det ena vattenfallet efter det andra brusade nere i klyftorna.
Emedan marken i björkskogen var tung att gå på, gingo vi
snart upp på fjällsidan ofvan skogsgränsen, där marken är
fastare och inga buskar hindrade oss. Vi hade nu endast nakna
fjället att vandra öfver ända till Nasa. Något rastställe, der
man kunde finna skydd och sofva ut, fanns ej. Vid midnattstid, då vi voro på norra sluttningen af fjället Ferras, öfverföllos vi af en häftig regnskur, som varade omkring 3 timmar.
Samtidigt hade vi en stark påkörare i en häftig östanvind,
så att vi gjorde god fart. Vi sökte efter något skydd mot
regnet, som piskade oss våta in på bara kroppen. Men förgäfves. Visserligen kröpo vi på ett ställe ned bakom en låg
klippvägg, men som den skyddade endast halfva kroppen,
medan den andra halfvan var utsatt både för regnet och för
takdropp, blef vår vistelse där ej långvarig. Ändtligen påträffade
vi midt i en fjällbäck, som var mycket bred och i följd däraf
grund och stenig, så att vi kunde gå torrskodda däröfver, en
större brant klippa. Bakom denna fingo vi skydd och intogo
där litet mat. Sedan regnet slutat, fortsatte vi marschen, och
enär det nu började att luta utför, hoppades vi kunna finna så
pass mycket bränsle, att vi kunde koka kaffe åt oss. Snart
träffade vi ock litet dvärgbjörk, och i skydd af en stor sten
erhölls ej utan svårighet en mera rykande än värmande brasa.
En van lappmarksresande medtager alltid från skogsregionen
litet torrt bränsle, näfver eller kådig tallved, då han går
till de nakna högfjällen, hvilket han använder som braständare.
Sålunda hade äfven vi medtagit näfver från björkskogen vid
Sädva. I annat fall hade vi nog ej fått eld i det sura riset.

Emellertid fingo vi kaffet kokadt och drucket, hvarefter
sömnen, som började tynga oss, gaf något vika.

Nasafjäll visade sig nu för oss. Det såg ut att vara helt
nära. Genom en vanlig synvilla bedömer man dock afstånden
i fjällen mycket oriktigt. Så var fallet äfven här. Vi hade
ännu ett par mil dit. Emellertid såg Nasafjäll ej mycket inbjudande ut. De sidor däraf, som vi kunde öfverskåda, den
östra och norra, voro till största delen snötäckta.

Oaktadt trötthet och sömn tryckte oss, måste vi vidare,
ty på någon egentlig hvila var ej att tänka här i ödemarken
och något tält, hvari vi kunde lägga oss, hade vi ej medtagit.
En lycka var det, att terrängen, öfver hvilken vi passerade, --
vattendelaren mellan Skellefteälfs (Rånekjokk) och Umeälfs
(Laisälfven) källfloder --, var en tämligen slät och fast grus-
mark, som var lätt att gå på.

Plötsligt stå vi vid stranden af en bred och strid älf. Det
var öfversta delen af Laisälfven, som nu var ganska vattenrik,
enär den hade god näring från de otaliga snödrifvorna på
fjällen vid riksgränsen. Vid stränderna lågo ännu mäktiga
snödrifvor, vattnet var naturligtvis iskallt och så djupt, att det steg
till nära midjan. För att hafva torra kläder att påtaga efter
öfvervadandet togos benkläderna af, skohöet togs ur bandskorna
och stoppades inom rocken, som hopknäpptes. Och så bar det
af ned i det iskalla vattnet, hvilket kändes som en kall järnring, krypande upp efter benet allt eftersom djupet tilltog.
Som älfven var strid och stenarne på botten hala af från snöfälten nedfördt slam, var det ej utan svårighet, man kunde
hålla sig upprätt under öfvervadandet.

Värst hade Hej att komma öfver. Länge dröjde det, innan
han kunde besluta sig att gå i forsen. Efter ett par fåfänga
försök tog han slutligen mod till sig. Strömmen tog honom
och förde honom till en sten, på hvilken han kraflade sig upp.
Sedan han stått der en stund, gaf han sig åter i vattnet och
kom lyckligt öfver. Hans glädje deröfver var obeskriflig. Han
sprang fram och åter, hoppade, tjöt och rullade sig af förtjusning.

Ändtligen äro vi vid foten af Nasa. Uppstigningen gick
rätt trögt, enär vi voro trötta och mest fingo gå öfver hala
snöfält. Plötsligt få vi höra knallen af ett skott och på kammen
af en bergås sågo vi två personer, allt glädjande tecken, att vi
voro nära målet. Ännu ett snöfält och så stodo vi invid den
första byggnaden vid Nasa silfvergrufva, en smedja uppbyggd
af flata skifferhällar. Där nere i dalen på södra sidan ligga
två små boningshus, och dit styra vi nu våra steg.

Det var nu middagstid. I 30 timmar hade vi vakat och
i 19 timmar hade vi marscherat nästan oafbrutet. Det kändes
derföre skönt att få lägga sig att hvila. Att man sof ovaggad,
behöfver ej sägas.

Nasa silfvergrufva är belägen på södra sluttningen af Nasa-
fjäll och så nära gränsen mot Norge, att den malmförande
gången går in i detta land. Grufvan ligger vid en höjd af
3,400 fot öfver hafvet, medan riksröset N:o 227, som står på
spetsen af Nasafjäll ett litet stycke ofvanför grufvan, har en
höjd af 4,077 fot och sjön Silbojaure i dalen nedanför 2,902 fot.
Detta senare tal torde ungefärligen angifva dalbottnarnes höjd
öfver hafvet i denna trakt.

Platsen är allt annat än inbjudande. Marken är så godt
som öfver allt, där fasta berget ej går i dagen, täckt af lösa
stenar. Snödrifvor, af hvilka de flesta torde kvarligga året om,
finnas litet hvarstädes rundtorn grufplatsen, som dock till följd
af sitt läge på sluttningen mot söder blir fri från snö mot slutet
af sommaren. Marken är fullkomligt kal; ej en buske finnes
på milsvidt afstånd åt svenska sidan. Inom Norge, där en
djup dalgång intränger till närheten af riksgränsen, finnes björkskog och den första bebyggda plats på ett afstånd af 3/4 mil.
Öfver allt porla små bäckar, rikligt närda af de många snödrifvorna.

Under sommaren kan man väl dväljas här. Men kusligt
bör det vara att här tillbringa vintern, då snöstormarne hejdlöst rasa fram öfver det nakna fjället. Förliden vinter var en
af arbetarne däruppe nära att omkomma under en sådan snöstorm. På den ett par hundra meter långa vägen mellan
boningshuset och stollgången, dit han skulle gå för att arbeta,
for han vilse och irrade omkring ett par dagar i fjällen, innan
han genom en lycklig slump hamnade vid ett nybygge inom
Norge.

På södra sluttningen af fjället och i närheten af grufvan
äro två små boningshus uppförda på en, ett par meter hög
bergås. I den ena bodde arbetarne; i den andra, som är något
mindre, togo vi in. Inredningen är mycket tarflig. På ena
sidan är en sängbrits, och på den andra äro två dylika, den
ena ofvanför den andra. Ett bord, två stolar, två långbänkar,
en mathylla med förhänge och en jernkamin fullborda möb-
leringen. Två fönster, ett åt söder och ett åt öster, finnas.
Någon förstuga finnes däremot ej. Genom den gistna dörren
kommer man direkt ut i det fria. I britsarna finnes halm,
hvarpå tjocka norska fårskinnsfällar äro bredda. Dessa äro på
den icke ludna sidan försedda med i svart målade mönster.
På den ena fanns årtalet 1868, på den andra 1880. Den ludna
sidan, som ursprungligen varit hvit, hade nu en obestämd
färgton af smutsgrått och en mindre angenäm odör spred sig
därifrån, då näsan kom i för intim beröring härmed.

Nasa silfvergrufva har haft mycket växlande öden. Malmen, som hufvudsakligen består af zinkblende och silfverhaltig
blyglans inblandad i en kvartsgång, upptäcktes år 1635 af en
lapp, Lars Persson. För upptäckten begåfvades denne af Drottning Kristina med en silfverskål af 60 lods vigt och försedd
med en inskription. Om denna skål ännu finnes i behåll, är
mig obekant. Samma år skickades Baron Erik Fleming dit
för att låta bearbeta fältet. Verket drefs för kronans räkning
till år 1646 med en årlig tillverkning af 2 à 300 lödiga marker
silfver utan bly.

Grufvorna öfverlämnades nu till Piteå borgerskap, som
fortsatte grufdriften till Augusti månad 1658, då norrmännen
under kriget med Danmark inföllo öfver gränsen och uppbrände
alla byggnader såväl vid Nasa som vid Silbojokks hytta.

Grufvorna lågo sedan öde i 112 år till 1770, då ett bolag
bildades, hvilket inmutade fältet. En ny smälthytta anlades
vid Adolfsström vid Laiselfven, 6 mil från grufvan. Verket
drefs lamt och öfverlämnades snart till en notarie Fredrik
Jonsson. Men som denne ej uppfyllde sina förbindelser, upphäfdes köpet, och år 1801 sattes en major Staël von Holstein
i spetsen för arbetet. Han fortfor med sin befattning till slutet
af år 1806.

Efter denna tid hafva grufvorna flera gånger inmutats af
olika personer. För närvarande innehafvas de af ett konsortium, bestående hufvudsakligen af Pitebor. Med anledning af
en beslutad försäljning af grufvorna hafva delägarne i slutet
af 1891 råkat i en process sinsemellan, hvars utgång ej kan
förutses, i synnerhet som en tredje person, som har en säker
trumf på hand, tillkommit som part.

En kyrka för gruffolket uppfördes vid Nasa omkring år
1640, och prest anställdes därstädes. Vid östra delen af gruffältet synas ännu i dag några lämningar efter en stenmur, som
omslutit den forna lilla kyrko- och begrafningsplatsen.

Efter slutade arbeten på Nasa var tiden inne att skiljas
därifrån. Den 30 juli på morgonen gick Bremberg tillbaka
till Arjepluog. På eftermiddagen samma dag öfverraskades vi
af ett oförmodadt besök af vår vän »turisten», som från Mo i
Ranen gjort en afstickare hit upp på 7 mil för att besöka oss
i ensamheten. T.f. bergmästaren Carleson, som kommit till
Näsa öfver Mo, och jag hade kommit öfverens att taga hemvägen öfver Saltdalen i Norge och Sulitälma. Sedan vi från
riksröset N:o 227 på toppen af Nasa bespejat landet och funnit,
att en slät dalgång, Lönsdalen, sträckte sig norrut mot Saltdalen, beslöto vi oss för att taga denna väg. Tre bärare anskaffades, bland dem en lapp, som därjämte skulle tjänstgöra
som vägvisare. Denne upplyste oss om, att vi efter denna väg
skulle komma ned till gården Storjord, som »bebos af en skogvaktare».

Den 1 Augusti på morgonen lämnade vi Nasa. Sedan vi
passerat de många och långa snödrifvorna på norra sidan af
fjället, kommo vi ned i Lönsdalen, som var fast och god att
gå på, och där hvarken snö eller buskar hindrade oss. Åtskilliga fjällbäckar, hvilka runno ned till hufvudälfven, Lönsälfven, som rinner norrut, passerades utan svårighet. Frampå
eftermiddagen hade dalen sänkt sig så mycket, att vi kommo
ned i björkskogen. Vi kunde ej längre följa älfven, som här
brusade fram i en trång ränna mellan höga och branta fjällsidor, utan måste leta oss fram högre upp på fjällsidan, där
stenar, ris och buskar voro till hinders.

Vi kommo nu till ett annat vattendrag, Kjemån, vid hvars
östra sida vi hade att öfvergå en mycket besvärlig och med
otaliga klippor uppfylld terräng. Sent omsider stodo vi vid fjällets
slut. Djupt under oss sågo vi de första mänskliga boningarna.
Men att komma utför den branta fjällsidan, som var beväxt
med barr- och löfskog, var ej lätt, i synnerhet som det redan
var rätt mörkt. Delvis åkande på en onämnbar bakdel och
begagnande hälarne som bromsar och armbågarne som styre
kommo vi utan några äfventyr ned till dalbottnen. Till vänster
om oss störtade Kjemåns vatten sig med ett döfvande dån
utför de vilda klippafsatserna. På en spång, som var lagd
öfver Kjemån, passerade vi denna och kommo snart därefter
till den stora älfven. På andra stranden lyste en eld, som
visade att folk ännu var uppe, oaktadt det var midnattstid.
Efter en 17 timmars vandring, hvarunder vi tillryggalagt nära
5 mil, voro vi alldeles uttröttade. Den sista svåra delen af
vägen hade medtagit våra sista krafter.

Vi ropade efter båt och efter en stund kom en kvinna
roende till oss öfver den strida älfven. Kunna vi få ett »værelse»
öfver natten? frågade jag. -- »Hvor mange er De da»? sade hon,
seende sig omkring på oss. »Vi er kun to og en hund», blef
svaret.

Komna öfver älfven visade hon oss in i ett rum. Snart
kom hon själf in med ljus. Vi fingo nu stora ögon. Det var
ej till någon vanlig skogvaktare vi kommit. Rummet, i hvilket
vi befunno oss, var nämligen fint och med utsökt smak möbleradt och prydt, och vår rodderska var ej en vanlig piga, som
vi antagit, utan en ung, ståtlig och vacker dam. »Er fröken
datter i huset»? fann jag mig föranlåten att fråga. -- »Nej, jeg
skulde nok være fruen», svarade hon. Tablå.

Vår hunger och trötthet voro emellertid för stora för att
tillåta en längre konversation. Bådadera blefvo afhjälpta, den
första vid ett i hast dukadt bord och den senare i ett par
ejderdunsbäddar på loftet.

Vid frukostbordet morgonen därpå, där frun presiderade,
fingo vi veta, att mannen, som är forstassistent (jägmästare),
var frånvarande på en tjänsteresa, samt att frun var ensam
hemma med sina barn. Orsaken till att hon var uppe så sent
kvällen förut, då vi ankommo, var den, att hon hade »spröjtet
i haven», emedan det var så stark torka. »Hvad heter Eder
man»? -- Det är ett namn, lika svårt att stafva som att uttala», svarade hon leende. Och så stafvade hon ihop 10 bokstäfver, som bildade ett namn, hälften holländska, hälften tyska,
hvilket på svenska betyder »nyår».

Det mottagande, vi främlingar rönte i detta angenäma
hem, var så hjärtligt, att vi med lätthet läto öfvertala oss att
stanna kvar öfver middagen. Medan vi väntade på denna,
gjorde vi ett besök i den beryktade Junkerdalsuren, som är
belägen härinvid. Denna är en trång klyfta med lodräta,
stundom öfverhängande och bortåt 1,000 fot höga fjällväggar.
På klyftans botten framrinner den strida Junkerdalsälfven, som
vid Storjord förenar sig med Lönsälfven och Kjemån. På
sidan af älfven är en landsväg -- samma väg, som sedan går
förbi de ofvan nämnda fjällstugorna till Arjepluog -- insprängd
i fjällsidan. Vägen är så smal, att, då jag ställde mig midt på
vägen och sträckte ut armarne, nådde jag med fingerspetsarne
å ena sidan fjällväggen och å den andra ledstången mot älfven.
En natur, sådan man här har framför sig, söker sin like. »Sådana taflor, som den i berget sprängda vägen genom Junkerdalsuren, äro minnen för lifvet, säger R. i Turistföreningens
årsskrift N:o 4, sid. 25, och häri instämmer äfven jag. Vid
sidan af landsvägen och i små klyftor i fjället växte vilda
blommor och mogna smultron. Vi samlade en bukett däraf
och skänkte den vackra frun vid vår återkomst.

Storjord ligger i en djup dalklyfta. På östra sidan reser
sig den höga och hvassa Solvaagtind, på västra sidan det
snöiga Ulfjeld och mot söder möta de fjällsidor, utför hvilka
vi kommit. Endast mot norr är dalen öppen. Utsikten från
Storjord är hänförande, men på samma gång tryckande, instängd som man är mellan dessa skyhöga fjällväggar. Där
nere i dalen är växtligheten frodig. Barr- och löfträd växla
med hvarandra. Låter man blicken fara uppför fjällsidorna,
ser man, hur vegetationen oupphörligt aftager, ända tills den
alldeles upphör, och slutligen stannar ögat på Ulfjelds snöiga
toppar, där en ständig vinter är rådande. Från fjällsidorna nedhänga som silfverband små fjällbäckar, bland hvilka Kjemån,
i fonden, i främsta rummet ådrager sig uppmärksamheten såväl
genom sin storlek som genom det dån, den utsänder.

Efter intagen middag skildes vi med saknad från vår
angenäma värdinna och det idylliska Storjord, där den norska
gästfriheten och hjärtligheten mot svenskar visade sig lika varm,
som jag alltid funnit den i olika delar af Norge, oaktadt skrikande lefvebrödspolitici söka utså split mellan brödrafolken.

Från en bonde, boende invid Storjord, hade vi låtit anskaffa häst och kärra. Vi skulle nämligen åka den återstående
5 mil långa vägen till Saltdalen. Hästen var bra, men kärran!
Den liknade en vanlig gödselkärra här i Sverige. Och körvägen sedan! Den var delvis nyanlagd och rätt god, men på
andra sträckor var intet arbete nedlagt, utan han liknade ett
stenrös. Än var passagen mellan fjällsidan och den djupt ned
brusande älfven så trång, att plats knappt fanns för kärran
och dessutom sluttade marken så starkt mot älfven, att bonden
med alla krafter måste hålla emot, så att kärran ej skulle rulla
ned i afgrunden. Att vägen endast delvis var bruten berodde
enligt bondens utsago därpå, att norska staten, som jämte
socknen skulle iordningsställa den, ännu ej verkställt något
arbete på sina vägstycken. Man behöfde ej resa länge för att
finna, det socknen tagit de lättaste bitarne och lämnat de
svåraste åt staten. Om denna händelse, som ser ut som en
tanke, uppkommit genom ömsesidig öfverenskommelse, är mig
obekant.

Komna ungefär halfvägs till Saltdalen skulle vi sätta öfver
Saltdalsälfven, som de ofvan nämnda älfvarne efter sin förening
kallas. Det tillgick på det sätt, att vi och kärran lastades på
en båt och roddes öfver. Bonden däremot satte sig upp på
hästen, som fick vada öfver älfven. Oaktadt bonden lyfte fötterna högt i vädret, fick han sig ändå ett fotbad, ty vattnet
var ganska djupt. Från detta vadställe ned till Saltdalen var
vägen särdeles god.

Vid en bondgård tätt invid vägen sågo vi en herre och en
dam sitta på hvar sin bänk utanför dörren. Herrn, som såg
mycket sömnig ut, bevärdigade oss ej med en enda blick.
Damen deremot lyfte litet grand på sitt myggflor, men sänkte
det genast och tycktes försjunka i sitt förra kontemplativa tillstånd. Skjutsbonden upplyste oss om, att det var ett engelskt
herrskap, som slagit sig ned här för sommaren och arrenderat
fiskerätten i älfven af norska staten. Skulle ej svenska staten
också kunna utarrendera sina ännu fiskrikare älfvar i Lappland,
var en fråga, som härvid ovilkorligen trängde sig på mig.

Nedre delen af Saltdalen är mycket tätt befolkad. Från
hvarje gård, vi reste förbi, kom en hund utrusande och sökte
mocka gräl med Hej. Denne hade stundom två fiender öfver
sig på en gång. Men han talade ett så kraftigt språk med
dem, att de, den ene efter den andre, med svansen mellan
benen, satte af hem igen.

På aftonen kommo vi till byn Rognan, ändstationen för
ångbåten, som går mellan Bodö och Saltdalen. Vi togo här in
på hotell Spörch. Jag fick en säng med resårmadrass, som var
så kullrig, att jag hade all möda att hålla balansen därpå under
sömnen. Linnet var ej af renaste slag. Hela hotellet hade
något af norsk »skiddenhet», hvaröfver man ofta får höra norrmännen sjelfva klaga.

Följande dag fortsatte vi resan med roddbåt öfver Saltfjorden till Finejde, utskeppningsorten för den malm, som brytes
vid Sulitälma grufvor, och beläget vid utloppet af det vatten,
som från fjällryggen söker sig ned genom den s. k. Vattenbygden. Denne har 4 sjöar: Nedre och Öfre Vand, Langvand
och Lommijaur, den sistnämnda under Sulitälma vid riksgränsen.
Vi togo nu vägen upp genom dessa sjöars dalgång. På Nedre-
och Öfre Vand, hvilka äro förenade genom en kort segelbar
ström, gå två små ångbåtar, tillhörande Sulitälmabolaget. Som
deras turer ej passade för oss, uppsökte vi i Finejd 
»gaardbruger» Fredrik Östensen, som enligt uppgörelse med Bodö
turistförening åtagit sig att fortskaffa turister. Han rodde oss
till öfre ändan af Öfre Vand, 15 km. Denna båtled är en af
de mest pittoreska, man kan påträffa. I synnerhet äro omgifningarna kring Öfre Vand imponerande genom sina flerestädes lodrätt i vattnet stupande skyhöga fjällsidor.

Vår afsikt var att ligga öfver en natt i Skjönstuen, vid
öfre änden af Öfre Vand. Men alla vrår och vinklar i de små
kyffen, som här funnos, voro upptagna af »rallare», hvilka för
Sulitälmabolagets räkning voro i färd med att bygga en smalspårig järnväg mellan Öfre Vand och Langvand, en sträcka af
omkring 1 mil. Vi fingo därföre det rådet att gå till Tveraamo,
1/4 mil längre upp i dalen. Men här var ett riktigt rallarelif.
Utom de få fasta bostäderna voro här uppsatta några marketentaretält, och det myllrade af folk öfver allt. Föga lofvande
utsikter för oss!

Vi vände oss till Bodö turistförenings ombud härstädes,
»gaardbruger» Jens Jensen, en liten mager bonde, med anmodan att skaffa oss rum. Han ref sig bakom örat och visste
ingen råd. I hans kyffen lågo ingeniörer och rallare hoptals
på golf och i sängar. I nästa gård bodde ett ensamt fruntimmer
i ett rum. Jens försökte få in oss hos henne, men kom tillbaka med det besked, att hon ej ville veta af oss. Det började
se betänkligt ut. Plötsligt får Jens en idé. På andra sidan
landsvägen, midt emot hans gamla stuga, hade han ett halffärdigt nytt hus. På vinden där -- det var sista resursen.
Fastän såväl fönster- som dörrgluggen saknade glas och dörr,
antogo vi anbudet. Från förstugan, som var inredd till ett
provisoriskt kök, restes öfver en stor tallrickshylla en stege,
och med hjälp af sin gumma langade nu Jens upp sängkläder
och andra sängkammarmobilier. För fönstergluggen hängdes
en svart presenning för att hindra myggen att komma in.
Sedan vi i ett med duk afskildt rum i ett af marketentaretälten
fått oss en tarflig måltid, praktiserade vi oss själfva uppför
stegen till vårt sofgemak.

Morgonen därpå fortsattes resan till Langvand. Mellan
detta och Öfre Vand har Sulitälmabolaget låtit anlägga en
körväg. Mellan Tveraamo och Langvand går denna öfver ett
fjäll, Middagsfjeld, hvarifrån man för första gången får syn på
Sulitälmas fjälltoppar.

Från Fossen, vid Langvands västra ände, kommo vi med
båt till Furulund, Sulitälmabolagets hufvudstation, beläget vid
norra sidan af Langvand. Här blefvo vi på det mest förekommande sätt inbjudna af ställets direktör och kontorspersonal,
af hvilka de flesta äro svenskar. Sulitälmabolaget är ett svenskt-tyskt bolag, som äger alla malmanledningarne härstädes, hvilka
sträcka sig så godt som rundt om hela Langvand. Malmen,
som brytes, består af svafvelkis och kopparkis.

Langvand är liksom de andra sjöarne i Vattenbygden omgifvet af höga fjällväggar, som stiga direkt upp ur sjön. Vid
Furulund är det därföre trångt om utrymmet för de många
och stora byggnader, som där uppföras för grufdriften. Malmen
ligger öfverallt högt upp på fjällsluttningarna och vid Furulund
utmynna de stora stollgångar, som äro sprängda i malmlagret
högt ofvanför byggnaderna.

Såsom gäster stannade vi vid det täcka Furulund en dag
och två nätter. Till torsdagen den 6 Augusti hade vi tingat
två bärare, Peder Sörensen och Kornelius Pedersen, båda från
Fagerlid vid östra änden af Langvand, den sista gården i
denna dalgång. Vädret såg denna dag mindre lofvande ut,
och dimman hängde tung långt ned på fjällsidorna. Vi afråddes från att bege oss i väg af våra värdar, hvilka förutspådde, att vi i dimman skulle gå vilse på fjället. Vi stodo
dock fast i vårt beslut, togo afsked af våra nya vänner och
stego ned i den väntande båten, som förde oss till östra änden
af Lang vand, där vi stego i land öster om utloppet af Giken
älf. Härifrån hade vi nu att vandra 90 km. öfver fjället till
Kvikkjokk.

Det bär genast ganska brant uppför genom furu- och
björkskog. Till vänster om oss brusar Giken älf, som med
fall på fall störtar ned för fjällväggen. Då vi kommit öfver
skogsgränsen veko vi af till höger. Till vänster om oss hade
vi Hankabakkens taggiga kam. Här hafva på sensommaren
anträffats rika och mäktiga lager af kopparkis, hvilka blifva
särdeles inkomstbringande för bolaget.

Vädret blef bättre, än man på morgonen kunnat vänta.
Dimman höjde sig och hängde kvar endast på fjälltopparne,
hvilka blott för korta stunder visade sig för oss. Detta var
nog en missräkning, ty af det lilla, man fick se, kunde man
märka, att en storslagen fjällnatur omgaf oss.

Snart kommo vi till älfven, som förer Lomijaurs vatten
ned till Langvand. Vid en liten sjöutvidgning af älfven beslöto
vi att koka kaffe, medan litet bränsle ännu var att tillgå.
»Hvad heter denna sjö?» -- »Den har s'gu ej någet navn». --
»Då gifver jag den namnet kaffejaur». -- Och Peder grinade
bredt och sade på svensk-norska: »det var en rolig gubbe; ha
vi så muntra herrar att följa, vill det gå hurtig over fjeldet».

Färden går vidare backe upp och backe ned, än uppför
en snödrifva, än åka vi nedför en dylik, och så komma vi till
stranden af Lommijaur, som sträcker sig till närheten af riksgränsen. Två tredjedelar af sjöns yta var ännu täckt af is,
men så ligger hon också 2,200 fot öfver hafvet. Snart äro vi
vid sjöns östra ände, och nu blir stigningen rätt brant upp till
riksgränsen mellan Sulitälma och fjället Lairo. Snödrifvorna
ligga allt tätare och de bara fläckarne blifva allt mindre. »Här
går riksgränsen», säger Peder och stannar på en liten kulle,
som var fri från snö. Ur kontarne framtages en butelj rödvin,
som vi spart från nasaförrådet, och en butelj norsk aqvavit,
som vi fått till skänks i Furulund. En bägare rödvin tömdes,
ett »lefve Sverige» höjdes och åtföljdes af trefaldigt hurra, som
gaf eko bland fjällen. Bärarne fingo hvar sin aqvavit och
hurrade därpå. Samma manöver upprepades »for Norges vedkommende».

Sedan vi nu passerat vattendelaren mellan Atlantiska hafvet
och Bottniska viken, bar det raskt utför. Vi gingo tätt utmed
den storartade Sulitälmaglacieren Salajekna, på hvars ytterkant
enorma block af is lågo hopade på hvarandra likson stenar i
ett gigantiskt stenröse. Glacieren har än i dag samma utseende som på G. Wahlenbergs tid. Under sin resa 1807 aftecknade han den från fjället Lairo och en vy däraf finnes i
hans arbete: »Berättelse om mätningar och observationer för
att bestämma lappska fjällens höjd».

Från en stor glacierport i Salajekna utflyter Lairoälf ned
till Pieskejaur, öfversta källsjön till Piteälf. Lairoälf brukar
vara svår att komma öfver (se Svenska Turistföreningens årsskrift 1890, sid. 142). Vi hade dock den turen att söder om
fjället Labba påträffa en snödrifva, som bildade en naturlig bro
öfver älfven. Drifvan hade tillräcklig bärkraft, hvilket bäst
bevisades däraf, ett en stor renhjord strax före oss passerat
densamma. Där bredvid hade en lapp slagit upp sin kåta.
Det var själfklart, att vi skulle hälsa på där. Vi lyfte på
dörren, hälsade »puoris, puoris» (god dag, god dag), stego in
och slogo oss ned på renhudarne kring elden. Kaffe kokades
nu ånyo och bjöds åt lappen, som var en Arjepluogslapp vid
namn Lars Andersson Skaila, och hans hustru Margreta Sköndä,
en ganska vördig matrona. Af henne tillhandlade jag mig en
lappsked af silfver till minne af Sulitälma.

Sedan vi svängt förbi fjället Labba, började det skymma
på. Våra bärare voro just ej några snabblöpare. Det gick endast
fot för fot, som man säger. Det blef därför midnatt och var
ganska mörkt, då vi kommo till Varvekälfven, på hvars andra
strand turisthyddan ligger. Ej utan svårighet fingo vi reda på
Turistföreningens båt, eller rättare ökstock, där han låg uppdragen på land.

Uppkomna till turisthyddan samlade vi bränsle, kokade
kaffe och lade oss att sofva på britsarnes nakna bräder. Ett
hårdt läger var det, och kallt var det också. Med saknad tänkte
vi på de varma och mjuka skinnfällarne på Nasa, till och med
på den af år 1868.

Vid uppvaknandet morgonen därpå voro vi liksom rådbråkade i alla lemmar. En kopp varmt och starkt kaffe stärkte
oss dock för den nya dagens strapatser. Utkomna fingo vi
njuta af ett ovanligt skådespel. Där betade nämligen en hjord
af flera hundra renar, tillhörande två lappfamiljer, som slagit
upp sina kåtar i närheten af hyddan.

Färden går vidare uppför och nedför kala fjäll, hvilka
stundom äro öfversållade med hvassa stenflisor. Dimman förföljde oss äfven denna dag. En stund vandrade vi bokstafligen
däri. Jag fruktade, att vi skulle gå vilse, men bärarne gingo
dristigt på. Det syntes, att de kände vägen väl. Först fram
på eftermiddagen kommo vi ned till Tarradalen, där björkskogen ånyo vidtog. I den lilla turisthyddan vid Tarraures
öfre ände rastade vi en stund och stärkte oss med kaffe och
den sista återstoden af matsäcken. Äfven här har Turistföreningen
placerat en båt -- en riktig båt -- för rodden öfver Tarraure.

Från sjöns östra ände hade vi ännu omkring 3/4 mil att
gå till nybygget Njuonjes. Gångstigen gick genom ett på frodig
vegetation rikt landskap. Gräs och blommor, såsom Aconitum,
Mulgedium och Epilobium, växte här manshögt. Då vi gingo
på den smala gångstigen var utsikten åt sidorna så godt som
stängd.

Till Njuonjes kommo vi vid midnattstiden. Här ville våra
norska bärare vända om. Då betalningen skulle erläggas, blefvo
vi oense. Enligt Bodö turistförenings tryckta årsberättelse för
år 1890, hvilken vi hade i handen, har Peder Sörensen, vår
ene bärare, åtagit sig att lotsa och bära ända till Kvikkjokk
mot en ersättning af 20 kr. per man. På denna taxa höllo
vi, och erbjödo, frikostigt nog enligt vår åsigt, denna summa
för vägen till Njuonjes. Men därmed voro de ej nöjda, utan
fordrade 25 kr. per man. Hellre än att stå och gräla med
dem, betalade vi den fordrade summan. Jag lofvade dem dock,
att jag skulle omtala deras prejeri för Bodö turistförening, och
jag hoppas, att våra klagomål genom denna berättelse kommer
fram till ort och ställe, samt att Peder blir vederbörligen näpst.
Det är ej första gången, han prejat turister. Jag vill råda de
turister, som hädanefter komma att resa samma väg, att de
ackordera om betalningen, innan de begifva sig i väg med
Peder Sörensen och Kornelius Pedersen.

Följande dag fortsatte vi resan till Kvikkjokk, åtföljda af
två bröder Holmbom från Njuonjes, hvilka ock läto drygt betala
sig för den 1 1/2 mil långa vägen. Sista delen af vägen få vi
ro på den af vide och björk omkransade Tarraälfven, snart
stöter båten i land och så sätta vi första gången foten i detta
»Lapplands paradis», hvarom så mycket är skrifvet, kanske
något för öfverdrifvet ibland, tycker den, som sett sig litet mera
om i världen.

Efter en tur på en dag till Ruotivare malmfält togo vi
afsked af Kvikkjokk. Färden gick först på en af de många
kanoterna i Kvikkjokksdeltat, hvilka med skäl blifvit så prisade, hvarefter vi kommo ut på Saggat, som låg spegelblänk.
Fjällen voro i dag fria från moln och presenterade sig på ett
förträffligt sätt. Efter en god middag i det snygga och täcka
Niauve fortsatte vi resan förbi Tjåmotes öfver den långa och
enformiga Skalkasjön till Björkholm, dit vi kommo, sedan alla
gått och lagt sig. Våra roddare knackade på ett fönster och
ropade »Lotta», »Lotta», och snart visade sig en gumma, mor
själf i gården. Hon var just ej vid bästa humör, tycktes det.
Nästa dag fortsatte vi öfver sjöarne Parkijaur, Randijaur, Purkijaur och Vaikijaur till Jokkmokk, hvarifrån vi på två dagar
förflyttade oss dels med skjuts, dels med ångbåt på Luleälf till
Luleå. Och så var denna rundresa, som varat en månad, slut,
»og den Reisen glemmer jeg aldrig».

<tab><tab><tab> <i>K. A. F.</i>

En sommartur.

(Minnen från några Julidagar 1891.)

<tab><tab><tab> MESTER GERT WESTPHALER: »Ja Ihr 
<tab><tab><tab> Herren, jeg gjorde engang en lille Reise 
<tab><tab><tab> fra Haderslev til Kiel, <i>men den Reisen den 
<tab><tab><tab> glemmer jeg aldrig!</i>» <tab><tab> (HOLBERG.)


FÖRSTA KAPITLET.

Om afton- och morgonstämning. -- Presentation. -- Kyrktuppar och 
vindmotorer. -- Ett lyckligt äktenskap. -- Svenskt turistideal. -- En strid
mellan magen och själen. -- En fasaväckande upptäckt. -- Hvad som
stod i bondpraktikan. -- Varnhem. -- En lefvande fonograf.

En sådan treflig timma kl. 4 är i de flesta turisters ögon.
Äro de därtill poetiskt anlagda, så tycka de, åtminstone kvällen
förut, det skall bli rent af romantiskt att stiga upp kl. 4 en
strålande sommarmorgon. Ja som sagdt, klockan 4 är en utmärkt 
timma, alldeles öfverdådig, -- blott man lyckligen lotsat
sig genom dig, du nedriga Scylla, som på svenska heter 
<i>att bli riktigt vaken</i>. Esau sålde förstfödslorätten för en 
portion hafregrynsgröt, men när man råkar in i din stygiska hvirfvel, vill
man gerna sälja sommarmorgonpoesin och all världens turistfärder, 
hela tutten, bara för den lilla rättigheten att få sofva i fred.

Du var det, som gjorde oss alla till löftesbrytare, (ack
om du stode i litanian), <i>du</i>, som frestade mig att hyfva 
väckarklockan i väggen, då den på ett högst retsamt sätt började
föra oväsen kl. 4; det var du, som lät den gyllne timvisaren
på Sköfde tornur stå nästan perpendikulärt, innan vi stodo
uppställda framför stationsplanen, redo till aftåg.

Och nu tror jag det är så godt vi genast presentera oss.
Se här främst vår »Impressario», herr S. Det är han, som
samlat vår spridda skara. Som impressario är han oförliknelig.
Men då ej mindre än halfva vårt turistsällskap utgöres af <i>unga
fröknar</i>, så begriper nog de af mina läsare, som ej händelsevis
bo i kloster, att han utom sitt egentliga kall, ledarekallet, fick
sig anförtrodda diverse andra embeten, t. ex. att vara skoborstare, 
mästerkock, väderleksprofet, piccadore (= ko- och 
grisbortfösare), väckarklocka, rolighetsminister, medicine doktor,
laståsna och menniskovän. »För allt han räckte», som Snoilsky
sjunger.

Kärntruppen bildas naturligtvis af »de unga damerna»
<footnote>De torde benäget tillgifva mig, att jag hädanefter i min skildring
vanligen säger <i>flickorna</i>, hvilket ord synes mig både vackrare och mindre
högtrafvande än <i>»damerna»!</i></footnote>.
Tre af dem, fröknarne A., W., och S--m, äro från Sköfde;
tvänne, fröknarna S--n och S--g, från Motala, och en, fröken
L., från Stockholm. Så stor lust jag än har att här börja en
beskrifning af dem, får jag dock låta bli, ty Turistföreningens
styrelse lär ej vilja ha längre bidrag till årsskriften än som
rymmas på 3 tryckark, och det räcker ej för mig, om jag skall
beskrifva dem så, som de förtjena. Ja s’Gu’ er det ikke saa.

Fyra skolgossar utgjorde avantgardet, och det var rätt
pittoreskt under marschen se deras portörer blänka fram än
här än der i ängar och backar. Sist får jag presentera mig
själf, af flickorna jämt betitlad »lediga kandidaturen» (alltid
med frågetecken efter <i>lediga)</i>.

Framåt marsch!

-- -- -- -- -- -- -- -- -- -- -- -- -- -- -- -- -- -- -- 

Tjugo minuter senare befinna vi oss högt uppe i backarne
vid Skyttesledet. Men så vackert det är här uppe! I dalen
nedanför oss ligger Sköfde. Folk säger, att Sköfde är Sveriges
elegantaste småstad. Kanske det är sant; i alla händelser tager
sig staden här uppifrån nästan sydländskt vacker ut med sina
ståtliga byggnader inbäddade i parkernas grönska. Men se på
tuppen, d. v. s. den gyllne tuppen på tornspiran. Det blåser
ju väldig <i>västan</i> -- akraé Zephyrón, som gubben Homer så
sant uttryckte sig, -- men tuppen den pekar på sydost. Först
trodde vi, att tuppen sof, men sedermera förstodo vi, att den
tuppen hade profetians gåfva, och att den borde fått stora
guldmedaljen bland vind<i>motorer</i> på utställningen i Göteborg.
Sydosten är nämligen vår värsta regnvind, och dagen därpå
hade vi mycket riktigt sydostvind och regn.

Härmed får jag säga Sköfde tillsvidare farväl och följa
mitt sällskap, som raskt marscherar åt Varnhemshållet till.
Vi färdas fram alldeles oförnuftigt fort, mera i danstakt än
marschtakt, men se fröken A. och herr S. hafva tagit sig för
att sjunga Ingerids sprittande visa: <i>»0g Ræven laa under Birkerod, 
bortved Lyngen»</i> ..., och mina läsare kunna ju själfva
försöka, hur pass lätt det är att <i>marschera</i> efter den melodien.

Efter en timme göra vi halt och slå oss till hvila på en
stor kalkstenshäll, som sköt fram ur berget. Vi äro nu inne 
i det stora »skar» i Billingen, genom hvilken landsvägen till
Axvall är framdragen. Så långt man ser mötes ögat af myrar,
tjärn och nästan kala höjder. Här växte förr stora barrskogar,
men för cirka 30 år sedan ödelades de af skogseldar, hvilkas
minne lefver kvar bland folket och -- i naturen!

Medan vi hvila oss, tager impressarion fram en nyutkommen 
bok, öfversatt från tyskan, med titel »Rådgifvare för fotvandrare». 
Boken är på det hela taget utmärkt, men ett och
annat tyckte vi dock allt lät litet kuriöst, som t. ex. följande
påstående (sid. 29): <i>»Vill man hafva verklig njutning af en
gemensam fotvandring, måste man lefva tillsammans med sina
kamrater så, som det lefves i ett lyckligt äktenskap.»</i> Ehuru vi
visst icke tänkte lefva som i ett <i>olyckligt</i> äktenskap, beslöto vi
dock under stor munterhet att stryka den paragrafen ur reglerna för <i>vår</i> färd.

Men om vi ej nådde ett dylikt tyskt ideal, så nådde vi
i stället det svenska idealet för en rolig samvaro. Vi äro ju ej i
en eklärerad, kvalmig salong, där en atmosfär råder af stelhet,
hvita halsdukar, sidenklädningar, parfym, stearinljus, o. s. v.
Ni vet; där för att använda Pelle Ödmans ord, man ser

<tab> »en stå och gapa på kronor i tak,
<tab> en ann’ bara stirra med händerna bak
<tab> under fracken.
<tab> Och en i mustascherna jämt går och drar,
<tab> en ann’ känner efter om benan är qvar
<tab> uti nacken. --
<tab> Med sådana nöjen på tiden att fräta
<tab> går långsamt -- men går -- när det gäller att äta.»

Ja det är våra gentila bjudningar det! Men säg, är det
inte roligare på en turistfärd, vare sig den gäller Jämtland med
sina hvitstrålande snöfjäll eller den lilla mullvadshög, som kallas 
Kinnekulle, hvilken jämte Varnhem, Höjentorp och Husaby
voro målet för vår färd. »När», så skref en af flickorna efter
hemkomsten till mig, »när får man så af hjertans lust andas
ut som på en fottur. Man har roligt utan alla arrangemanger,
roligt åt allting t. o. m. åt det tråkiga. Minns Ni, hur 
’konversationsfraserna’ voro skickade dit pepparn växer, men hur
i stället glada frågor och svar, historier och allvarsamma berättelser, 
sång och musik, stärkande marsch och ljuflig hvila i
gröngräset, detta omväxlande med muntra äfventyr och missöden, 
minns Ni, hur allt trängdes i lekande dans som bilderna
i ett kaleidoskop, och gjorde vägen kort och ränslarne lätta!»

Så skref hon, och jag vill blott tillägga: ja det är makalöst, 
när man har <i>sådant</i> ressällskap, som jag hade! --

Efter två och en half timmars marsch öfver Billingen
stodo vi genomsvettiga och stekta af den gassande julisolen
vid brunnen i Varnhem, den där brunnen vid landsvägen, Ni
vet, där törstiga varelser på två och fyra ben alltsedan urminnes 
tider släckt sin törst. Inte vet jag ställets namn, lika
litet som jag vet hur nyktert, d. v. s. otörstigt folk anser, att
vattnet smakar, jag vet blott att vi drucko kopiöst och funno
vattnet underbart, härligt.

Derpå vardt rådplägning. Skola vi bese Varnhems kyrka
innan vi äta frukost? m. a. o. skola vi först mätta vår själ
eller kropp? Så vill fröken S--n från Motala formulera 
diskussionsämnet, -- Nu får jag bekänna, att det är en svaghet
hos mig, att jag i unga damers närvaro gärna vill visa mig
från en så fördelaktig sida som möjligt. Därför, ehuru jag
var ansenligt hungrig, förde jag ifrigt estetikens talan och förordade med kraft, att vi först med arkitekturens nektar skulle
mätta vår <i>själ</i>. Men ringa tack hade jag för mitt verkligen
uppoffrande förslag; flickorna förklarade, att de absolut inte
skulle ha det bittersta roligt af att se kyrkan förr än de fått
äta; ville jag gå dit i förväg, så gåfve de mig nådigt tillstånd,
men själfva tänkte de bli kvar och äta alldeles <i>ohyggligt</i> af
matsäcken. Åh nej, tänkte jag för mig själf, jag är väl inte
så dum heller; jag är ju utsvulten som en varg, och att i
flickornas sällskap få härja i matsäcken, skulle jag tro blir
allt ändå numro ett; och det skall katten en annan gång agera
estetiker! -- --

Vi slå oss så ned i gräset i en ring och öppna ränslarne.
Men ack, förfärande voro de upptäckter vi härvid gjorde. Ärade
fruar mammor, I som sänden ut edra långa gossar och flickor
på turistfärd, låten ej dem sjelfva packa in matsäcken! Gå
de in på att äggen kokas i 20 minuter och att smöret lägges
i en ask, så kunna de gärna unnas det nyttiga nöjet att själfva
göra i ordning sin resekost, men i annat fall är det si och så
med <i>nyttan</i>. Ty det <i>kan</i> hända att herrarne lägga in en 
lindrigt pappersomvirad smörklimp i ränseln mellan en brödlimpa, 
två par strumpor, en skjorta och en rock, därpå placera
ränseln på golfvet, sätta knät mot den, och så draga åt snörremmarne 
af alla krafter! Jag vill hålla tjugo mot ett att
smöret ögonblickligen ger sig iväg på en högst intressant turistfärd 
inom ränselns hela universum. -- Och när en ung
fröken i sin nätta ränsel nedlagt fyra löskokta ägg och en stor,
stor Eau de Cologne’s flaska skilda åt endast af en bit af
Iduns annonsbilagspapper, så är det nästan matematiskt bevisligt, 
att äggen och flaskan rätt snart råka i kollision med
hvarandra; och den älskvärda blifvande husmodern får se i
praktiken bevisade fysikens läror om de olika aggregationstillstånden, särskildt läran om fasta kroppars förvandling till flytande.

Då första förskräckelsen gått öfver, och vi broderligen
hjälpt hvarandra med smör- och ägguleafskrapning, -- skolgossarne 
voro värst ute -- visade det sig, att mycket var oskadadt. 
Kryddad af godt lynne och gigantisk aptit blef också
vår måltid i våra ögon lukullisk. »Ser I, kära far, att vi ha
god aptit», sade herr S. till en gubbe, som länge stått och
leende tittat på oss, hur vi åto. »Ja varsch», sade gubben
skälmskt, »men herrn vet le dä står ôg i bonnpraktika, att dä
ä dögda på krittera att di äter, å dä ä nog ett sanningens <i>ol</i>
dä.» Impressarion blef svarslös.

Men vi ha nu slutat vår frukost, herr S. går efter kyrkvaktaren, 
och under dennes ledning bär det af till kyrkan.

Varnhem! Hvad det namnet har för en underligt högtidlig 
klang i mina öron. Det är en bit af Sveriges historia
som ligger innesluten i detta ord. Ni har måhända varit i
Norge. Har ni ej lagt märke till, hur folk där kunna bli elektricerade af ett historiskt namn! T. ex. Stiklastad eller Trondhjem. Men har Ni då ej känt Er nedstämd vid tanken på,
hur litet <i>Sveriges</i> ungdom ofta verkligen frågar efter sitt fosterland. Tyvärr är det nog så, att de flesta af oss antingen sjunkit
ned till kosmopolitiska stackare, som förlorat blicken för, att
de äro något mer än individer i milliardskocken menniskor,
eller till skroderande figurer, som gå och braska med våra fosterländska bragder och minnen. Men bådadera sakna verklig kärlek och vördnad för vårt land, för dess stora rörande historia
och för dess minnen.

På historiska minnen är Varnhemstrakten rik, minnen från
hedenhös samt från den tid, då cisterciensermunkarne, på en
gång prester, ingeniörer, läkare och agronomer, först drogo hit
upp till nordanlanden som civilisationens pionierer, -- och sedan
tiderna igenom, till Folkungarnes, Sturarnes, Gustaf Wasas och
den andre Gustafs dagar!

Det är en högst egendomlig syn klosterkyrkan erbjuder,
när man, såsom vi gjorde, nalkas den från öster. Hela koret
är nämligen omgifvet af en ofantlig massa på hvarandra upptornade utbyggnader och tak, framför allt tak, tak i oändlighet.
Man skulle kunna frestas att tro, det man hade framför sig en
svensk »Stavkirke»
<footnote>Så kallas åtskilliga i Norge till vår tid bevarade träkyrkor, hvilka
utifrån se ut som en samling på hvarandra pyramidformigt uppbyggda 
husgaflar.</footnote>, en stavkirke af sten. Men det är blott
en illusion, såsom vi genast upptäckte, då kyrkvaktaren, korporal Ferm, släppte oss in i kyrkan. Under det i stavkirkerne
utbyggnaderna tillhöra den egentliga gudstjenstlokalen eller
kyrkloftet, äro de i Varnhem allesamman <i>konungagrafvar</i>.

Och här ligga begrafne konung Inge den äldre, Erik läspe
och halte, Birger Jarl, drottning Rekissa med flere mer eller
mindre betydande personligheter från Sveriges medeltid. Det
ligger också en sådan forntidsstämning öfver dessa halfdunkla
hvalf, där nötta inskrifter på svenska och munklatin berätta
för det nittonde århundradets barn om de stora barnen af elfte,
tolfte och trettonde århundradena. Jämförelserna vilja så gärna
uppstå i ens sinne mellan vår tid och deras. De synas mig
ibland föga hugnerika för oss, dessa jämförelser, det säger jag,
fastän jag annars ej är någon vän af jerimiaderna öfver vår tid.

I ett hänseende har Varnhems härliga klosterkyrka ett bestämdt 
företräde framför Upsala, Skara, Lunds och andra våra
restaurerade dômer, nämligen däri, att, som en författare säger,
»nästan allt, hvad man ser i Varnhem, är just det ursprungliga,
just hvad munkarne byggt, ej hvad öfverintendenten Zettervall
tänkt sig, att munkarne kunde ha byggt, om än hans tanke
är än så genialisk». Och så har ej här som så ofta annorstädes
någon välmenande, hvitmenande limsmetare fått slippa in i
kyrkan och öfva sin konst mot de vackra, grönskimrande sandstensblock, 
hvaraf munkarne hopfogade sitt tempel.

BILD Varnhems kyrka.

Timtals ströfvade vi omkring därinne. Nästan i hvarenda
fönstersmyg, hvartenda hvalf uppenbarade sig något nytt intressant. 
Korporalen, som var vår ciceron, är det icke minst
märkvärdiga. Se honom t. ex. där han står, rak i ryggen, med
ansiktet vändt upp mot den väldiga stentaflan! Oefterhärmligt,
stereotypt, som en lefvande fonograf, läser han upp i ett enda
kör den ohyggligt långa inskriften:

<tab><tab> HÆR HWILAR KONUNGH ..... etc.

Om Ni ser på honom noga, så finner Ni förklaringen till
den komiskt monotona stämman: karlen blundar! Han läser
ej, utan han katekesutanläser.

Men hvad för slag; är klockan redan elfva! Och vi som
satt oss i sinnet att hinna fram till Lundsbrunn före nattens
inbrott! Nu är ej tid längre att lefva på elfvahundratalet, utan
få vi lof att med ens hoppa sju à åtta hundra år fram i tiden
och säga kyrkan och kyrkvaktaren farväl. -- Sedan den ringa,
mycket ringa återstoden af matsäckarne inpackats, denna gång
med mera försigtighet, kommenderades framåt marsch, hvarpå
vi glada och sorglösa begåfvo oss i väg med Höjentorp som
närmaste mål.


ANDRA KAPITLET.

När anföraren faller i distraktion. -- Ett angenämt göra. -- En svensk
medeltidsborg. -- Hur det käns att bli släppt i vall. -- Impressarion
gör bot. -- Istrum. -- Ett intressant diskussionsämne. -- Lundsbrunn.
-- Älskvärda badgäster, lefve de!

»Impressarion», som nu efter korporalen återtagit ledarstafven, ville att vi skulle skynda oss. Själf gick han med raska
steg i spetsen med fröken A. vid sin sida. Det var verkligen
anmärkningsvärdt, hur ofta det bar så till, att antingen han kom
att gå vid hennes eller hon vid hans sida. Och ändå måtte
de icke hafva mycket nöje af hvarandras sällskap, ty nästan
alltid, när någon af oss andre tillfälligtvis hinna fatt dem, så
ha vi blott att konstatera, att de gå och tiga och se grufligt
dystra ut, som om de inte vore det minsta glada att se hvarandra eller oss. Ja det var nu rent obegripligt. Och någon
särdeles nytta hade vi ej vid dylika tillfällen af vår annars så
vakne impressario. <i>Nu</i> t.ex. är han nog ganska nyttig för
fröken A., i det han lastat på sig både hennes ränsel, regnkappa och paraply, dem han fastsurrat på sin egen 20-skålpunds packning, men förskräckligt distrait är han i alla fall af
en eller annan orsak, ty trots det han flere gånger gått vägen
till Höjentorp, har han redan hunnit föra oss alldeles vilse.
Slutligen då vi började tycka, det var eget, att vi aldrig kommo
fram, anropade vi några slåtterkarlar, hvilka gåfvo oss den föga
glädjande upplysningen, att vi gått en half mil orätt väg och
voro nära Öglunda kyrka. Och mycket riktigt, där låg ju den
lilla pittoreska kyrkan med sitt spetsiga torn.

Goda råd voro nu dyra. Väl gåfvo vi hvarandra med
största frikostighet råd i långa banor, -- isynnerhet åt impressarion -- men om råden voro något vidare <i>goda</i>, det vill jag
lemna därhän. Nå här var nu intet annat att göra än att
vända om, och tack vare en beskedlig gumma, fingo vi reda
på en genväg. Och då hon dertill försäkrade, att det hela
tiden var »s<i>l</i>eten väj» d.v.s. tydlig stig ända fram, så verkade
detta, att vi genast kommo i glad turiststämning. Härtill kom,
att stigen var en af de vackraste man kan önska sig, där den
slingrade sig fram mellan miniatyrsjöar fyllda af hvita näckrosor,
öfver löfklädda kullar och genom doftande skogsdungar. Dessutom hade gumman talat sant; vägen <i>var</i> s<i>l</i>eten, så att herr
S. kunde få bära packningen åt fröken A. och försumma sina
plikter mot det öfriga sällskapet så mycket honom lysste. Och
det gjorde han ock så horribelt, att han knappt förtjänte den
absolution vi gåfvo honom. I synnerhet hade <i>jag</i> orsak att
vara förargad på honom. Jag hade nämligen ströfvat omkring
i ängarne utmed vägen, plockat smultron och gifvit dem åt
flickorna. Men följden blef naturligtvis, att flickorna fingo en
nära på infernalisk skarpsynthet för hvartenda smultronstånd
i närheten. Nå nu är jag visserligen mycket lifvad för att,
när jag kan, stå unga fröknar till tjänst, men sedan jag varit
inne på ett dussin ängar, och klättrat öfver lika många gärdesgårdar, började motionen blifva väl sportartadt stark; och att
hoppas någon skördehjälp af vännen S. var ej lönt; han var
långt i förväg (men inte alldeles solo förstås). Men då fick
jag ändtligen hjälp af skolgossarne. Glada öfver fyndet af en
mera sällsynt blomma -- jag tror det var <i>Cypripedium calceolus</i>
-- gingo de villigt på smultronjagt för min räkning. Härigenom
fick jag det angenäma värfvet att spela en liknande roll som
Paris bland de äppelhungriga grekiska gudinnorna. Och han
hade ändå bara ledsamheter af sitt arbete, men det hade inte
jag, -- tvärtom.

Hurra! Där nere ha vi de glittrande Höjentorpsjöarne;
och där på näset emellan dem skymtar den gamla kungsgården
fram. Stolta dagar har du upplefvat, du lind- och sjöomkransade slottsruin. Mins du, när Karl den 9:de planterade dina
nu så höga lindar, mins du, när han vandrade med tunga steg
under dina höga hvalf, »steg dem häfden likt stålklang gömmer»; kommer du ihåg de stora slottsfesterna, då harneskklädda riddarföljen och vilda knekthopar larmade kring vinbägarne och ölstånkorna, men mins du också, hur reduktionen
kom och med sin kalla stormvind bortsopade din härlighet … .
Nu är af dig blott kvar några mossbelupna hvalfbågar. Men
vittna de om en försvunnen glans, så vittna de icke mindre
om, att den kungen hade ett fint sinne för naturen, som här
byggde sig en sommarbostad.

På Höjentorp hvilade vi ungefär en timme. Medan vi
gjorde slut på det lilla, som fans kvar af våra matsäckar, gingo
några af flickorna ned till sjön för att bada, men de dröjde så
länge borta, att vi andre först blefvo ursinniga på dem och
sedan ej så litet oroliga. Ändtligen kommo de åter, och af
deras högst belåtna utseende kunde vi förstå, att de ej varit i
någon större sjönöd. Nästan en smula onda på dem, skynda
vi dem till mötes med stormande frågor, hvarför de dröjt borta
så förskräckligt länge.

»Jo, vi ha plockat smultron», sade fröken S-g, »här ha vi
också litet med åt Eder alla, var så god och smaka på», och
härmed räckte hon mig en hel bukett af mogna smultron.
Denna hemställan var ju oemotståndlig, och snart betade de
öfriga liksom jag på af flickorna hemförda ätbara buketter.
Att så där bli släppt i vall är <i>svært morsomt</i>, som dansken
säger.

Sedan vi lämnat Höjentorp och hunnit förbi Eggby kyrka,
var det slut på sjöarne och den kuperade terrängen. Landsvägen går i nordvästlig riktning öfver den bördiga, men ej särdeles vackra slätten. Vi hafva 2 mil till Lundsbrunn, och vi
skulle bestämdt till slut känt vägen enformig och tråkig, om ej
herr S. med sitt goda humör, sina historier och roliga påhitt
spelt upp allesamman. Han hade troligtvis börjat tycka, att
han borde försona sina på förmiddagen begångna talrika underlåtenhetssynder, och det gjorde han fullständigt. Stor 
munterhet väckte åtskilliga »Viser på Vermelandske tungemåle»,
dem han läste upp för oss. Se här t.ex. ett par rader ur
»Fästemansköpet»:

<tab> Å Kajsa på Berg haddd' en fästman het' Pelle,

<tab> Men Lena på Näs ville ha'en iställe.

<tab> <tab> »Ja lofver», sa Lena, »att om du vell släpp'en
<tab> <tab> Ska ja gi dej nå't, som ska fall' dej. på läppen.»

<tab> <tab> »Må göre», sa Kajsa, »ja ska allt fundere,
<tab> Om tie reksdaler vi kan akkerdére.»

<tab> <tab> »Å Jess' da», sa Lena, »ä' männischa gâla
<tab> <tab> Så dyr va' fôll allri en fästman i vâla!»

<tab> <tab> »Ja vet int'», sa Kajsa, »just prise per stöcke,
<tab> Men <i>hällta</i> då allri kan vare för möcke.»

<tab> <tab> »Pytt vackert», sa Lena, »han ska int' var' skraler
<tab> <tab> Dän kärn som betales ma fäm reksdaler!»
<tab> <tab> <tab> <tab> o.s.v.

Slutet blef att Lena fick gifva sitt »sletna nättelduksförklä»
för Pelle, -- ett otvifvelaktigt billigt pris! -- -- -- --

Vid Istrum gjorde vi halt. S. och jag gingo upp till herrgården för att parlamentera med pigorna i köket om att få
köpa litet mjölk; men de hade ej förr framfört vår bön till
sitt husbondefolk, än herrskapet på stället kom och på det
vänligaste nödgade oss att komma in allesamman. Vördsamma
protester med hänvisning till vårt stora antal och neddammade
skick hjälpte ej, utan vi måste stiga på och slå oss ned i deras
fina förmak, hvarefter vi bjödos på kaffe och härliga förfriskningar. Lika mycket som vi skämdes öfver det besvär vi förorsakade, lika tacksamma kände vi oss för denna storartade
gästfrihet. Före vårt aftåg tackade vi också bland annat genom
några sånger, dem fröken A. sjöng. Hon sjöng så, att jag tror
det kändes, att vi <i>voro</i> tacksamma.

Glada fortsätta vi marschen. Men glädjen får sällan vara
ogrumlad. Ju mer vi nalkas vårt mål, dess mer dyster uppsyn
visa flere af flickorna. Men så visste de ock tillfullo, 
<i>hvar skon klämde</i>, och det visste, tyvärr, äfven jag, ty jag går just och
beräknar approximatift, att jag måste ha minst trettio skafsår
och blåsor på fötterna; på samma gång jag klarligen inser, att
halshuggning är ett väl mildt straff för skomakaren, som i går
levererat skorna.

Klockan 1/2 10 på kvällen voro vi framme vid brunns- och
badorten Lundsbrunn. Vi hade då in beräknadt extraturen till
Öglunda, gått 42 kilometer sedan morgonen. Att vi med 
synnerlig förnöjelse sågo oss om i den vackra brunnsparken med
sina talrika villor, det må ingen undra på, för nu skulle vi
väl få stilla vår hunger, hvila våra ömma fötter och få godt
nattlogi. Och hur hungriga vi voro, kan knappt beskrifvas!
Men är du min älskelige läsare turist, och har du t. ex. traskat
i Muddusmyrarne mellan Gellivara och Harsprånget, eller hoptjudrad med några engelsmän knogat öfver Styggebræen på
Galdhöpiggen, så vet du nog, med hvilket rörande intresse det
viktiga ämnet debatterades af eder liksom af hvartenda turistsällskap i den civiliserade verlden: <i>hvad man skall få till kvällsvard</i>.

Vi blefvo straxt föremål för ett utomordentligt intresse
från badgästernas sida. De togo just sin aftonpromenad, och
jag har aldrig förr träffat badgäster, som sett så hyggliga och
nyfikna ut.

Där kommer en äldre herre, vänlig och leende. Förtroendefullt vända vi oss till honom med ett par frågor. Med
den fryntligaste ton i världen omtalar han till svar, att det är
öfver 300 badgäster vid Lundsbrunn, att <i>alla</i> rum äro upptagna, och att det är <i>omöjligt</i> att få logi; att restaurationen
stänges klockan 9 (klockan är nu nära 10) med mera hugnesamt, -- men då därvid en af de våra, fröken L., i det samma
vände sig mot den hedersmannen och med, obeskrifligt bedjande blick och intagande, en smula skälmskt vemodig röst
utropade: »Ack men kunde Ni inte tala om för oss något
<i>roligare!</i>» -- så blef han så innerligt bedröfvad öfver, hvad han
nyss sagt, att vi skulle tyckt, det var synd om honom, om ej
hans uppsyn förefallit oss så löjlig.

Men tack vare just hans hjälpsamhet fingo vi alla tak
öfver hufvudet. Han berättade för sina bekanta vår belägenhet, och, hast du mir gesehen, inom några minuter omringas
vi af badgäster, de där på det älskvärdaste ställa till vår disposition, den ene en säng eller en soffa, en annan ena hälften af
sin dublett o.s.v. Restaurationen var som sagdt stängd, men
restauratrisen var nog hygglig att för vår räkning utan vidare
suspendera den ordinarie måltidstimman. Maken till badort
hade helt visst ingen af oss förr skådat. Länge lefve Lundsbrunns badgäster, och måtte ej det ohyggliga bläcksmakande
järnvattnet, de pumpa i sig, lägga dem i för tidig graf!

TREDJE   KAPITLET.

Ömma känslor. -- Turisthotellstämning. -- Husaby kyrka. -- Ar 1001. --
Hvarför Adam blef »utsleten». -- En treflig siesta. -- Mörkeklefs
grotta. -- Utsikten. -- Det heroiske Sprog. -- Om Impressarions själflysande ansikte. -- Ett à quatre mains?

Följande morgon kunde jag knappt stå på fötterna. Blåsorna voro sådana, att de i storlek täflade med färska potater,
saluförda å ett svenskt småstadstorg i medio af Juni. Som
ett par af flickorna voro i samma fördömelse, måste vi nolentes
volentes sätta oss på tåget och åka till Gössäters station. Å
ena sidan skämdes vi jämmerliga att så krossa vår turistära
under järnvägshjulen, men å andra sidan tyckte vi, att de 3
fjerdingsväg vi i alla fall skulle få marschera från Gössäter
vore alldeles tillräcklig motion för oss i det tillstånd, vi befunno oss.

Omkring kl. 2 anlände sällskapets båda afdelningar ungefär samtidigt till den gemensamma mötesplatsen, hotell Kinnekulle. Vi helsade hvarandra med hurrarop, hvarpå vi -- naturligtvis -- genast stormade hotellets matsal.

Hotell Kinnekulle är ett »turisthotell». Det är säkert mer
än en af Turistföreningens medlemmar, som erfarit, hur ordet
»turisthotell» hos honom förbundit med sig vissa idéassociationer, kanske liknande dem Topelius tecknat i sitt »Rhigi Kulm»:

<tab> <tab> Man spisar i hotellet dyrt men godt;

<tab> <tab> Societén är utvald.    Fina viner

<tab> <tab> Och qvicka damer.    Matsedlar.    Kypare. --

<tab> <tab> Milord beställer the, Madame sitt kaffe …

<tab> <tab> I komfortabla sängar kan man sofva ut.

<tab> <tab> Allt kan man få här vid Europas table d'hôte.

<tab> <tab> Och detta allt, sol, bergsluft, tidningar,

<tab> <tab> Pikanta vyer, alphorn, morgonfrossa,

<tab> <tab> Bædecker (läst och glömd) och räkningen betald

<tab> <tab> I francs, centimes, och Trinkgeld: Menskosnille,

<tab> <tab> Du jord och himmel snart befalla skall

<tab> <tab> Med några lumpna mynt af gul metall ….»

Topelius har sannerligen på ett kvickt, bra sätt uttryckt
detta fridlösa <i>något</i>, som gör de stora turisthotellen så odrägliga för den verklige <i>turisten</i>. Kinnekulle hotell går ännu åtminstone någorlunda fritt för denna beskrifning, dock fruktar
jag, att äfven här utvecklingen pekar hän i nämda riktning.
Kanske intrycket var tillfälligt. Vid vår ankomst vimlade
där af resande, både svenskar och utländingar, af hvilka en
del i hotellets ekipager åkt från stationen, en del kommit
med båt.

Sedan vi, d.v.s. mitt turistsällskap, fått litet mat, lämnade vi hotellet, och slogo oss ned på en skuggig gräsmatta i parken. Vi hade naturligtvis en hel hop att berätta för hvarandra om de äfventyr, vi upplefvat, sedan vi skildes på morgonen. Gossarne voro hänförda öfver alla de blommor på så
och så många »påäng», dem de funnit; jag med mina olycksbröder eller rättare olyckssystrar voro betydligt uppkryade af
marschen från stationen, och då våra fötter hållit sig i skinnet
d.v.s. skinnet på dem hållit, kände vi oss morska och beredda att slå ihjäl enhvar, som vågade knysta något om »uppgifven turistära».

Herr S. med sin kohort, hvilka gått via Husaby, voro så
högfärdiga öfver sina bedrifter, att det tydligen var anlagdt på
att alldeles förkrossa oss stackare, som å vår sida absolut inte
ville erkänna något det minsta storartadt i att gå miltals vilse,
bli utan frukost, genomblötas af regn, lera ned fötterna, fly för
allehanda vilddjur d.v.s. kor och grisar, klättra öfver 72
gärdesgårdar m.m. Hvad vi däremet med jämnmod och
t.o.m. glädje hörde, var deras berättelser om det de sett i
Husaby, den på forntidsminnen kanske rikaste punkt i Sverige.
Där hade de varit vid den väldiga ruinen efter biskopsborgen,
vid Olof Skötkonungs graf och vid Sanct Sigfrids heliga källa,
där konung Olof döptes. De hade äfven varit inne i den märkvärdiga kyrkan, om hvilken en gammal inskrift förtäljer, att
NÄR ETT MEDH NULLER TWÅ OC ETT THERTIL BLIR SKRIFFWET
ÄR RETTA ÅHRATAL NÄR KIYRKAN GRUNDAD BLIFFWET.

Det intressantaste de sett påstodo de var ett vigvattenkar,
å hvars lock Eva fanns afbildad nära ena kanten. På deras
fråga, hvar Adam fanns, gaf kyrkvaktaren den upplysningen att
<i>»Eva ä nûstrûken (= nymålad), men Adam han ä långesenna</i>
<i>utsleten»</i>. Flickorna tyckte, att detta var en träffande allegori,
hvars betydelse de särskildt bådo impressarion lägga på hjärtat
och tänka på, hvarje gång frestelse påkom honom att bära
ränseln åt fröken A. Härtill genmälte han, att en så liten och
lätt ränsel som den ifrågavarande hade ingen tyngd alls, ergo
kunde den ej utslita honom, men hur det var med de öfriga
ränslarne, det kunde han inte säga med absolut säkerhet.

Som ofvan nämts hafva vi efter återföreningen på Kinnekulle nu slagit oss ned ute i hotellparken. Här har ej regnat
utan solen glittrar genom löfven, och det susar så vackert, så
»sommarvarmt»  i trädens kronor. Hvad det är för njutning
då, att få ligga och hvila i gräset med ränseln under hufvudet
och cigarren tänd -- ja d.v.s. detta gäller herr S. och mig;
gossarne äro på rörlig fot i närheten, botanisera och klå då
och då på hvarandra i all vänskaplighet; och flickorna sitta på
sina filtar och hafva fått fram virkningar eller hvad det är för
otyg<footnote>Då författaren nyligen för några af flickorna uppläste ett från tidskriftens redaktion sändt korrekturafdrag af denna Kinnekullefärd, påstodo
de, att jag ljugit på dem. De hade ej haft med sig några handarbeten alls;
men då jag bestämdt påstod mig sett dem knoga och arbeta med något ovanligt ansträngande, så erkände de, att de vid nämda tillfälle »bara» nappat
sönder prestkragar.</footnote>. Här berätta vi nu för hvarandra minnen från andra
turistfärder med deras glada, sorgliga och sorglustiga episoder;
så göra vi upp planer för morgondagen, resonera om politik
och knäckkokning, disputera om form och färg på de lätta,
ljusa sommarskyar, som glida fram däruppe så högt, högt öfver
våra hufvuden, läsa »Hvita frun» af Snoilsky och »Terje Vigen»
af Ibsen, m.m. m.m.

Men tiden lider. Klockorna på de stora herrgårdarne ha
re'n ringt till aftonvardsrast. Vi måste alltså bryta upp om
vi i dag skola se något af Kinnekulles märkvärdigheter. På
den nyanlagda vägen upp genom Råbäcks berömda park äro
vi snart på väg till <i>Mörkeklefs grotta</i>. Parken är ett under af
yppighet; ingen af oss hade förr sett dess like. Skada att
marken på sina ställen är så tätt beväxt med <i>Allium ursinum</i>,
att den fyller luften med intensif hvitlöks-lukt, en doft som ej
är precis något att stå efter.

Plötsligt   slutar  stigen  vid en bergvägg.    Men här varsna

vi i stället en trappa, på hvilken vi i sicksack komma upp till
grottan, i hvilken vi inträda genom en präktig portal i kalkberget.

Och nu vill jag skvallra på flickorna, och omtala, att de
väntat sig något riktigt gigantiskt à la Mammuthgrottan med
milslånga irrgångar, underjordiska palats och hvalfbågar m.m.
dylikt. Men de hade knappt inträdt i grottan förr, än de själfva
sågo gigantiskt långa ut i ansiktet. Dylikt förskönar sällan ut-
seendet.

Mörkeklefs grotta är i själfva verket ej alls förtjänt af
grottnamn. Den liknar snarast en liten ljus och treflig teatersalong. Ridån är öppen till naturens stora scen, där representationen som bäst pågår. Det var den store byggmästaren,
naturkrafternas konung, Vattnet, som för kanske millioner år
sedan inredde åt sig denna salong. När den var färdig, visste
han ej, hvad han skulle göra med den; han tog sig därför en
lång funderare, hvarunder han såg Vestergötland med sina
kullar och slätter höja sig ur hafvet. Årtusende kom och årtusende gick, den gråa dyiga marken torkade slutligen, började
grönska, betäcktes af mäktiga skogar, och se där stod en
vacker dag Kinnekulle som en härlig, terassformad naturträdgård. Vattnets ande var belåten, och för att erhålla en god
utsiktspunkt öfver det vackra landskapet bröt han sig en hemlig väg genom bergets innandömen till sin salong. Genom en
lönndörr inträdde han i salen och satte sig majestätisk i kungliga logen, öfverst på parkett. Där satt han, när pyramiderna
byggdes, när Herodes var konung i Juda land, när Goterna
ödelade Västromerska riket, där satt han i Merovingernas,
Ansgarii, Richard den III:s dagar; där sitter han än i dag,
stödd mot bergväggen, och betraktar allvarsam dessa naturens
väldiga skådespel, dem vi kalla vår, sommar, höst, vinter.
Stundom drager han sig tillbaka in i bergets gömslen för att
njuta en stunds hvila; låter så en af sina små pojkar sitta i
kungliga logen for att »representera». Då säga människobarnen:
»se, nu är den stora vattenstrålen försvunnen, här är ju bara
en rännil nu; det måtte varit torrt i dessa trakter i sommar!»

Så tänkte jag mig, då jag stod däruppe, tillkomsten af
Mörkeklefs grotta med dess mäktiga ur kalkstensberget fram-
sprutande vattenstråle.

Alldeles lodrätt öfver grottan ligger »Utsikten». Då vi på
kvällen stego dit upp, visste vi knappt hvaröfver vi <i>mest</i> skulle
häpna antingen öfver de tusende och åter tusende namn och
initialer, dem resande inristat i de här placerade träsofforna,
eller öfver utsikten själf. Den norske skriftställaren Christoffer
Bruun, som för ett par år sedan besökte denna plats, skref
sedermera i tidningen <i>Vestlandsposten</i> bl.a. följande om densamma: »Højden over Havet er jo efter vore Forhold ikke betydelig, kun nogle hundrede Fod, men en lignende Udsigt
vil man alligevel ikke let finde. Under os ligger en Skov av
kjempemessige Løvtræer, tyk som i Tropikkerne, og gjennem
en bred Rift i Løvmasserne gliddrer i Baggrunden Venerns
uendelige Vandspeil som en hel Ocean.»

Till denna beskrifning vill jag blott lägga det, att vi kommo
dit alldeles lagom för att få se solen bland sönderrifna mörka
moln, i guld och lågor försvinna under vattenlinien vid horisonten, ett skådespel så högtidligt och gripande, att vår annars
rätt språksamma och muntra skara hela tiden stod där tyst
och allvarsam.

Sedan vi emellertid återvändt hem till hotellet, <i>we made
up for lost time</i>, d.v.s. togo vi skadan igen i fråga om språksamhet. Och flickorna särskildt gjorde detta så grundligt, att
en dansk herre, som bodde vägg om vägg med dem, förtviflad
öfver att ej få somna för deras antagligen något för hörbara
samspråk, slutligen kastade sin stöfvel med harmens hela styrka
i dörrspegeln.

Sägnen förmäler, att han under nattens lopp med längre
eller kortare intervaller fick slunga ej blott sin andra stöfvel
utan därhos sina två pojkars stöflar och sin frus jättelika kängor
mot dörren, den där om morgonen liknat en bombarderad fästningsmur. Sens moralen häraf är den, att det ges »heroiske
Tegnsprog», som för många svenskar eller åtminstone svenskor
äro lika vanskliga att förstå som det »heroiske Sprog selv».

Det var bortåt 40 resande på hotellet den natten. S. och
jag hade försummat beställa rum, hvadan vi fingo ligga i ett
tält i parken. Vi hade trefligt där och kunde språka så mycket
oss lysste, utan att befara bombardement af andra projektiler
än himmelens regndroppar, hvilka hela natten smattrade mot
tältduken och då och då sände en liten dusch ned i våra förut
icke öfverflödigt torra eller varma liggplatser.

Herr S. hade hela dagen sett så förnöjd ut och gått och
smågnolat för sig sjelf på en melodi. Den lät just icke <i>vacker</i>,
orden kunde jag ej alls urskilja och musiken ungefär lika litet.
Nu då vi lågo ensamma i tältet, och han började med sina
(med förlof sagdt) grymtningar igen, sade jag vänligt och utan
minsta afsikt att vara oartig:

»Hör, skulle du inte vilja sjunga litet tydligare, jag tror
nästan jag lättare skulle kunna somna då!»

»Hm, hm, <i>vet</i> du, hvad det är för en sång jag sjunger?»

»Jaså du <i>sjunger</i> verkligen! Jag trodde att … nå det
kan göra detsamma. Nej jag har inte en aning om, hvad det
är för en sång.»

»Ja då får du inte veta't heller.»

»Åhå! Är det din egen komposition. Men hör, du offentliggör den väl med det snaraste, för du vill väl inte lefva och
dö som obemärkt, misskänd tonsättare. Säg mig nu, när tänker
du eclat … nej jag menar <i>låta trycka</i> din komposition. Är
den ett à quatre mains?»

S. svarade ej. Men trots mörkret urskilde jag, hur han
log, under det hans anlete svagt fosforescerade. Snart började
han igen med sitt gnolande, som märkvärdigt nog till slut
började utöfva ett söfvande inflytande på mig. Men just då
hörde jag tillfälligtvis ett par ord af det han sjöng, nämligen
dessa: Aa kjøre Tømmer over … Mer kunde jag ej urskilja.
Aa kjøre Tømmer over … öfver hvad för slag? Öfver ån? Nej …
öfver … öfver … hvad är det nu man kör timmer öfver, och
hvad är det för en visa som de orden stå i? … Jag somnade,
innan jag hunnit för mig själf besvara dessa frågor, -- och det
var allt tur för vår impressario det.

FJÄRDE  KAPITLET.

En astronomisk upptäckt. -- Kinnekulles topp. -- Ach, du lieber Augustin,
alles ist weg. -- En anti-skönhetsutställning. -- Leckö slott. -- Kinnekulles geologi. -- »En afton vid hafvet.» -- Hur vi blefvo stenrika.

Vi hade fattat det bestämda beslutet att stiga upp så tidigt,
att vi skulle få tillfälle se soluppgången i Vänern, ett beslut,
som vi dock ändrade af den enkla anledningen, att solen ej
alls behagade gå upp i Vänern (som ligger <i>väster</i> om Kinnekulle). Till vår ursäkt beder jag dock få påpeka, att solen
verkligen kort förut roat sig med att gå upp i väster. Ty vi
läste allesamman i en tidning på hotellet ett resebref från
Kinnekulle, hvars författare med gränslös hänförelse skildrade
det mäktiga intryck han haft af <i>en soluppgång i Vänern</i>, som
han åsett från toppen af Kinnekulle.

Afundsvärde turist! Vet du, att den berömda <i>Venuspassagen</i> förbi solen endast inträffar 16 gånger på 1000 år.
Vet du, att du får vänta ända till år 2004, innan du härnäst
får se den, om du lefver då! Men vet ock, att du bestämdt
får vänta bra mycket längre, innan nästa soluppgång i Vänern,
sedd från Kinnekulle, visar sig för din tjusta blick!

Som vi dessutom vaknade först vid niotiden på morgonen,
var det nästan sent att hoppas få se någon soluppgång alls den
dagen. Vi satte oss icke desto mindre i marsch uppåt backarne för att åtminstone ha »bestigit» Kinnekulle. Sista delen
bär det brant uppför genom granskog, men så har man ock
från toppen (900 fot öfver Vänern) »den rikaste ersättning för
alla mödor», som det plägar stå i resebeskrifningarne. Mödorna
voro i mitt tycke moderata.

Det bör märkas, att liksom man ej må vänta sig höga
lodrätta vattenfall vid Trollhättan, eller jättegrottor vid Mörkeklef, så får man ej tro, att man från toppen af Kinnekulle skall
få blicka ut öfver något vildt härligt fjällandskap à la Jämtland eller Jotunheimen i Norge.

Nej, hvad som gifver denna berömda utsikt dess point är
dess originalitet, dess olikhet med alla andra utsikter. Från
norr ända till längst ned i sydväst har man framför sig <i>hafvet</i>
i all dess oändliga vidd, d.v.s. Vänern. Men vid alla andra
haf utgöres kusten af ödsliga klippor, skär och sandbankar;
här däremot bildas taflans förgrund af Kinnekulle, det leende,
blomsterhöljda Kinnekulle, med sina kyrkor, slott och herrgårdar inbäddade i en öfversvallande rik sommargrönska. Norrut
ser man flere öar, bl.a. den bekanta Bromö, hvars invånare
hvarje höst massvis afrättas medelst kungliga och tyskhertigliga
harjagtkulor. Med blicken kan man därjämte följa västgötastranden ända från Hålle- och Hunneberg nere vid Vänersborg
och så förbi Lidköping och Mariestad upp mot norden till
Tiveden på gränsen mot Vermland. Det är skada att man på
grund af skog ej har »Rundschau» från toppen. Emellertid lär
ett utsiktstorn snart komma att byggas häruppe, och då blir
panoramat sådant, att man kan uppmana äfven den i utsiktsväg mest bortskämde turist att resa hit.

Det var vackert väder, när vi först kommo hit upp; visst
sågo vi i väster en stor svart molnbank, men för öfrigt var
himlen blå, och molnväggen bidrog blott att öka färgspelets
rikedom på den vackra taflan. Dock hafva vi knappt suttit
häruppe en timme förr än det mörknar, fågelsången i skogen
tystnar och svalorna flyga lågt, Vänern antager en askgrå färgton. Så börjar det sucka uppe i furornas kronor, och därpå
bryter ovädret löst med storm och ett regn, som yr likt skum
i backarne. För oss fans intet annat val än att hufvudstupa
skynda ned för Högkullens branta stigar och söka skydd i det
lilla Kullatorp, välbekant for alla dem, som besökt Kinnekulle.

Nå, där sitta vi nu i stugan, tämligen duschade. Kanske
se vi t.o.m. en smula ledsna ut, när vi titta genom den lilla
fönsterrutan på regnet som timme efter timme strömmar ned
med detta jämna monotona plaskande, som i sin ihärdiga enformighet nästan kan komma en att tänka på syndafloden. --
För att fördrifva tiden läser en af flickorna högt för oss ett
par af Hans Christian Andersens sagor bl. a. den, som handlar
om »Svinedrengen». Aldrig hade vi förr känt ett sådant medlidande som nu för »den stakkels Prindsessen, som, mens
Regnet skyllede ned, fik staa udenfor den lukkede Port til
Svinedrengens Palads, og synge:

<tab> <tab> Ach du lieber Augustin,
<tab> <tab> Alles ist weg, weg, weg,
<tab> <tab> Ach du lieber Augustin, alles ist weg!»

Först inemot kl. 2 kunde vi begifva oss åstad igen. Stigarne äro nu misserabla och alla buskar likna vattenfyllda såll.
Vi förse ock våra kläder med betydliga qvantiteter lera, våta
spindelväfvar m.m. Isynnerhet bli alla klädningar illa tilltygade, när deras ägarinnor bana sig väg genom snåren. Men
de äro ej det minsta ledsna för det.

Så särdeles presentabla uppträdde vi nog icke inför de på
hotellet kvarvarande resandena, som ej vågat sig ut. Men de sågo
också riktigt torra ut, både lekamligen och andligen. Oss och
öfriga turister, som varit på ströftåg, lorgnetterade de, som om
vi varit första pristagare på en utställning; och att de ej betraktade oss som objekt på en af dessa moderna <i>skönhets</i>utställningar, det kunde vi vara tämligen lugna för.

Efter middagen gjorde vi ströftåg åt flere håll. Vädret
hade blifvit hyggligt igen, alla regndroppar glimmade och lyste
i gräset; där ute på Vänern sopade solstrålarne en lång glittrande silfverban öfver vågorna, och där, litet mer till vänster
skjuter genom mörka violettkantade moln en bred ljusknippa
ned öfver Leckö, det hvita slottet ute på Kollandsö, de la
Gardiernas stolta palats, det härliga minnesmärket från vår
storhetstid, då svenska

<tab> <tab> »Namnets klang var en annan;

<tab> <tab> Då än från Leipzigs och Warschaus dar

<tab> <tab> Den minste bar

<tab> <tab> Af gloria liksom ett skimmer kring pannan.»

Jag vill ej trötta mina läsare med en beskrifning öfver
alla våra ströftåg och de äfventyr, vi hade, och allt intressant,
vi sågo. Den största märkvärdigheten är berget själft. Utländska vetenskapsmän resa ofta hit till Sverige enkom för att
studera Kinnekulles geologi. Det innesluter nämligen den
grannaste och fullständigaste profkarta på siluriska formationsperiodens bergarter och förstenade djur. Denna period var den
äldsta, under hvilken organiskt lif började uppträda på jorden.
Det var ock då, som Kinnekulle genom någon naturrevolution
förvandlades till ett eldsprutande berg. Strömmar af glödande
<i>diabas</i> runno ut öfver berget, stelnade och bildade ett pansar
af sådan ytterlig hårdhet, att hafvet ej kunde söndermala och
bortskölja de under liggande lösare, i hafvet själft bildade, berglagren. Skandinavien höll nämligen den tiden på att höja sig
ur hafvet af någon för oss obekant orsak.

På aftonen togo vi en promenad ned till sjön, hvarvid vi
i förbifarten besågo Råbäcks och Hellekis slott. I synnerhet
är det förstnämda, som äges och bebos af baron Klingspor,
magnifikt. Beundrande vandrade vi genom den terrassformigt
anlagda trädgården med sina härliga blomsterkullar, äpple-,
päron- och valnötsträd, sina öfverallt spelande fontäner, sina
drifhus, där persikoträden dignade under massor af frukt, och
kommo slutligen ned till den märkvärdiga ihåliga eken. Vi
voro 11 (säger elfva) fullvuxna personer inne i eken på en
gång. Inte kunde vi precis dansa français där, men rum fingo
vi i alla fall.

Vi fortsatte vägen härifrån ned till Hellekis hamn. Där
satte vi oss på några stenblock ute i vattenbrynet. Kvällen
var så stämningsfull. Det är så tyst och sjön nästan spegelklar. Blott en och annan mjuk dyning smyger sig in mot
land och lägger sig till ro bland strandbäddens fina grus. Några
af flickorna sitta och rita figurer i sanden med spetsen af sina
parasoller eller se utåt sjön mot horisonten, där vattnet och
himlen skära hvarandra. De se mycket tankfulla ut. Jag
ligger bakåtlutad mot en klipphäll, röker en cigarr och är glad
att slippa tänka. Fröken A. har samlat några hvita kiselstenar och kastar då och då en sten mot en mörk punkt på
vattenytan några alnar från strand. Herr S. står bakom henne.
Ehuru han ingenting säger, är han tydligen högt intresserad
af målskjutningen. En fiskare kommer roende, och vi höra
det jämna knarrandet från årtullarne långt innan vi i den tilltagande skymningen se själfva båten. Han lägger i land just
där vi sitta. Vi köpa af honom alla hans fiskar -- icke gäddor
eller aborrar -- utan <i>orthoceratiter</i>, underliga, hornlika, förstenade »fiskar» från urtiden, dem gubben samlar i kalkbrotten
och säljer till turister. Oss gjorde han därigenom plötsligt
<i>stenrika</i>. Därpå rodde han vidare. Hans båt tager sig för oss
nästan ut som ett jättelikt spöke, förstorad som den ter sig i
den mjölkhvita dimman, som uppstiger ur sjön och blandar
sig med mörkret. Hvad det kan ligga för en stämning öfver
en sådan afton.-- -- --
FEMTE  KAPITLET.

Vårt nya hotell. -- Möblemanget. -- Ett fasans skri.-- Sju slags djur. --
På marsch igen. -- Parlamentering. -- »Förgefftater tannevärk». --
Smultron och mjölk. -- En härlig utsikt. -- Öfver Billingens platå.
-- Hvad som stod i Stockholms Dagblad.

Klockan var 1/2 11 på kvällen, innan vi från sjön hunnit
den nära 1/2 mil långa vägen hem till vårt nattlogi: en torpstuga långt upp i granskogen nära Kinnekulles topp! Vi voro,
som mina läsare torde veta, turister, som ströfvat omkring i
berg och backar, och därför trifdes vi ej riktigt bra tillsamman
med en del parisertoilettklädda resande på hotellet. Men den
förnämsta orsaken till, att vi tingat på natthärberge i stugan i
stället för på hotellet var några af sällskapets klena reskassor.

Men då vi i munter sinnesstämning och under diverse
äfventyr i mörkret trefvat oss fram på stigarne i skogen och
slutligen nådde stugan, så var den mörk. Folket hade redan
vid 10-tiden upphört att vänta oss och gått och lagt sig. Men
som folket här var snällt och välvilligt (som vår svenska allmoge i allmänhet), så stego de utan vidare upp, skyndade ut i
ladan, och kommo åter med väldiga halmkärfvar, dem de utbredde på golfven i storstugan, som flickorna fingo disponera,
och köket, mitt och herr S:s residens.

Under tiden hade vi packat oss tillsamman i den lilla
kolsvarta förstugan, där vi roade oss med att berätta spökhistorier för hvarandra: men när gumman-värdinnan kom och
bådade att »nu ä dä teress», sade vi hvarandra genast godnatt.

Lysta af ett talgljus begåfvo S. och jag oss ut i köket,
där vi funno vår bädd inkilad mellan smorlädersstöflar, diverse
klädespersedlar, fårbogar, damhögar, spadar, <i>»koppar-, tenn-,
järn- och blecksaker m.m., som ej här så noga kan specificeras»</i>,
som det står i auktionskungörelserna.

Möblemanget var i alla delar både antikt och originelt, --
och så vördnadsvärdt urgammalt det <i>doftade sedan!</i> Vi kommo
ovilkorligen att tänka på Hazelii museum eller en lumpbod….

Uppriktigt sagdt, så kände både S. och jag oss litet kusliga till mods, där vi, lysta af ett par talgljusstumpar, gingo
och tittade på det amerikanska fläsket och kängorna, som
dinglade tätt öfver vår hufvudgärd, på den råttätna osten i
fönstret, på klädpaltorna, smorlädersstöflarna o.s.v. Det här
var nästan hemskare än spökhistorierna. Men då vi vid en
plötslig vändning få sikte på hvarandras anleten, som äro af
afgjordt supranormal längd, -- då är det oss omöjligt att stå
mulna längre, »själarnes sympati» är alltför påtaglig, och vi
brista båda ut i hjärtligt skratt. Inom två minuter voro vi
båda i säng, insvepta i våra plaider, ljusen blåstes ut, osade talg,
som vi nu tyckte luktade relatift godt, hvarpå vi försökte somna.

Men nej, tvärt igenom timmerväggen höra vi en lång, lång
stund en liflig konservation, då och då interfolierad med klingande skrattsalfvor. Det är märkvärdigt, hvad flickor ha mycket att snattr … jag menar samspråka om på kvällarne,
sedan de krupit till kojs. Det måtte visst vara ett internationelt mode.

Småningom blir det tyst och stilla, och impressarion och
jag hålla just på att försjunka i ljuflig slummer, då oj-oooooooo-
iiiiiii-å-å å-å-oj-oj-oj-o-o-hjelp-hjelp-hj-eeeeee-lp!!

På papper kan ej beskrifvas det gräsliga tjut genom alla
skalor och tonarter, hvaraf vi väcktes, och som kom oss eller
åtminstone S. att inom bråkdelen af en sekund vara ur bädden.
Hans hår stod på ända -- det gör det för resten alltid -- och
med ett språng var han vid dörren, men i samma ögonblick
höra vi genom skriket skrikas ännu högre det enda ordet

<tab><tab><tab><i>En Råtta!!!</i>

Jaså … hm … ingenting annat! Fullkomligt lugnade och
ointresserade trefvade vi oss tillbaka i vår bädd, hvarefter jag
lättade mitt hjärta med en högljudd indignerad moralpredikan
mot de unga damerna, att de kunde hålla ett så nedrigt oväsen
midt i natten, och det för en sådan struntsak; jag sade, jag
skulle sannerligen stämma dem allihop för djurplågeri, ty den
stackars råttan var säkert halfdöd af skräck öfver ett sån't
oljud. -- Men mina ord besvarades blott med gråt och harmsna
utrop öfver min hjärtlöshet, och att jag i stället borde hysa
medömkan med dem och trösta dem.

Det gjorde jag ej, men teg. Det värsta var, att jag ej alls
var sömnig; men så fick jag förströelse af att ligga och lyssna
på en intressant diskussion inne i flickornas rum öfver ämnet, hvem af dem skulle ligga vid ytterkanten af 
halmbädden; en Leonidasära, som hvar och en prompt ville afstå
åt de öfriga. Slutet blef en kompromiss, att de skulle tura
om, och den som låg ytterst på redutten skulle tillika fungera som nattvakt och 
<i>utkik</i>.

Jag var visst den ende, som sof godt den natten. De andra
hade på morgonen att beklaga sig, den ene öfver ett, den andre
öfver något annat. Så mycket konstaterades genom räkning
på fingrarne, att det fanns sju sorters blodtörstiga rofdjur i
stugan, bland hvilka råttorna voro de till kroppsvolymen ojämförligt största. -- Gumman kokade nu kaffe åt oss, hvarvid
hon af misstag höll på att hälla det vatten, herr S. användt
till rakvatten, i kaffekokaren. Hennes gräsliga förehafvande
bemärktes dock tids nog för att hinna förebyggas. Denna
händelse påminde mig om en därmed jämförlig. På en af
mina vandringar i Norge, då jag med ett turistsällskap låg
öfver en natt i en säterstuga i Telemarken, kom gumman om
morgonen in och sökte köra upp en af herrarne. Hon ville
ha hans lakan, för hon skulle duka frukostbordet, sade hon!

Vi inmundigade i största möjliga hast kaffet, som i alla
fall smakade af 10 sorters ingredienser, sade farväl till vår
vänliga nigande gumma, och efter att ha kastat ett par om ej
saknadens så dock vördnadens blickar på stugan, där vi upplefvat en så minnesrik natt, tåga vi vidare. Vi stöta snart på
gossarne, som legat i en annan stuga, och säga dem farväl, ty
de ämna taga hemvägen öfver Axvalls hed, under det vi välja
vägen öfver Öglunda och Billingen. Gossarne hunno hem till
Sköfde på kvällen efter att till fots ha tillryggalagt 5 1/4 mil
den dagen.

Om större delen af den väg, vi andra vandrade -- genom
Österplana, Fullösa, Vedum och Holmestad församlingar -- är
ej mycket att säga. Landskapet var enformigt, landsvägen
dammig, och solen gassade upprörande hett. Ett par gånger
hvilade vi längre stunder och köpte oss mat -- bröd, smör,
ost och mjölk, -- annars marscherade vi nästan i ett kör.

Klockan 8 på kvällen voro vi ändtligen öfver slättbygden
med dess oöfverskådliga åkerfält. Vi fingo nu intränga i skogs-
och sjöregionen. En storartad njutning bragte oss denna förändring i naturen. Det var så svalt och behagligt inne i den
stora susande skogen, där vi i fulla drag inandades doften af
barrträden och skogsblommorna. När vi kommit ett stycke
förbi Remmingstorps vackra herrgård, vika vi af från vägen
och in på en stig, som längs kammen af en brant ås för rakt
åt Öglunda till.

Här är naturen storslagen. Framför oss reser sig Billingen
med sina gröna lider och lodräta, svarta stup. Åsen, på hvilken
vi vandra, är hvass som en knif och stiger direkt upp ur sjöarne,
på ena sidan Emten, på den andra Flemmsjön med sina otaliga uddar och holmar öfverväxta med hvitstammiga björkar.
På andra sidan åsen fortsatte stigen först ned i en djup dal
och så upp till en högt liggande bondgård i Slättäng. Som
klockan var 10 på kvällen beslöto vi, att om möjligt taga nattkvarter här. Med stormsteg ila vi uppför backen. Gubben
med sin gumma stå i dörren till stugan. De ha sett oss redan,
då vi voro nere i dalen, och undra väl, hvad slags följe vi äro.
Följande dialog utspann sig:

»Godkväll,  godkväll, kan vi få natthärberge här hos Er?»

--  »Natthärberge … ja … så … men   hvarifrån   kommer
harrskapet?» --

»Vi kommer från Kinnekulle, ha gått hela dagen, ä' trötta
och hungriga, och därför tänkte vi be, om vi kan få bli här
öfver natt?»

-  »Har   I   gått   ifrå'   Kinnekulle   och   hit;   I   har le rå'
te åka?»

»Visst ha vi <i>gått;</i> det är just det, som är roligt: Vi hade
inte åkt, om di än hade bjudt oss på skjuts. Men säg nu: <i>Kan</i>
vi få bo här i natt?»

-  »Åh … jo … jaha,   dä'   ä  långer   väg ifrå Kinnekulle;
har ho, fröken, gått med?»

(Fröken S-g:) »Visst. Men säg, I ger oss väl litet kvällsvard och låter oss få ligga här öfver natt?»

--  »Legga  här! -- må dä - vell harrskapet dä.    Jaså I
har gått hela den långe vägen frå' …»

»Ja visst vill vi bo här; I kan ej tro, hur tacksamma vi
vore för det!»

--  »Dä   ä   la   mest tre mill te Kinnekulle … jo nog kan
harrskapet få bo här, men då får I besinne att vi ä fattimansfolk, som inte har'et så, som I nog ä vanda till.

»Gör ingenting alls. Få vi halmbäddar att ligga på, så
äro vi belåtna. Säg, har I, kära mor, lite mat, som vi kunde
få köpa? Vi äro hungriga som björnar.»

-- »Mat. -- Hva skulle vi bju' Er. I vill le inte ha smultron och mjölk?»

»Smultron och mjölk! Du store Sankt Anton, <i>sade</i> Ni
smultron och mjölk.»

Vid gummans jakande svar blefvo vi så glada, att vi upphof vo ett härskri och till hennes förfäran dansade en riktig
indiansk krigsdans på gårdsplanen.

Men snart var vår aftonmåltid i ordning: ett stort lerfat
rågadt med smultron, en skål med <i>bit</i>socker, en kruka oskummad mjölk, och så för hvar och en af oss en tallrik, en träsked och en halfkaka mjukt, färskt rågbröd, -- en härlig
måltid, inte sannt? Vi njöto; åto smultron och sockerbitar
med ungdomlig aptit, ända till dess impressarion gjorde den
lilla observationen, att många af sockerbitarna i skålen hade
naggade eller afskrubbade kanter. Detta var nu betänkligt,
då vi litet hvar kände till allmogens vana att bita af åt sig
ett stycke af sockerbiten och sedan lägga resten tillbaka i
skålen. Men då impressarion därtill berättade, hur en gubbe
en dag kom till en hans anförvandt och beklagade sig öfver
och bad om droppar för sin »förgefftade tannevärk», som han
fått därigenom, att hans gumma till ett kalas dagen förut satt
honom att »beta sokkerbetar», d.v.s. bita sönder i småbitar
ett stycke toppsocker, -- så var det ett brådt slut på <i>vårt</i>
kalasande! Uj! Vi trodde vi skulle dö, bara vi tittade i sockerskålen, ty sannerligen såg ej hvarenda bit »betad» ut.

En lycka i denna <i>infando dolore</i> var, att vi längesedan
ätit oss mätta. Nu kände vi oss alldeles öfverflödigt mätta.

Fastän våra bäddar redan voro ordnade, hade vi ingen lust
att gå och lägga oss. Kvällen var så vacker; jag tror knappt
vi denna sommar (1891) hade dess like; det var en af dessa
stilla, obeskrifligt sköna, ljusa sommaraftnar, då man kunde
hafva lust att dröja ute, om det så vore hela natten. Medan
vi sitta där uppe framför stugan på kullen, och, insvepta i
våra plaider, tysta betrakta den förunderligt stämningsfulla
utsikten, börjar fröken A. sjunga för oss den ena vackra visan
efter den andra. Hennes klara, rena stämma tager sig alltid
bra ut, men nu i den lugna, skymmande sommarnatten får
hennes sång en trolskt vacker klang. Och när de sista tonerna
af Durand's melodiska: »Och jag sjöng som man sjunger i
ungdomens vår» dött bort öfver sjön, så kände åtminstone jag
nästan kalla kårar öfver ryggen -- af hänförelse öfver så.
vacker musik.

Så sade vi hvarandra godnatt. Vi fingo trefliga halmbäddar och sofvo godt, ostörda af vare sig små eller stora rofdjur. Följande dag -- den sista af vår gemensamma tur --
styrde vi kosan upp till de berömda Öglunda-grottorna och Jättedalen. Det måtte varit en fruktansvärd naturrevolution, när
dessa raviner en gång i urtiden bildades. Och utsikten sedan!
I djupet under oss ligger det sköna Valle härad med grön-
skande kullar och dalar, mörka skogar och sina väl hundrade
glittrande sjöar; där bakom den ofantliga Västgöteslätten med
åkerfält i långa kolossala banor, och så längst bort vid horisonten Kinnekulle, som en hög, blågrön pyramid, med en bred
silfverstrimma på båda sidor om sig: Vänern! -- Öfver
Söderhallen vandrade vi så på Billingens platå den 2 mil långa,
vägen till Sköfde, dit vi vid 5-tiden på eftermiddagen anlände,
muntra och glada vid tanken på den roliga tur vi haft.

<tab>*

<i>Post scriptum.</i> Det är 8 dagar efter vår återkomst till
Sköfde. Jag hade slutat mitt arbete för dagen och gick ut
för att taga mig en promenad till min brors hem ett stycke
utanför staden. Som jag går gatan nedåt hör jag en röst ropa:
»Hallå, herr kandidat, har Ni tid att stiga hit upp på en
stund?» Rösten kom uppifrån. Jag ser upp, och där står
fröken A. i fönstret. Men bredvid henne, tätt vid hennes sida
står vår impressario nickande mot mig med ett ansikte likt
»solen i Karlstad». Situationen var naturligtvis ögonblickligen
klar för mig. »Hurra!» ropar jag, rusar upp för trapporna,
och mot vännen S., som kommer mig till mötes gladeligen,
sjungande;

<tab> <tab> »Aa kjøre Vatten aa kjøre Ve',
<tab> <tab> Aa kjøre Tømmer över Heja,
<tab> <tab> Aa kjøre hvem der kjøre vil,
<tab> <tab> Jeg kjører <i>Jenta mi eja!</i>
<tab> <tab> De røde Roser og de Øjne blaa,
<tab> <tab> De væne Jenter holder jeg utaa
<tab> <tab> <i>Helst naar jeg faar den jeg vil ha',</i>
<tab> <tab> <i>Daa er de' morosomt aa leva!</i>»

»Ser du», fortsätter S. vänd till mig, »det var <i>den</i> sången
jag höll dig vaken med i tältet på Kinnekulle. Och vill du
se min komposition i tryck, så kan du i morgon titta efter i
Stockholms Dagblad under rubriken FÖBLOFVADE».

Jag tryckte hans och hans fästmös händer: »I kunnen
lita på, sade jag, att jag länge gladt mig åt eder duett; vi
andre kunde den förresten på våra 5 fingrar, innan I varit
med oss en halftimme. I synnerhet sjöng du, S., den jämt,
äfven när du molteg».

»Ja, men minns nu ock, herr kandidat», svarade fröken
A. muntert leende, »minns nu allas vår öfverenskommelse att
nästa sommar mötas på fottur i Jämtland! Och har Ni ej till
dess komponerat någon vacker duett, så hoppas jag, Ni gör det
då; men för all del, gå inte och gnola den halfhögt, förrn den
är färdig, ty lita på, att vi minsann skola hålla reda på »lediga kandidaturen».

<tab> <tab> <tab> <tab> <i>Magnus B-n.</i>

^
<h1>En utflykt i småländska skärgården.</h1>

Jag vet knappast, om jag vågar tala om, hvarifrån jag kom,
så mycket mera som jag där vistas och hafver min varelse,
men det var rent ut sagdt från -- Vimmerby, detta samhälle,
som först genom Aug. Blanches »resande teatersällskap» och 
sedan genom en notisförfattare, som lämnat tidningar i de mest
spridda landsändar de underbaraste berättelser om, hvad som
händer och sker i denna lilla idylliska stad, där man ej 
skattar för mer än 1 -- en -- krona på bevillningskronan, blifvit
så berömd eller beryktad -- jag vet ej, hvilket uttryck man
lämpligast skall använda -- att då någon Vimmerbybo ger
sig ut på långfärder, t. ex. till Stockholm, så blyges han för
att skrifva sig i främmandeboken t. ex. som borgmästare i
Vimmerby, utan skrifver i stället: »borgmästare från Småland».
Det öppnar sig då genast ett ymnigt fält för gissningar, man
kan tänka sig Jönköping, om mannen i fråga ser stor och
ståtlig ut, och man kan äfven tänka sig Grenna, om hans 
utseende är mera anspråkslöst.

Vi voro emellertid fyra personer, tre rent ut sagdt från
Vimmerby och en fjärde från en närliggande herrgård, som
beslutat oss för, att under loppet af en veckas tid utbyta 
landtluften mot sjöluften och se, hvad godt Misterhults 
skärgård hade att bjuda uppå. Vi reste då först 7 mil 
landsväg en härlig sommarmorgon, bröto upp klockan 3 
förmiddagen och läto oss maten väl smaka på Ishults 
gästgifvaregård. Det är numera i allmänhet en saga blott, 
att man ej skulle kunna få ett ordentligt mål mat på de 
småländska gästgifvaregårdarne. Det må vara så, att man 
ej erhåller någon menu efter franskt eller engelskt mönster, 
men så har »tack och lof», som salvationisterna säga, icke 
heller fru Stenia i Idun varit framme och

lärt de småländska gästgifvaremororna att servera de arma
resenärerna någonting, som hon kallar för »falsk snålpölsa» och
hvartill hon gifvit recept i Idun. »Snålpölsa» låter ängsligt,
man blifver vemodigt stämd, då man bara hör namnet, men
när man så får läsa om »falsk snålpölsa», så blir man rent af
spökrädd och börjar tvifla på både gudomlig och mensklig ordning. 
Klockan 12 på middagen anlände vi till herrgården Linnäs, 
utomordentligt vackert belägen på en i saltsjön utskjutande
udde. Gården har endast ett fel, jag kunde i en hastig vändning 
ej upptäcka flera, nämligen namnet. Den borde nämligen heta 
Ekenäs, ty den är omgifven af ekar och icke af lindar; men förr 
i världen har måhända det sistnämda trädslaget varit det 
dominerande.

Nere vid bryggan låg en båt och i båten låg en sofvande
man, vår blifvande värd för den stundande veckan. Då vi nalkades 
båten, vaknade han, reste sig upp, tittade på oss och
underkastade en och hvar bland oss en icke långvarig, men icke
för ty noggrann besiktning. Är det herrarne som ska' till Örö,
för att ha roligt», frågade han. Jo, det var just vi. »Ja, inte
vet jag, hvad roligt vi skola kunna bjuda på», menade han, »ty
vi ha inte annat än sten och vatten.» »Nå, ja», menade jag --
»det blir väl bra med den saken, har Ni inte lite fisk och 
sjöfogel också?» »Jo, det förstås», -- svarade Olsson, det var 
lotsens namn --; »ja så herrn är jägare», föll han in, då han 
såg mig framtaga en dubbelbössa och en liten 8 millimeters studsare 
ur vagnen, »men hvad tänker Ni göra med den der lilla
krymplingen?» frågade han med förvånad uppsyn, då han närmare 
beskådade den lilla fint byggda studsaren, »den gör man
inte mycken skada med på så långa håll, som vi i allmänhet
få här ute på sjön.» »Nej det kan väl hända», svarade jag helt
undfallande, »jag tog den bara med för ro skull.»

Vi gåfvo oss åstad, men som det var alldeles stillt' hade vi
ingen annan utväg än att ro den trefjärdedels mil långa vägen till
Örö. Sedan vi rott en stund, fick jag se en fiskmås sitta på en
sten på omkring 250 alnars afstånd. »Det skulle vara roligt
att se, om den lilla krymplingen skulle kunna kasta fram kulan 
så långt som ut till den där fiskmåsen» -- sade jag. »Nä
så långt går nog inte den», menade vår värd. »Vi kunna ju
försöka för ro skull, ligg stilla på årorna ett ögonblick.» 

Sedan jag stoppat en patron i studsaren och tagit noga sikte,
small det, och fiskmåsen låg död, under det kulan tog vatten
flera hundra alnar bakom. »Det var mig en huggare», utbrast
Olsson, »hvem skulle kunna tänka det» och jag citerade för 
honom följande strof:

<tab><tab><tab>Förakta skall man just ej de små,
<tab><tab><tab> De räcka dit ej de stora nå.

Olsson betraktade nu min lilla studsare med vördnad, ja
nästan med andakt. Framkomna till ön, som beboddes af 8
familjer -- omkring 40 personer --, välkomnades vi af 
Olssons hustru, en snygg, treflig och hjärtlig gumma, och bjödos
genast på kafFe. Sedan togo vi ön i skärskådande; den var
just ej så stor, men rätt pittoresk på sina håll. För öfrigt 
bestod den ej endast af sten, ty det fans icke så obetydligt med
skog, mest al och ek, och de hushålla mycket väl med densamma 
och sätta värde på att hafva litet ögonfägnad. Vårt
värdfolk hade en ganska respektabel ladugård och på mina frågor, 
huru många kor de hade, svarades 18 stycken. Sedermera fick jag 
se dem, och de trifdes utomordentligt väl på det
kraftiga saltsjöbetet, som stod dem till buds, dels på själfva ön,
dels på de kringliggande holmarne. På hela ön fanns tillsammantaget 
omkring ett tunnland öppen jord, fördeladt på 4 eller 5
olika platser, och som erhöll större delen af den spillning,
som samlades från kreaturen. På dessa åkerbitar, som bestodo
af en starkt humushaltig mossjord, hade i åtminstone 70 år
odlats potatis. En man spänner sig för ett s. k. åder, en annan
styr ådern, och på detta sätt tillredes jorden. Resultatet af
denna behandling kan man lätt tänka sig. Skörden öfver jorden 
blir rikhaltigare än under jorden, och jag rådde öborna
till att under några år så råg, hafre eller lin, hvad som helst
snart sagdt, ty allt skulle kunna växa i denna öfvergödslade
mark, och sedan gifva åkerlapparne en säck tomasfosfat och
kainit, sä skulle de få en vida bättre potatisskörd. Olsson sade
sig vilja följa mina visa råd. På eftermiddagen började det
regna och en af kamraterna, som är mycket intresserad af en
vira, hemställde, om vi icke kunde få låna en kortlek. Men si
en sådan fanns icke på hela ön, och -- må jag säga det till dessa
fromsinta och aktningsvärda fiskarefamiljers heder, -- inte en
droppe spirituosa fanns heller hos någon af dem. Måhända

det var orsaken till, att det bland dem alla rådde ett godt och
vänligt förhållande. Snälla och hjälpsamma voro de emot hvarandra, 
och jag för min del trifdes utomordentligt väl bland
dessa enkla och flärdlösa naturbarn. Ett utprägladt sinne för
renlighet hade de, fint och putsadt var det öfverallt i rummen, 
köket var snyggt och propert och mjölken sköttes lika
omsorgsfullt af Olssons präktiga hustru som af någon examinerad 
mejerinna. Samma genomgående properhet var för öfrigt
ett karakteristiskt drag hos öns öfriga familjer, men, det förstås,
de ha då heller inte långt till vatten. Under den tiden vi vistades 
därute och seglade, fiskade och jagade af hjärtans lust
lefde vi kräsliga af nyfångad fisk, kokt i saltvatten, eller stekt
i mor Edlas utmärkta smör. På några utfärder, som Olsson och
jag gjorde, sköto vi åtskilliga gräsänder, utom en del skräckor
och andra sjöfoglar. Man är i allmänhet böjd för att tro att
s. k. sjöfågel icke duger att äta, men jag kan försäkra, att så
som mor Edla tillagade dem, voro de ganska smakliga. En dag
proponerade Olsson, att vi skulle ge oss ut att meta gröttlingar.
»Hvad är det för en sorts fisk?» frågade vi. »Det är ingen fisk,
det är fågel», erhöllo vi till svar, och, nyfikna att se, hur
detta »mete» skulle försiggå, följde vi alla med Olsson, som icke
försåg sig med annat metredskap än en pinne på halfannan
alns längd, försedd med en grof metkrok i ena änden. Framkomna 
till en liten holme, stego vi i land och sågo Olsson gå
och titta bland stenarne, till dess han gaf mig en vink. »Kom
hit och titta», sade han »och lukta». Jag tittade och såg en
del hvit fogelspillning och luktade äfven, men det var just 
»ingen söt lukt för näsorna», som Salomo säger. Där inne fanns
det en eller möjligen två ungar af tobisgrisslan, som skärgårdsborna 
här kalla »Gröttling». Dessa fåglar låta ungarne lefva
inne bland bergskrefvorna till dess de äro alldeles fullväxta, då
de en vacker dag ge sig ut och börja klara sig på egen hand.
Olsson trefvade med sin pinne i skrefvan och drog efter en
liten stunds förlopp fram en fullväxt grissleunge; en af kamraterna, 
som är något närsynt, skulle närmare beskåda den,
men i detsamma följde det uppskrämda lilla kräket stinkdjurets
exempel och aflossade med sitt bakladdningsinstrument ett rökfritt 
skott midt i ansigtet på den nyfikne ornithologen, så att
han tumlade flera steg baklänges under Olssons och vårt

ohejdade jubel. »Ja, si di gör alltid på det viset», förklarade han
oss. Vi fångade medelst »metning» omkring ett halft tjog; de
voro större än krickänder, mycket feta och rätt välsmakande.
En utaf dem släpptes på min anhållan, och den kilade genast
ned till vattnet, som den dock aldrig förut sett, gaf sig ut utan
att betänka sig ett ögonblick och dök med samma, som om
den varit utexaminerad och promoverad simmagister.

På så sätt tillbragte vi en vecka i skärgården, hvarje dag
badande, roende, seglande, fiskande eller jagande och jag får
som min och mina kamraters privata uppfattning meddela, att
för turister, som mest äro vana vid landtlifvet, så verkar det
synnerligen upplifvande att vistas ute i hafsbandet bland 
klippor och skär. Dertill kommer att skärgårdsbefolkningen är
rättfram, vänlig och i hög grad tjänstvillig af sig. Putsadt och
fint är det i hvarje stuga, där man kommer, och om maten är
enkel, så är den alltid propert och väl tillagad. Det enda, som
kan vara skäl uti att taga med sig är en hängmatta och en
madrass, ty sängkläderna äro alla fyllda med den förträffligaste
sjöfågelsfjäder och derför, synnerligen om sommaren, alltför
varma och mjuka att ligga uppå. Och så ställer en dylik färd
sig för öfrigt mycket billig. Då vi vid vår afresa skulle klarera
vår räkning och frågade, hvad vi voro skyldiga, blef svaret att
kost, logi och uppassning för hvar och en af oss belöpte sig
till en krona per dygn, och dock tyckte mor Edla, att det var
väl ändock för mycket begärdt.

Som sagdt, om sommaren är en dylik färd att rekommendera för 
turister, men på våren och hösten torde skärgårdslifvet 
knappast äga synnerliga behag för andra turister än dem,
som äro fiskare eller jägare ex professo, ty hur väl man är
klädd, så går blåsten dock genom märg och ben, då man t. ex.
strax efter islossningen i april månad sitter i en skjutkoja och
väntar på de förbisträckande ejdrarne.

Vimmerby i Oktober 1891.

<tab><tab><tab> <i>Brynolf.</i>

*
<h1>En liten rundtur med ränsel och -- paraply.</h1>

Strömkarlen kommer! Strömkarlen kommer!

»Hallå, kapten! Få vi följa med till Sollefteå för billigt
pris? Vi hafva ju intet bagage att tala om, endast detta --
se, kapten! -- hvar sin lilla rensel och paraply.»

»Kom ombord, så få vi fundera!»

Han nickade vänligt och lyfte gemytligt på mössan utan
ett spår af <i>förste</i> kapten på Ångermanälfven.

Så slogo vi oss då ned på den präktiga ångarens akterdäck
-- mina tvenne reskamrater och jag --, njöto af älfvens skönhet, 
språkade med kaptenen och betraktade våra medpassagerare. Efter 
en mycket angenäm färd anlände vi välbehållna
till Sollefteå, vandrade genom den vackra, men varma och
dammiga »byen» -- förstå mig rätt, Sollefteåbor, »jeg snacker
norsk» -- till järnvägsstationen, skaffade oss biljetter och reste
upp genom det förtjusande vackra Gransåg med den hänförande
utsikten ned öfver Sollefteådalen till stationen <i>Helgum</i>.

En ånghvissla höres, just när tåget stannar, signalen n:o 2
till ångf. »Primus'» afgång från <i>Helgum</i> till <i>Edsele</i>. Det är
således bäst att skynda, eftersom vi ämna oss med. Under
några minuter utvisar planen mellan järnvägs- och ångbåtsstationen 
den mest rörliga och lifliga tafla med alla gummor,
hvilka af hjärtans lust draga på bylten, byttor och korgar, på
barnungar och »halfglada» gubbar. Allt detta skall med på
båten, och nog är det gummorna, som få hålla reda på alltsammans 
-- det är då säkert.

Ändtligen är allt klart, och vi lägga ut på den vackra, af
pittoreska höjder omgifna <i>Helgumsjön</i>. Färden var särdeles
behaglig öfver detta lugna vatten, som afspeglade de vackra,

löfklädda bergen, de täcka byarne med deras rödmålade stugor
och det klara, rena himlahvalfvet med guldskimrande moln.

Här och där lägger ångbåten till, oftast vid själfva stranden 
utan någon brygga. Ett lysande undantag härifrån utgjorde 
Rådom; där fans brygga, postkontor och -- postmästare --,
och allt detta fingo vi se!

När vi färdats en timme eller par, inlöpte vi uti <i>Faxälfven</i>. 
Nedersta delen utgöres af ett fullkomligt delta. Allt,
ängar, lador och träd, står under vatten. Detta har dock varit
ännu högre -- vid vårfloden --, säger man oss, men innan
slåttern börjar, är det borta, och de ängar, som så där grundligt 
genomvattnats, gifva isynnerhet under torra somrar mycket hö, om 
än ej af kraftigaste beskaffenhet.

Anblicken af denna syndaflod i miniatyr synes våra därvid ovana 
ögon tröstlös och melankolisk.

Men vi ånga vidare uppför älfven, och snart höja sig stränderna, såsom 
riktiga norrlandsstränder anstår. Slutligen varsna
vi en och annan nipa med höga berg där bakom, däribland,
dominerande de andra, den vackra <i>Ertriksklippen</i>, och så glida
vi oförmärkt öfver från Helgums socken in uti Edsele.

Naturen blir nu vildare, älfven smalare, och här och där
börja små forsar stänka upp sitt skum. Dessa tilltaga och
blifva allt starkare, till dess vi uppnå <i>Meåforsen</i>, vid hvars
passerande »Primus» får använda alla sina krafter, och ändå
går det ej synnerligen framåt. Han står och stampar och
stampar, kastas af strömmen mellan stenar och små klippor
som ligga i farleden. Denna är så smal att endast några
tums felmanövrering kan åstadkomma påstötning. Men huru
länge än »Primus» stampar och sträfvar mot strömmen, äro vi
slutligen komna igenom forsen. Vi draga en suck af lättnad,
af tillfredsställelse att vara väl öfver den svåra passagen, och
vi återtaga vårt genom Meåforsens fasor afbrutna samtal.

»Ursäkta», säger en »glad» bondgubbe, »men nog hör dom
till Frälsningsarmén?»

»Vi till Frälsningsarmén? Hvarför tror ni det? Se vi
så ut?»

»Ja, alldeles. Dom ha ju så'na hattar.»

Vi se på hvarandra och utbrista i skratt, ty, mycket 
riktigt, våra hattar -- åtminstone ett par utaf dem -- äro 

betydligt på frälsningsfason. Vi försäkra gubben, att vi ej höra
till armén, men han skakar misstroget på hufvudet.

Så äro vi framme vid <i>Edsele!</i>

Öfver natten blefvo vi inbjudna till det vackra <i<Edsvik</i>,
där vi omhuldades på bästa sätt.

Här är man uppe bland väldiga nipor. Själfva mangårdsbyggnaden 
ligger på en hög nipa med älfven djupt nedanför.
Naturen är mycket vacker: dock gör den intryck af enslighet,
och man känner sig instängd bland dessa höga nipor och detta
smala vatten. Men vackert är det, mycket vackert, fastän
melankoliskt, och dock sågo vi denna trakt vid klar, strålande
sol dagen efter vår ankomst. Kusligt skall det kännas att vara
bosatt däruppe, när höststormarne komma hvinande genom
niporna, rasslande bland det gula löfvet, och när höstregnet
strömmar!

Vi sade farväl till det vackra Edsvik med dess vänliga
invånare och färdades landsvägen fram till <i>Edselebro</i>. Älfven
kan ej på denna halfmil trafikeras af ångbåtar, emedan den
stora, vackra <i>»Ödsgårdsforsen»</i> där tumlar om bland väldiga
stenar och block.

Vid Edselebro stego vi ombord på den lilla ångbåten
»Ramsele» med stationen af samma namn till mål.

Denna ångbåtstur mellan <i>Edselebro<i> och <i>Ramsele</i> är den
mest hänförande och idylliska, man gärna kan tänka sig.

Den dag, vi reste där, hugnades vi af ett förtjusande väder.
Älfven låg lugn, klar och stilla. Vattnet var så rent, så klart,
hela sceneriet så ljufligt med den smala älfven, de stora, friska
hängbjörkarne, doppande och speglande sina gröna grenar uti
densamma, och den lilla ångbåten ljudlöst framglidande, svängande 
om de löfklädda små näsen, som stucko ut i älfven.

Denna lilla ångbåtstur kan ej nog rekommenderas!

Och så målet för färden sedan, det vackra Ramsele!

Här finnas nipor, -- nipor i mängd, höga och djupa. Nipor
klädda med den friskaste löfskog och däremellan dalar, smyckade 
med de fagraste blomster och fyllda af de ljufvaste dofter.

När man står högt uppe och ser ned på denna sköna Ramseledal, 
vill man nästan likna den vid den beprisade Merakerdalen i Norge. 
Där är den djupa dalen med sina mjuka, behagliga nipformationer, 
sin lifliga, saftiga grönska, den lilla,

leende älfven likt ett silfverband slingrande sig genom grönskan, 
den lifliga bygden med sina vackra, ståtliga hus och de
höga bergen där bakom. Ramsele har tyvärr icke såsom Meraker 
några snöfjäll; om det hade sådana, skulle det utan tvifvel 
t. o. m. öfverglänsa Meraker.

Men Ramsele har, hvad Meraker ej har motstycke till, den
vackra <i>»Vangforsen»</i>.

Denna fors, en af Faxälfvens största och vattenrikaste
forsar, vältrar sina vattenmassor med dånande fart utför klippor
och mot stenar, stänkande silfverglittrande skum högt upp i
luften. Ett ej oangenämt afbrott i detta forsande vatten bilda
de hundradetals timmerstockar, som, burna af forsens kraftiga
armar, med svindlande fart ila utför, tumlande om i vild yra
bland strömhvirflarne.

Här nere gjorde vi för första gången på denna färd allvarlig 
bekantskap med fjällmyggorna, hvilka sedan troget följde
och svårt marterade oss.

Efter ett par dagars förlopp lämnade vi Ramsele med dess
älskvärda invånare, hoppade i en båt nedanför en af dessa
väldiga nipor och blefvo rodda ett stycke utför älfven till 
motsatta stranden. Där stego vi i land, spände ränslarne på oss
och började så vår färd som -- landsvägsriddare.

Vägen förde oss brant uppåt från älfstranden. Vid en
öppning mellan träden sågo vi en sista skymt af Ramsele,
Det låg där älskligt och täckt i klar, varm belysning af 
strålande midsommarsol med sina djärfva nipor, mjuka och fina,
sin friska grönska, sin älf, sval och leende. En sista anblick,
ett tillvinkadt farväl, och det vackra Ramsele är försvunnet
för våra blickar.

Omväxlande genom grön, doftande barrskog och långa,
ensliga myrar på tung, nyanlagd landsväg gick vår färd fram
mot <i>Lungsjön</i> -- en by omkring 15 kilom. från Ramsele.

Solen stod lodrätt öfver våra hufvuden, gassande omildt
ned, brännande oss med sina heta kyssar. Svettdroppar, klara
som pärlor, stodo i våra pannor, och då och nedrullande öfver
våra ansikten, lämnande tydliga spår på våra upphettade, 
dammiga kinder.

Men hvad är det för ett stilla sorl, som genomtränger
skogens tystnad?

Ah, en bäck! -- En bäck med det klaraste, renaste vatten!

Af med ränslarne och kroppens omhölje!

Här skall badas!

Och badade gjorde vi i den härligaste bassäng, som någonsin
funnits. Att naturen varit byggmästare och danat både botten
och väggar -- dessa, förstås, något primitiva, bestående af ett
par alnshöga stenar, omgifna af -- luft, -- varm, genomskinlig
fjälluft --, gjorde ju intet. Det förhöjde blott behaget. Att
landsvägen var oss ända in på näsan, var ett större bekymmer.
Men äfven detta fick passera! För resten hade vi tur, ty under
vår badprocess gick där fram endast en fredlig fjällflicka. Hon
blef nog mera öfverraskad och förfärad än vi, ty hon började
att springa allt hvad hennes ben förmådde. Antagligen trodde
hon, att det var några »skogsrån» eller några »små älfvor», som
tvådde sig i bäckens svala böljor. Tösen fick väl tro och gno
bäst hon gitte; vi hade emellertid fått oss ett uppfriskande
bad, och det var hvad vi för tillfället bäst behöfde.

Skulle någon vilja stämpla detta -- att bada så där för
öppen ridå -- såsom simpelt vagabondlif, skulle jag bedja få
upplysa, att detta är fullkomligt misstag. Det är ej vagabond-
utan fritt, angenämt turist-lif.

Efter badet framdukade vi à la Bellman vår lilla frukostmiddag, 
om än ej så lukullisk, som den han besjunger med
»pimpinella och beckasin», så dock utomordentligt välsmakande
för vår friska aptit.

Vid Lungsjön gjorde vi endast ett helt kort uppehåll, bjödos på 
limonad, socker- och champagnedricka, -- gentilt för
att vara »till fjälls», skulle jag tro. Träffades där af den
nedslående underrättelsen -- att det var slut på vägen, d. v. s.
på landsvägen. Vi hade nu endast gångstigar att följa. En
ung handlande erbjöd sig att ledsaga oss ett stycke för att visa
oss på rätt stig. Muntert samspråkande gingo vi -- föga anande,
hvilket vidrigt öde vi gingo till mötes -- utför en grön äng,
klefvo öfver ett par gärdesgårdar och sågo efter en stunds promenad 
en oändlig myr ligga framför oss.

»Skola vi kringgå denna?»

»Nej, för all del. Damerna skola gå öfver den.»

»<i>Gå öfver</i> denna stora myr! Den är väl förskräckligt våt?»

»Åh nej, det tror jag just inte. Vi ha haft torka så länge.»

Vi sade farväl till vår artige följeslagare och begåfvo oss
ut på myren.

Och det var alltså detta, som ej var vått! Hur ser då
vått ut, månne?

För hvarje steg vi ta låter det plask, plask, och fötterna
nedsjunka öfver fotknölarne i den våta, mjuka mossan. Hvad
mig beträffar, var jag dock ganska oberörd däraf, ty tjocka, i
det närmaste vattentäta skodon tilläto mig vandra tämligen
torrskodd genom denna nordiska Jordan. Värre var det för
en annan af vårt sällskap, som var iklädd kängor af -- handskskinn. 
När hon hunnit halfva myren, var också halfva foten
ute, och intet annat val återstod för henne än att bokstafligen
»traska på i ullstrumporna».

Emellertid voro vi snart öfver denna farlighet och fingo
känna fast mark under fötterna -- hvilket var behagligt nog --,
kommo åter in i grönskande skog och hade att passera ett
ganska långt stycke genom manshöga ormbunkar. Så rik växtlighet 
på ormbunkar har jag aldrig observerat vare sig förr
eller sedan. De voro charmant vackra. Det skulle varit något
för våra unga fruar att pryda sina hem med! Men nu växa
de högt uppe i fjället, där inga unga fruar finnas, så de få
nog stå där oberörda och ostörda, vaggande sina veka stänglar
för vinden, lyssnande till suset i skogen och fåglarnes kvitter.

Från byn <i>Håcksjö</i> -- sista byn i Ångermanland -- till
<i>Björkvattnet</i> måste vi taga vägvisare.

Såsom redan är nämndt, finnes från Lungsjön ingen körväg, utan 
allt som skall transporteras dit eller därifrån sommartiden 
måste bäras på ryggen. Svårast är det, upplyste vår
vägvisare, när någon dör på sommaren. Den döde måste då
också bäras till Lungsjön för vidare befordran ned till Ramsele.

»Men det är sällan någon dör på sommaren; dör någon,
så är det mest på vintern», tillade han.

»Här är då ej mycket sjukligt?» anmärkte vi.

»Nä då», ljöd svaret, »vi ha ju så långt till doktorn, ända
till Backe.»

Vägen från Håcksjö gick till en början genom dunkel
barrskog, tillräckligt dunkel nu på kvällkvisten, därefter genom
våta myrar, men detta generade oss nu ej längre. Tvärtom

voro de våta omslagen rätt hälsosamma för våra upphettade
fötter.

»Hvem har tillställt denna villervalla?» frågade vi, visande
på en mängd toppar och kvistar af fällda träd, som lågo härs
och tvärs skogen full, så långt ögat nådde.

»Jo, det afverkades här i vintras.»

»Hvart går då virket härifrån?»

»Till Ångermanälfven på denna sidan Björkhöjden genom
Lungsjön och Lungan ut i Faxälfven samt på andra sidan
Björkhöjden till Indalsälfven.»

Vid tiotiden passerade vi det höga <i>Bitarberget</i>, från hvars
topp man lär se midsommarsolen dygnet om lika bra som från
Aavasaxa. Lyckligtvis hade himlen dragit för en liten gardin
af moln i väster, så att vi opåtaldt kunde undvika att sträfva
uppför berget.

Helt belåtna hamnade vi vid <i>Björkvattnet</i>, första byn inom
jämtlandsgränsen, kröpo iklädda frasande guttaperkakappor till
kojs mellan ett par misstänkta fällar, somnade, trötta och förnöjda, 
såsom om vi hvilat på svällande ejderdun. Men så
hade vi ock marscherat den dagen 35 à 40 kilometer!

Dagen därpå var det söndag.

Björkvattnets hela manliga befolkning -- besynnerligt nog
höllo sig denna gång Evas döttrar hemma -- voro församlade,
när vi kommo ut, tydligen i afsikt att beskåda oss.

Samma fråga, som mött oss, hvar helst vi gått fram, ljöd
äfven nu emot oss: »ursäkta, men nog hör dom till 
Frälsningsarmén?»

Antagligen voro de nu här samlade för att få höra andligt 
föredrag, men blefvo tyvärr bedragna.

8 kilom. hade vi till <i>Fullsjön</i>, där vi ämnade få oss 
middag, hvarför vi ej provianterade uti Björkvattnet, utan gingo
med lättare packning än förut.

Nu voro vi på landsväg igen, nyanlagd -- tråkig och varm.

Den vackra Fullsjön glimtar fram mellan trädens stammar,
tillförande oss en behaglig svalka.

Hvar hafva vi nu byn, där vi skulle få oss en bit mat?

Där långt borta på andra sidan sjön varseblifva vi några
hus af torftigt utseende.

Skola vi göra denna omväg eller skola vi fortsätta fram
till <i>Borgvattnet</i> -- 8 kilom. -- såsom vi hafva det?

Vi öfverlägga och besluta oss slutligen för det senare.
Efter att ha hvilat en stund vid en sorlande liten rännil och
druckit oss öfvermätta af dess läskande vatten, fortsätta vi vår
väg på en brant gångstig -- landsvägen är åter slut -- öfver
höga berg och genom väldiga skogar.

Efter en stunds tröttsam promenad öfverenskommo vi om
en middagsrast på en timme. Utsträckta på svällande mossa,
omsvärmade af myriader fjällmyggor, förtära vi vårt sista 
matförråd: ett par Albertcakes och -- en apelsin.

När solen började närma sig västerns rand, uppnådde vi
det vackra <i>Borgvattnet</i>.

En stund efter vår ankomst dit företogo vi en särdeles
angenäm utfärd på den lilla Borgsjön, rodda af ställets artige,
förekommande komminister. Aftonen var förtjusande vacker.
En svagt rosenfärgad belysning hvilade öfver nejden, sjön låg
stilla som en spegel. Ljudlöst gledo vi fram genom grön, mjuk,
vass och hvita vaggande näckrosor, här och där uppskrämmande en 
flock änder, hvilka skrikande och snattrande höjde
sig i luften för att ögonblicket därefter sänka sig i vattnet
igen, dykande ned i djupet, lämnande efter det buller de förorsakat 
sjön lika tyst och drömmande som förut.

Redan vid Borgvattnet möter man den jämtländska välmågan, som är 
i ständigt tilltagande till dess man uppnår <i>Stugun</i>.

Bönderna sitta där uppe på sina stora, präktiga hemman
och vidsträckta skogar, värda hundratusentals kronor. De bygga
sig ståtliga, dyrbara hus, som de pryda in- och utvändigt med
öfverflödande lyx, men lefva och kläda sig enkelt som bönder.
Man ser ofta millionären eller hans son själfve köra plogen
och harfva sin åker. Är någon gång händelsevis ett hemman
i Stugun till salu, ligga naturligtvis sågverksägarne vid 
Indalsälfven däröfver såsom glupande ulfvar, men kårandan bland
bönderna är så stor, att de högst sällan insläppa något bolag,
utan de själfva -- den ene eller den andre utaf dem -- köpa
hemmanet, så att det stannar inom bondesläkt.

På vägen mellan <i>Borgvattnet</i> och <i>Skyttmon</i> upphunnos vi
af en väldig Nimrod, som slog sig i samspråk med oss. Han

upplyste oss om, att man blir mindre trött att gå skogsvägar
än landsvägar, ty det är mera »maschas» att gå i skogen, 
emedan man där aldrig sätter ner fötterna så jämnt som på landsvägen.

Under vår väntan på middag vid Skyttmon underhöll oss
värdinnan -- en af millionärgummorna. Hon skulle naturligtvis
ha reda på först och främst vårt förhållande till Frälsningsarmén,
vidare hvarifrån vi kommo, ja, hela vår lefnadshistoria. Vid
underrättelsen om att en utaf oss var stockholmska blef hon
mäkta förtjust, skyndade efter ett album, öppnade det och bad
henne säga, om hon igenkände något af porträtten på den uppslagna 
sidan i albumet.

»Nej.»

»Jaså, inte de'? Känner hon inte den här?» frågade hon,
visande på en elegant dam. »Känner hon inte henne, då ä'
hon aldri' från Stockholm. De' ä' ju kassörska' på Berns salong,
vet ja!»

När man närmar sig <i>Mårdsjön</i>, är man innne i den 
storslagna, vackra jämtlandsnaturen, hvars skönhet är i ständigt
tilltagande under vägen till Stugun. Denna vackra, ovanligt
ståtliga bygd med sina palatslika hus, inneslutande de idoga
millionärerna, var visserligen behaglig och angenäm. Emellertid 
började dock omsider denna penningeöfvervikt blifva
riktigt tryckande för oss, stackars fotgängare, hvarför vi skuddade 
Stuguns stoft af våra fötter och skyndade längs <i>Gesundsjöns</i> 
strand ned mot <i>Döviken</i>.

Vägen utmed denna sjö var förtjusande genom de hänförande vyer man 
hade öfver densamma, genom de stora, präktiga skogarne, som snarare 
påminde om prydliga parker än villande skog, med väldiga furor, 
höjande sina sekelgamla kronor mot den strålande, blå himmelen.

Det höga, lodräta <i>Stadsberget</i> passerade vi med »hjärtat i
halsgropen» af förskräckelse för ramlande stenar. Kommo dock
lyckligt förbi och nådde strax därefter de vackra, gudomligt
vackra <i>Krångedeforsarne</i>.

När man står nere vid forsarna och ser denna väldiga
vattenmassa med dånande fart störta utför, skummande och
brusande så underbart lockande, så gripes man af svindlande
begär att störta uti, att följa med, att vaggas fram på dessa

svala, hvita, skummande böljor. Man tycker sig höra de trollska
tonerna från Neckens silfverharpa, som draga dit ned i djupet.

Denna Indalsälf, huru underbart skön är den ej med sina
många forsar! Detta vatten, man nu skådar vid Krångede, i
huru många vilda forsar har det ej tumlat om! Mot huru
många hinder har det ej brutit sina böljor! Störtat sin 
vattenmassa med hejdlös fart utför de mörka, trotsiga klipporna
vid Tännforsen, kokande och skummande i vildt raseri utför
de vemodigt vackra Ristafallen och det ödsligt dystra Storbofallet 
-- mindre forsar och fall att förtiga. Så dessa ståtliga
Krångedeforsar, sedan den vackra, leende Hammarsforsen i
Ragunda, för att nu ej nämna flera. Huru har ej denna älf
brusat, innan den finner ro i hafvet! Det har varit ett vildt,
ett yrande lif den fört, innan den nått sitt mål!

<i>Döviken</i>, det tjusande vackra Döviken -- denna trånga
dal mellan höga, mörka, vemodiga höjder -- var det mål vi
uppnådde fjärde dagen af vår vandring.

På Stuguns magnifika gästgifvargård bodde och åto vi
som furstar och betalte som fattiga vandrare; på Döviken 
däremot lefde och bodde vi som sluskar, men fingo betala som --
furstar. Det var det som gjorde skillnaden så stor!

Ett par timmars promenad på fast och behaglig väg förde
oss vid middagstiden till det vackra <i>Ragunda</i>, där vi hamnade
hos vänner och bekanta. Besågo <i>Hammarsforsen</i>. Kände
stänket af dess yrande, lekfulla böljor svepa om våra kinder
nere vid stranden. Beundrade densamma från den stora landsvägsbron, 
som går öfver Indalsälfven. Bestego <i>Prästberget</i>,
dröjde en stund på dess topp försjunkna i beundran af den
hänförande utsikten öfver den vackra Ragundabygden. Efter
en angenäm eftermiddag och välbehöflig hvila under natten i
Ragunda stego vi på »tåget» och fortsatte på detta triviala sätt
till <i>Helgums</i> station.

Vi voro nu vi målet för vår lilla rundresa: <i>Helgum--
Ramsele--Borgvattnet--Ragunda--Helgum</i>. Att vi fortsatte
ned till Sollefteå och åter fingo »Strömkarlen» fatt, hör egentligen 
ej hit; det var om vår »rundresa» vi skulle tala.

Tillåtes det mig, så vill jag till sist på det varmaste förorda 
denna lilla rundtur. Den berör flera hänförande delar af
<i>Ångermanlands</i> vackra natur samt ej mindre förtjusande bitar

af det storslagna <i>Jämtland</i> med dess höga berg och väldiga
forsar.

För »fint folk» i vagn och vandt vid komfort lämpar den
sig icke ännu. Men när landsvägen mellan Lungsjön och
Borgvattnet blir färdigbygd, kommer utan tvifvel mången tungt
lastad vagn med söner och döttrar af Albions ö med deras
myckna bagage att rulla där fram.

Såsom den redan nu är, är den dock för fotgängare charmant, 
omväxlande och behaglig. Lyden mitt råd, turister:
företagen en gång den lilla turen, I skolen ej ångra densamma!


<tab> <tab> <tab> <i>--a--g.</i>

*
Halle- och Hunneberg.

Då en västgöte med den vanliga lokalpatriotismen talar
om Västergötlands berg, plägar en inbyggare i de mera bergiga
landskapen föraktligt rycka på axlarne och mumlande tillägga
något om mullvadshögar. Så gjorde nog också vi, då vi från
en bekant erhöllo inbjudning att med honom företaga en utflykt 
till Halle- och Hunneberg. Icke desto mindre efterkommo vi 
hans inbjudning och en klar sommarmorgon hamnade
vi i Vänersborg efter en angenäm tur öfver Vänern. Tåget,
som skulle föra oss till målet för vår färd, afgick om några
minuter, hvadan vi ej hade tid att bese den lilla staden, som
ännu tycktes försänkt i sin ljufva morgonslummer. Några minuter, 
sedan vi lämnat staden, passerade vi på en prydlig järnbro Göta 
älf, som strax nedom bron bildar det första af de
fall, hvilka utmärka dess väg till hafvet och hvilka visa att
den ej glömt sina anor från de norska fjällbäckarne. Ett stycke
längre ned vid älfven se vi Vargöns pappersbruk, en af de största anläggningarna af liknande slag i vårt land. Snart förkunnar konduktören: »Rånnum, två minuter», och vi stiga ur för
att börja vår vandring.

Framför oss ligger inbäddadt i mörk grönska det vackra
herresätet Björkås, och dit styra vi kosan för att från 
dess berömda »altan» njuta af utsikten öfver trakten. Efter en kort
vandring hinna vi herresätet och tro oss snarare försatta till en
trädgård vid foten af Balkanbergen än, att vi ännu befinna oss
i det kalla »björnlandet», ty en sådan rikedom på rosor i de
mest växlande färger och storlekar ha vi knappast någonsin
skådat. Men vidare framåt. Uppför en smal gångstig, som
slingrar sig fram mellan klippblock och trädrötter, stiga vi allt
högre och slutligen stå vi på »altanen», en liten utsiktsplatå
på Halleberg. Och utsikten ger riklig lön för vår möda. Till
höger utbreder Vänern sin vidsträckta vattenspegel, krusad af
en sakta bris, som långsamt framdrifver de talrika fartygen,
hvilka med alla segel tillsatta likna fiskmåsar. En svag rökstrimma betecknar ångbåtarnes väg. På andra sidan sjön höja
sig Dalbobergen amfiteatraliskt, tills de i ett blånande fjärran
tyckas sammansmälta med himlen. Här och hvar mörka furu- och 
granskogar, i hvilka ekdungarnes ljusare grönska gör ett
angenämt afbrott. Nästan dold af några smärre kullar ligger
vid Vänerns strand den lilla staden, som vi nyss lämnat, liksom drömmande om sin forna storhet, då den utgjorde hela
traktens finansiela medelpunkt. Till vänster se vi syskonberget
Hunneberg, och nedanför detta utbreder sig den bördiga Tunhemsslätten, det gamla Dunhede, dit sägnen vill förlägga det
slag, genom hvilket de nomadiska folkens makt bröts, och där
den idoge jordbrukaren nu sköter sin jord, endast någon gång
ägnande en tanke åt dessa längesedan svunna tider, då spaden
eller plogen bringar i dagen en »Torsvigg». Mellan de odlade
fältet slingrar sig älfven helt lugn, liksom samlande krafter
till sitt jättesprång vid Trollhättan, hvars smäckra tornspira
skymtar vid horisonten. Länge stodo vi försjunkna i åskådandet
af den härliga taflan, men slutligen måste vi lösslita oss därifrån och återvända till Rånnums station, hvarifrån vi följde
landsvägen, som leder till Trollhättan. Vägen går utmed älfstranden, och på andra sidan ligger Brinkebergs kulles nedre
sluss, ändpunkten för Karlsgraf, som blifvit anlagd för att kringgå
Göta älfs första fall. Snart sågo vi framför oss Nygårds slottslika byggnad. Herresätet omgifves af en park, i hvilken
man ser bokar -- en sällsynthet i dessa trakter -- hvilkas
grofva stammar ange, att det ej var i går de ållon sattes, af
hvilka de uppvuxit, och såsom ett värdigt motstycke till dem
funno vi inne i parken en mossbelupen bautasten. Mot foten
af berget antager parken ett mera vildt utseende, och snart
befinna vi oss i en småskog, där den bördiga svartmyllan i
förening med ett skyddadt läge frambringat en nästan tropisk
växtlighet, visserligen ej af så odeladt angenäm natur, ty större
delen utgöres af jättelika kardborrar och nässlor, men där vi
också påträffade mången växt, som skulle sätta en botanist i
förtjusning. Här och hvar en mossbelupen stenbänk eller spår af
en igenvuxen berså, allt angifvande, att äfven denna del af
parken en gång stått under trädgårdsmästarens välde, men att
naturen nu återtagit sitt. Uppför en massa trätrappor af tämligen riskabel beskaffenhet nådde vi Hunnebergs krön. Framför oss hade vi nu ungefär samma tafla, som vi sett en gång
förut, vid Björkås. Vi fortsatte därför snart på en gångstig
inåt berget. Men huru förvånade blefvo vi ej, då vi funno oss
stå på en bergsplatå i stället för på en bergsspets. Så väl
Hunne- som Halleberg bilda nämligen ofvanpå en jämn yta af
betydande storlek. Snörräta vägar genomkorsa bergsplatåerna
i flera riktningar, knappast en upphöjning synes, och vattnet i
bäckarne, som sammanbinda de små sjöarne synes nästan stillastående och sänker sig tvifvelsutan endast några få fot, innan det
i närheten af Bergagården i en väldig kaskad, som i synnerhet
höst och vår lär erbjuda en praktfull anblick, kastar sig utför
berget i några tvärbranta afsatser. Berget är liksom Halleberg
en kronopark. Större delen utgöres af skogsdungar, här och
hvar afbrutna af ängsmarker och odlade tegar kring kronojägarebostäderna och af små sjöar och träsk, hvilka afbörda
sitt vatten till sjön Eldmörjan, från hvilken Bastån förer det
till Göta älf. Sedan vi passerat statens skogsskola vid Bergagården, lämna vi Hunneberg. -- Vi komma nu ned i den väldiga klyfta, som skiljer de båda bergen och hvilken sannolikt
fordom upptogs af en förbindande bergmassa, men där nu järnväg och landsväg slingra sig fram. Strax invid vägen reser
sig på en kulle en s. k. domarring af flata stenhällar, ett minne
från hedenhös, då lagens ord, varnande och straffande, från
denna kulle ljöd till den kringstående menigheten från Viniæ
härad. Öfver våra hufvuden reser sig Halleberg tvärbrant, och
folket utpekar detta ställe såsom en s. k. ättestupa, där de,
som fruktade sotdöden, funno en utväg att hastigt bli förflyttade till Odins salar. En straxt invid belägen, nästan uttorkad
göl kallas ännu i dag Odins dam, emedan liken där tvättades
före grafläggningen.

Under vår vandring mot Munstens gästgifvaregård hade vi
tillfälle att beundra bergens egendomliga formation. Öfver en
väldig hög af stenar, dem vattnet och kölden lössprängt från
berget, höjer sig detta på många ställen alldeles tvärbrant.
Björk och rönn ha fattat posto mellan stenblocken och 
murgröna och buskvinda klänga i deras springor, allt bidragande
att gifva ett högligen pittoreskt utseende åt landskapet. Berget visar ett egendomligt pelarliknande byggnadssätt. Än nå
pelarne ända uppifrån och ned, än fattas öfre än åter nedre
delen. Här och hvar i utsprången och rännorna har en enstaka buske fäst sig, sänkande sina rötter djupt in i bergets
barm. Stenhögarne äro i allmänhet större vid foten af Hunne- än 
Halleberg. Orsaken till detta lär, om man får tro folktron,
vara följande. Jätten Halle, Hallebergs byggmästare, hade en
dotter Hunna. Denna tröttnade slutligen vid att bo i sin faders berg och beslöt att bygga sitt eget hem. För detta
ändamål hopsamlade hon alla stenar från västgötaslätten och
bygde däraf det berg, som ännu bär hennes namn. Men äfven
för en jättemö är det ej så lätt att skaffa sig ett säkert hemvist, och följden blef, att berget snart började rasa, och därmed
håller det på ännu i dag.

Snart hunno vi Munkestens gästgifvaregård, där vi intogo
en anspråkslös middag. Under det denna iordningställdes, påträffade vi en gubbe, som erbjöd sig att beledsaga oss till en
egendomlig naturbildning, en remna i berget, som han försäkrade leda tvärt genom detta, och genom hvilken man enligt
hans utsago kommer in i jättens öfvergifna salar, där den oförvägne skattsökaren kan skaffa sig riklig lön för sin möda
i de hopade guld- och silfvermassorna. Men såsom afskräckande exempel anförde han också historier om åtskilliga oförvägna sällar, som vågat försöket, men i stället för att vinna
den väntade skatten blifvit »vettskrämda» af de där rufvande
gräsliga odjuren. Ännu en annan märkvärdighet i allmogens
ögon finnes i närheten, nämligen Munkestens källa. Den är
en af de i vårt land ej ovanliga järnkällorna. Dit samlades
ännu för några årtionden sedan bygdens allmoge för att midsommarnatten under sång och allehanda signerier dricka af
källans hälsobringande vatten, som äfven medtogs hem till kreaturen.

Vi följde landsvägen ett stycke, men veko snart in på en
gångstig, som dock plötsligen slutade framför ett gapande mörkt
svalg. Under inflytelsen af gubbens historier tro vi oss nu stå
vid stora ingången till bergadrottens salar, men bli helt förvånade, då vi inifrån berget höra muntra människoröster. Och
därmed var också förtrollningen bruten. Vi stiga dristigt på,
och sedan vi vant oss vid mörkret därinne, finna vi före oss
inne i berget några karlar sysselsatta med att bryta -- kalksten. Vi erinra oss nu hvad vi läst om bergets geologiska
bildning. På urberget hvilar ett lager af sandsten, dock beläget så djupt, att det ingenstädes når dagsljuset. På detta lager
hvilar bergets hufvudmassa, bestående af alunskiffer med inblandad kalk, som än ligger som bollar, än bildar tunna lager.
Ofvan detta lager utgöt sig i en grå forntid, innan ännu människofot trampat bergen, trappen eller diabasen såsom ett skyddande täcke. Brytningen af kalksten utgör en ej oväsentlig
förvärfskälla för de närmast bergen boende. I den lösa alunskiffern brytas gångar, hvilka dock sällan nå något mera betydande djup, och den utskaffade massan brännes i s. k. ugnar,
hvarefter kalken tillvaratages, under det att alunskiffern samlas i högar, som ingifva den föreställningen, att man nalkas
ett gruffält, då man nalkas en brytningsort. -- Förbindelsen
med de uppe på berget belägna kronojägareboställena uppehålles medels s. k. klefvar, slingrande ofta branta vägar, som anlagts där stenhoparne voro högre och bergkrönet lägre. En sådan, benämd Skytteklef, följde vi. Innan vi fördjupade oss i skogen på berget, kastade vi en blick tillbaka öfver det nedanliggande landskapet och stodo slagna af häpnad öfver den vidsträckta utsikt, som erbjuder sig från den jämförelsevis ringa
höjden. Framför oss utbreder sig en af Sveriges kornbodar,
den väldiga, fruktbara västgötaslätten. Endast här och där en
liten bergås, eljest slätt och åter slätt, så långt blicken når. Här
och hvar sträcker en kyrka sin spira mot skyn eller framskymtar i en dunge en hvitmålad herregård. Vid horisonten höjer
Kinnekulle sin hjässa och likt ett blånande moln tro vi oss se
Billingen. Vid våra fötter vräker Vänern sina vreda böljor
mot de väldiga sandåsarne, som komma oss att tänka på Jutlands klitter, och mot de talrika öarne och skären utanför Vänersnäs, hvilket, liksom om landet ville trotsa vattnet, sträcker
sig nästan en mil ut i sjön. Ehuru naturen uppe på Halleberg i mycket liknar Hunnebergs natur är den dock i allmänhet mera vild och dyster. Och då vi stå invid den långsmala
Hallsjön, Hallebergs enda sjö, hvars stränder på många ställen
stupa lodrätt ned i det svarta vattnet, och kanske en elg 
skymtar fram i den åldriga skogen på andra sidan sjön, ha vi svårt
tro, att vi befinna oss invid gränsen för den stora västgötaslätten, en af den svenska odlingens urgamla säten. Elgar förekomma i mängd på båda bergen, hvarom de numera årligen
återkommande kungliga elgjakterna bära vittne. Björnar förirrade sig förr någon gång hit från Dalslands och Värmlands skogar, och ännu för några årtionden sedan hade vargen sitt
tillhåll på bergen. Ännu kan man hos kronojägarne få se nät,
som användes vid de skall, hvilka ledde till hans utrotande.
Flyttfåglarne tyckas ha en af sina anhaltstationer på bergen,
och vid tiden för deras flyttningar är djurlifvet också synnerligen lifligt därstädes. I sjöarne skrika då vildgäss och andra
simfåglar, och tranan klifver majestätiskt omkring i mossarne.
Skogsfågelstammen är rätt god, trots det att ugglor, hökar och
glador i massor kretsa kring bergen, där de i remnorna finna
utmärkta häckplatser, och räfvarne, trots all förföljelse af skogseleverna på Bergagården, hålla sig uppe i antal. Äfven entomologen finner här ett rikt fält för sina forskningar, och kring
mossarne lära flyga en del fjärilsformer, som man eljest träffar
först långt mera norrut, kring Jämtlands myrar, om hvilka
trakter många delar af Halle- och Hunneberg påminna i hög
grad. Botanisten har i skogshagarne kring bergen tillfälle att
insamla en hel massa växter. Äfven många andra ställen på
Halleberg förtjäna ett besök. Så Hallesnipan. Genom en mörk
granskog, där vildhumlen och murgrönan klänga uppefter trädstammarne och där gigantiska ormbunkar frodas i trädens skugga,
närma vi oss bergets norra ände. Slutligen öppnar sig skogen,
och vi se berget stupa tvärbrant ned i Vänern. Då vi blicka
utåt denna, kunna vi ej skönja något land utan vid horisonten
tyckas himmel och vatten smälta samman.

Vi stiga emellertid ned från berget och med kvälltåget
lämna vi Lilleskogs station. Och sent skola vi glömma den
dag vi tillbragt vid de gamla Jastarfjällar, vid syskonbergen
Halle- och Hunneberg.

<tab><tab><tab> <i>K. G. C./i>

En vintertur till Harsprånget, april 1891.

Ehuru detta i förhållande till sin säregna storslagenhet hittills af turister allt för sällan besökta vattenfall naturligtvis vintertid ej kan erbjuda samma imponerande anblick
som under sommaren, då vattentillgången är långt rikligare,
ansågo dock undertecknad och tre reskamrater en färd dit vintertid ej sakna intresse, särskildt för anställande af jämförelse
med under sommaren rådande förhållanden. Utrustade med det
för hvarje turist välbehöfliga reshumöret, lindrig packning och
de för årstiden här oundgängliga skidorna samt mot solen och
snöreflexen färgade glasögon uppbröto vi från Gellivara kyrkby
söndagen den 12 april först på kvällen, för att med hjälp af
nattfrosten till en början efter häst pröfva bärigheten af den
öfver källdrag och myrar osäkra sommar vägen. Denna följer
Vasara träsk öfver Aborrträsk, hvarest Gellivara bolag äger ett
1,5 mil från kyrkbyn beläget hemman, där godt logi och mat
stå den resande tillbuds, och där han under sommarmånaderna
först får göra bekantskap med det 3 mil aflägsna fallets brusande dån. Efter att från Aborrträsk under 1,5 mil ha passerat ett vidsträckt myrland, mötte oss vid Jutsarova nästa människoboning, en usel, men på en höjd härligt belägen finnkoja,
hvarifrån man skådar Stora Lulevatten och i fjärran vidsträckta
fjällkomplexer.

Vid Jutsarova lämnade vi sommarstigen och föredrogo att
följa en timmerväg, som ledde ut till den vik af Stora Lulevatten, i hvilken Sjaunjaälfven mynnar. Med förare i teten
fortsatte vi sedan vägen söderut på Stora Lulevatten till Luleluspe, hvarest sjön städse är isfri, och där vi plötsligt fingo syn
på en flock svanar, som under skri uppskrämda af vår oväntade visit ståtligt höjde sig öfver det lugna, solbelysta vattnet.
Efter ett dygns rätt ansträngande och forcerad färd framkommo
vi måndagsafton vid 7-tiden till den 1,5 mil från Harsprånget
belägna gården Porjus, och läto oss där väl smaka, hvad nybyggets välvilliga värdinna hade att bjuda, samt njöto sedan i den stora luftiga, för resande afsedda kammaren en ovaggad sömn.

Tisdagsmorgonen voro vi åter i god tid på benen, och sedan vår uppmärksamhet en stund ägnats en skock svanar, som
under sin egendomliga, högljudda sång friskt tumlade om i den
nedanför gården forsande älfven, placerade vi oss i bekväma
långslädar (s.k. »risslor») med skidmedar och hade att köra en
god timmerväg ända till midt för fallet, ned till hvilket vi
måste genom vildt kuperad mark ungefär 0,5 mil taga oss fram
utför väldiga bråddjup, så godt vi kunde.

Från en beskrifning af själfva fallet afstår jag, då sådan
förut lämnats i denna tidskrift; må en hvar som därtill kan
äga tillfälle själf genom personligt besök på ort och ställe öfvertyga sig om, att vi i det lappländska Njommelsaska äga ett i
sitt slag unikt natur under. Dettas storhet ligger under sommaren framför allt uti det oproportionerliga mellan den kolossala vattenmassan och den trånga stupande fjällskrefvan, genom hvilken det af trotsande vilda klippblock frenetiskt upprörda elementet måste pressa sig fram.

Vid vårt vinterbesök erbjöd den jämförelsevis ringa vattentillgången ett godt tillfälle att iakttaga de under sommaren till
sina verkningar mera än till sin gestalt skönjbara fallklipporna;
dessa jämte egendomliga isbildningar å öfversilade bergpartier
höjde anblicken af fallet i dess vinterskrud. Sedan detta en
god stund beskådats, och vyer blifvit tagna från olika punkter,
gjorde vi en visit uti den välbehöfliga turisthydda, hvilken nu
på Turistföreningens föranstaltande var under uppförande och
närmade sig sin fullbordan.

Hyddan, belägen på en fri och hög klipp-platå invid forsen,
och liksom denna i riktning af norr och söder, mäter 28 fot i
längd och 14 i bredd, samt är indelad i 2 ej kommunicerande,
8 fot höga rum; hvardera af dessa, försedda med eldstäder och
2  sängar  jämte   öfrig inredning,   hade sitt fönster med utsikt
mot forsen.

För att gifva en föreställning om de svårigheter, som den
väl knappt en half mil långa återvägen från Harsprånget till
våra slädar erbjöd, tror jag mig blott behöfva nämna, att den
af undertecknad kräfde 5 timmars tid för att tillryggaläggas, och
vill jag i sammanhang härmed ej tillråda någon med skidsport
mindre förtrogen person att till den delen göra om min resa.

När dessa rader nedskrifvas, pågår föröfrigt anläggandet af
en bekväm turistväg från Gellivara öfver Aborrträsk och Porjus, hvilken redan i sommar skall göra det sevärda fallet och
rika fiskvattnet lätt tillgängligt för en och hvar samt därigenom
fylla en af de allt för länge tillåtna luckorna i våra turistkommunikationer. Förutom outtömlig tillgång på äkta lappländsk, lungrenande fjälluft hade vi såväl under bort- som hemfärden att glädja oss åt ett härligt solskensväder, som under
nätterna rikligt ersattes af ett starkt lysande och flammande,
ofta i regnbågens färger prunkande norrsken, och utan nämnbara äfventyr voro vi onsdagen d. 15 vid middagstid åter i
Gellivara.

<i>H.V. Rhl.<\i>

Stegeholms slottsruin vid Vestervik.

Få af Sveriges sjöstäder torde ha ett vackrare inlopp än
Vestervik, där det, omgifvet af offentliga och enskilda planteringar och parker höjer sig terassformigt mot den mörka
barrskogen i fonden. Segelleden går mellan löfklädda större
och mindre holmar in å den rymliga Lucernsfjärden, stadens
yttre hamn, förbi den täcka Ekholmen och det slottslika, imponerande corps de logiet vid Gränsö jämte små täcka villor
och vidare genom det trånga Blockholmssundet, då man med
ens befinner sig å inre redden. -- Om den resande då, under
det ångaren närmar sig stadens skeppsbro, låter blicken halka
åt höger förbi ångkvarnsetablissementet, så upptäcker han snart
en liten grönskande holme, hvilken med en därå befintlig ruin
nästan synes flyta å vattnet mellan staden och Norrlandet.
Särskildt då aftonsolen med sina strålar förgyller de lummiga
träden och den i öfrigt frodiga vegetationen å holmen, synes
den mycket idyllisk, ja rent af trolsk. Den lilla holmen är
den i dagligt tal benämda <i>Slottsholmen<\i> och ruinen å den
samma, som på afstånd liknar en kolossal stenhög, utgör lämningarne efter det gamla medeltidsslottet <i>Stegeholm<\i> eller Stäkaholm (Stækahus), som det fordom skrefs.

När slottet blifvit anlagdt, känner man lika litet som ändamålet med dess anläggning. En författare (Rhyzelius) vill veta,
att från början ett mindre fäste blifvit anlagdt där till skydd
för Gamlebyviken, hvilken cirka 2 mil långa vik har sitt inlopp
mellan holmen och staden; andra däremot antaga, att där i
äldre tider funnits ett befästadt röfvarnäste. Konung Albrekts
fader, hertig Albrekt af Mecklenburg, hade emellertid på 1360-talet slottet i förläning, och antagligen var det då i godt skick,
ty man vet, att Bo Jonsson (Grip) år 1385 sökte få det som
pant för en penningefordran hos konungen, likasom han året
förut förpantat Kalmar slott, och han var en person, som nog
ville ha fullgod säkerhet. För öfrigt hade det redan ett 10-tal
år förut varit förpantadt till tyska riddersmän, som förskotterat
konungen mynt.

Slottet kom emellertid några år senare i den rike Bo
Jonssons händer, och då det vid hans död icke var af kronan
återlöst utfärdades 1399 af drottning Margareta och rådet ett
försäkringsbref, enligt hvilket Knut Bosson (Grip) och Bengt
Nilsson (Lejonansigte) skulle hvardera under sin lifstid behålla
och besitta hälften af slottet och länet tills kronan utlöst det.
Länet, Stäkeholms län, utgjordes då af hela Tjust samt Ydre
och Kinda härader i Östergötland. År 1419 befanns slottet åter
vara i konungens, Erik af Pommern, ägo, hvadan skulden då
antagligen blifvit erlagd. Bland de fogdar, som under denna
tid residerat å slottet, känner man namnen å Heneke Moltcke
(en tysk, som blef gift med Karl Ulfssons till Ulfåsa enka),
Jöns Laurensson, d. 1429, konung Eriks fogde samt dansken
Lage Röd. Under den sistnämndes tid och hans speciella uppsikt blef staden flyttad från Gamleby (Gamla Vestervik) till sin
nuvarande plats Stegelöt, eller fastlandet sydväst om slottet.

Slottet har under medeltiden måst utstå åtskilliga belägringar. Den första belägring, hvarom man har bestämd
kännedom, ägde rum under Engelbrekts befrielsekrig, då slottet
1434 på den store folkledarens befallning belägrades af östgötarne under en viss Jösse Nilssons anförande. Fogden Lage
Röd försvarade slottet i det längsta, men måste omsider uppgifva detsamma. Härom heter det i stora rimkrönikan:

<tab>Thå the (östgötarne) kommo Stäkeholm när,<\tab>

<tab>Lage Rödz svenner the ther,<\tab>

<tab>Så hete then Fougte Stäkeholm hade,<\tab>

<tab>Uppå alla sidor the thet belade;<\tab>

<tab>I sex veckor lågo the therutanföre<\tab>

<tab>Ok läto stora flottor giöre etc.<\tab>

Konung Erik fick snart nog Stegeholm »på fagra ord och
stora löften», som det heter, tillbaka, men då hans nye fogde
Olof Finne, f.d. kammartjänare hos konungen, följde samma
taktik, som konung Eriks öfriga fogdar och lika som dessa
endast sökte utsuga den förut hårdt betryckta allmogen, så
sände Engelbrekt år 1436 Bo Knutsson med en afdelning tjustboar, för att icke allenast belägra och intaga Stegeholm, utan
jämväl att i grund förstöra slottet, hvilket af konungens fogdar förvandlats rent af till en röfvarborg. Efter kraftigt motstånd, och sedan en del af fästningsverken förstörts, vardt slottet »antvardadt» Bo Knutsson, hvarefter det ånyo iståndsattes. -- Ännu en gång höll slottet på att förvandlas till ett röfvarnäste, ty Erik Karlsson till Norrby, som i slutet af 1460:talet
innehade detsamma, fortsatte med Olof Finnes röfverier och
gjorde strandhugg inom grannprovinserna, därifrån han förde
fångar och byte till Stegeholm. Efter slaget vid Brunkeberg
blef dock herr Erik tvingad att lemna slottet.

Utom förut nämnda höfvitsmän å Stegeholm i slutet af
1500- och början af 1600-talet märkas: Erik Eriksson (Gyllenstjerna), ihjälskjuten i Öfver-Sela prestgård 1491; Erik Karlsson
(Gyllenstjerna), konung Karl Knutssons dotterson, höfvitsmän
1494, ihjälslagen af östgötarne 1502; Arvid Trolle; Nils Bosson
(Grip), som öfverlämnade slottet till konung Hans 1497; Nils
Karlsson till Vik; Per Tureson (Bjelke) och Johan Arendsson (Ulf).

Slottet, som sålunda måst utstå åtskilliga påhälsningar
under unionstidens inre strider, fick först 1517 mottaga anfall
af rikets yttre fiender, nämligen danskarne. Den danska hären
blef som bekant nämnda år slagen af Sten Sture den yngre och
under reträtten härjades Sveriges östra kust. Därvid gjordes
äfven en afstickare till Stegeholms slott, som tillika med staden plundrades och brändes. Härom skrifver d:r Sivers: »Utanför Stegeholms slott lågo stora vedhögar. Därpå tände de genast eld och besatte så hela slottet, att nästan ingen släpptes ut. Elden tog så öfverhand, att hela slottet med mycket folk,
som var däruti, vardt uppbrändt. Slottslofven Johan Arendsson hade största olyckan, ty han saknade i denna brand sin husfru. Hennes namn var Agnes Knutsson Båt, af de norska Båtar». Äfven deras barn blefvo innebrända. Ett af dessa
sökte fly, men blef af fienden genomborradt och kastadt i lågorna. Anfallet leddes af norrmannen Karl Knutsson.

Under Gustaf Vasas befrielsekrig sändes Jöns Skrifvare till
Stegeholms då ånyo uppbyggda och iståndsatta slott, hvilket
han belägrade och intog för konungens räkning.

Det sista fiendtliga anfall Stegeholm fick mottaga inträffade
1677, då danska flottan inkom på inre redden och med stor
häftighet började beskjuta slottet och staden. Bombarderingen
fortsattes i trenne dagar och under denna korta tid förstördes
totalt såväl slottet som staden. Staden nedbrann i grund, så
att endast kyrkan och skolan kvarstodo efter förödelsen, och
slottet, som vid denna tid varit i synnerligen godt stånd, blef
utplundradt och så i grund förstördt, att det sedan dess aldrig
blifvit iståndsatt utan så småningom fått förvandlas till en
ruin. I början af 1700-talet nedbrötos en del af murarne och
det därvid erhållna teglet användes till stadens kyrka, som
då tillbyggdes.

När konung Erik XIV vid sin kröning införde grefvevärdigheten i Sverige, bildades af Tjust ett grefskap, benämndt
Stegeholms län. Den förste grefven af Stegeholm var Svante
Sture, som år 1562 erhöll denna värdighet. Sedan Sture 1567
på konungens befallning blifvit mördad, fick hans enka, Marta
Lejonhufvud, den bekanta »kung Märta», behålla slottet och
länet till sin död. Grefskapet, som var ärftligt, öfvergick därefter till äldste sonen, Mauritz Sture, hvilken dock afled 9 år
därefter eller 1592. Hans son Svante Sture vardt därefter
grefve af Stegeholm, men då han år 1616 afled, utan att efterlämna manliga arfvingar och hans enka inträdde i nytt äktenskap, återföll slottet och länet till kunglig majestät och kronan.

Några årtionden därefter fick länet en ny grefve i fältmarskalken Hans Kristoffer von Königsmarck, som år 1651
af drottning Kristina erhöll denna värdighet såsom belöning
för sina förtjänster som fältherre under 30-åriga kriget. Efter
hans död öfvergick slottet och länet till sonen Kurt Kristoffer
-- fader till den bekanta grefvinnan Aurora von Königsmarck --
hvilken dock några år därefter stupade vid belägringen i Bonn.
Hans yngre broder Otto Vilhelm skref sig äfven som grefve af
Stegeholm och Vestervik, men under den snart därefter inträffande reduktionen blef såväl slottet som länet indraget till
kronan, då dess sista grefve, som reduktionen drabbat ganska
hårdt, lämnade landet för att ingå i republiken Venedigs tjänst.

Hurudant medeltidsfästet Stegeholm såg ut känner man
icke närmare, ty de urkunder, däri slottets utseende och inredning omtalas, äro tyvärr mycket knapphändiga. Dock synes
det, som om slottet från äldsta tider utgjorts af ett stort torn
med tjocka murar och i flera våningar, försedt med små fönster och öfverst en krans af tinnar. Omkring tornet funnos
mindre trähus afsedda till boställe för besättningen, uthus m.m.,
och det hela omgafs af en ringmur eller pallisader. I fråga
om slottets olika afdelningar nämnas i medeltidshandlingar
»stugan», »förstugan» eller förrummet, »härberget» och »kammaren», »frustugan» samt »borgstugan», som utgjorde samlingsrum för besättningen, samt flere större källare. Dessutom
funnos där, enligt Hans Brask, tvenne katolska kapell. Stall
och ladugård voro uppförda å Norrlandet, norr om holmen.
Slottets armering utgjordes i början af 1500-talet, enligt en
inventarieförteckning från denna tid, af tillsammans 12 artilleripjeser.

Icke heller känner man närmare, hur slottet i en senare
tid, efter de många ombyggningarne, sett ut. Det uppgifves dock hos en författare (d:r Sivers), att i grefve Hans Kristoffer
Königsmarcks och hans sons tid i stället för det gamla slottet ett »grefveligt, högt och präktigt palais utaf sten» blifvit uppfördt. Detta slott var detsamma, som danskarne brände 1677. Å en teckning från 1756 synes slottet som en hög ruin med delvis behållna fönsteröppningar, samt ett högt torn vid ruinens södra sida. Nu mera utgöres slottet af snart sagdt endast en stenhög.

Under 1700- och in på 1800-talet har Stegeholm användts
för hvarjehanda ändamål, såsom skeppsvarf, tjärhof, upplagsplats för ballast m.m. Först för ett 10-tal år sedan började
man allvarligen tänka på att förskaffa den minnesrika holmen
ett värdigare utseende, och sedan riksdagen och regeringen
ingått på en framstäld begäran, att staden måtte få förvärfva
eganderätten till densamma, grep man under hösten 1886 verket an. Staden öfverlät sin rätt under en tid af 40 år till
»Sällskapet för Vesterviks försköning» och detta sällskap, som
dock knappast haft att förfoga öfver andra medel än de, som
genom insamling, basarer och dylikt kunde anskaffas, har
under denna tid nästan åstadkommit underverk å den förut så
ruskiga holmen. Den har rundtom försetts med strandskoning
af sten, en ansenlig mängd matjord har påförts, gräsplaner
hafva anlagts och en mängd träd och buskar planterats m.m.,
så att holmen numera presenterar sig som en den täckaste och
behagligaste promenadplats. Inne i ruinen har en rymlig
borggård blifvit uppröjd, de gamla förfallna källarne hafva
rensats från nedfallen sten och murbruk, och uppe på murarne
ha anordnats bekväma sittplatser, därifrån man har en härlig
utsikt öfver den vackra Gamlebyviken. Utanför ruinen hafva
åtskilliga buskager och grupper af mångåriga blomsterväxter
planterats, och de gamla förfallna murarne äro mångenstädes
öfverspunna med slingerväxter. Också har holmen numera
blifvit en kär tillflyktsort icke allenast för stadsborna, som
efter dagens mödor gärna taga sig en promenad där, utan äfven
för de många resande och turister, som sommartiden uppehålla
sig eller på genomresa stanna i den lilla täcka staden.

<i>P. Ldn.<\i>

Om Borås-trakten och ångaren »Svanen».

Borås-trakten är en bland de täckaste och mest omväxlande
i södra delen af vårt land. Här och där små sjöar mellan
ganska höga berg. Till den norr om staden belägna Öresjön
kunna vi komma med bantåget, stora landsvägen till Långesten (ett utvärdshus med vacker utsikt öfver Öresjö), landsvägen till Almenäs eller, den mest intressanta och vackra färden, med den nya ångslupen »Svanen». De båda senare farlederna gå utmed de granna Ryaåsarne. Klättra vi upp på
någon af dess högsta punkter, ha vi framför oss en ganska
vidsträckt tafla med den lilla staden inbäddad i grönska och
dess höga fabriksskorstenar, vittnande om den betydande industri, där bedrifves. Djupt ned ligger den, och rundt omkring
resa sig allt högre och högre skogklädda berg.

Fortsätta vi åt Öresjö till, passera vi täcka villor utmed
Viskan och finna vid sjön det vackert belägna Almenäs med
den lilla förtjusande ön Fiskartorpet. De höga omgifvande bergen göra ett anslående, för att ej säga storartadt intryck på
hvarje besökande. Också vimla stränderna af lustresande på
sön- och helgdagar, då många små segelbåtar gifva lif åt den
vackra taflan. Vid sjöns västra strand ha vi den ena af de
genom Bjurstens roman bekanta Gyltas grottor. Den andra
och mer sevärda ligger midt emot vid högra stranden ej långt
från Skogsryd. I den kunna flere personer få rum. En
vacker vy öfver sjön djupt ned och närmaste trakter fröjdar ögat.

Vi återvända till Almenäs och taga ett par dagar på oss
till en vandring rundt Öresjö på de omgifvande åsarne. Öfver
Fagerhult och Örekullen komma vi till Lida och Hallvik, i
hvilkas närhet en märklig klyfta finnes, kallad »Svinetrånga».
Därifrån stiga vi ned till Asklanda och Fristads station, hvarifrån vi kunna komma till staden med kvällståget. Vi föredraga dock en tur öfver Gingrids höjder, göra en titt ned i
Krycklings dal med sina ovanligt stora och frodiga ormbunkar,
styra kosan öfver Knektås till Hyberget, 1,075 fot öfver hafvet,
där en storartad utsikt öfver hela Viskadalen låter oss se kustbergen vid Varberg. Därifrån ha vi 3/4 mil till staden, och
nedför bär det i branta backar. I »hotell Borås» lilla trädgård
kunna vi sedan hvila ut och vederkvicka oss, med all säkerhet
nöjda med färden.

Söderut från staden ha vi den djupa Hofradalen utmed
Borås-Svenljunga järnväg mellan Roppered och Hillared. Från
Hillared kunna vi få skjuts till Festeredssund, hvarifrån en
ångslup går till Ulricehamn.

Utmed järnvägen till Varberg förtjenar Viskafors i hög
grad en påhälsning. Ett vackert fall och en anslående tafla
ned öfver Viskadalen.

Kunna vi utsträcka färden till Björketorps station, stiga
vi upp på den närbelägna Gallåsen, 600 fot högre än stationens
läge. Vi följa en banad väg och gå till vänster om en mosse
upp på själfva »Kullen». Vi ha här från den stora platån en
fri och utan öfverdrift <i>storartad</i> utsikt. Omkring 5 mil se vi
åt alla håll och kunna vid klart väder räkna 22 kyrkor mellan de rundtomkring upptornade bergen.

Vi vilja ej försumma den vackra vägen västerut från Borås
och låta därför Oskar Johansson eller Edlund i goda vagnar
skjutsa oss till Olsfors, 1 1/4 mil från staden. Utmed Viaredssjön slingrar sig vägen fram utefter branta, höga berg genom
en vacker natur. Järnvägen till Göteborg skall stryka fram
just genom denna vackra passage.

Önska vi i stadens närhet få en öfverblick öfver den, gå
vi upp på Tokarps berg eller straxt invid Vesterbro Krokshall.
Äfven från öfre våningen af tekniska skolan kunna vi se hela
den lilla staden från en fördelaktig punkt.

Efter dessa små färder skola vi finna, att den lilla idoga
och framåtskridande staden är så belägen, att den ej med
gamle Palmblad kan sägas ligga i endast »en ofruktbar trakt».
Ångaren "Svanen". (Viska-ån och Öresjön).

Ångbåten »Svanen» trafikerar Viskaån och den en half
mil norr om Borås belägna Öresjö. Den passerar därvid omkring 20 minuters färd från staden på jernvägsrails förbi Ålgårds fall. För att undvika slussar har båten konstruerats så,
att den med sin egen maskin liksom ett lokomotiv går vid
sidan af fallet.

Det är en högst egendomlig syn, då ångbåten säkert och
stadigt med passagerarne ombord höjer sig ur vattnet och knogar åstad på sina hjul, hvilka sticka till hälften ut ur bottnen.
Propellern svänger under tiden rundt i luften.

Båten är flatbottnad med styf bäring och kan bekvämt
taga några och sextio passagerare. Systemets uppfinnare är
lektor C. J. Magnell i Borås.

Ångbåten kommer under sommarmånaderna att dagligen
göra turer till och på Öresjö, en ovanligt vacker passage med
anslående scenerier.

<h1>Om proviantering för turistfärder.</H1>

Af D:r <B>Max Vogel</B> i Meran,
Svenska Turistföreningens Generalombud i Österrike-Ungern.

En turists förplägning har att rätta sig efter näringsteorierna 
och efter erfarenhet inhämtad under vandringar och
expeditioner, men måste äfven taga hänsyn till det utrymme,
som ränslar och väskor ha att erbjuda.

Näringsteorierna hafva sedan Liebigs tid undergått stora
förändringar. Det af denna genialiska kemist för en normal
människa uppställda höga behofvet af ägghvita och kväfve, har
visat sig vara en villfarelse, och har af Molscott och Voit,
samt nyligen af Hirschfeld blifvit faststäldt till 40 gram för
människa per dag. Det är icke omöjligt att en frisk människa
skulle kunna nöja sig med ännu mindre ägghvita dagligen,
och det är därföre oriktigt att vid beprisandet af näringsmedel
alltjämt framhålla kväfvet. Liebigs, såsom falsk erkända lära,
inverkar dock genom auktoritetstro ännu så betänkligt, att
mången sträfvar efter så kallad <i>roborierande</i> diet. Nu för tiden
förtär man i allmänhet alltför mycket ägghvita i kött, ägg,
mjölk, ost och alla möjliga extrakter och konstprodukter.

Man har emellertid lärt sig, att de s. k. kolhydraterna:
stärkelse, socker och fett, äro fullt lika berättigade näringsämnen
som de kväfvehaltiga substanserna. Man har ända till sista
tiden förbisett -- såsom kemiskt ovägbara -- den höga betydelsen 
af de aromatiska föreningarne hos de så kallade luktämnena, 
hvilka mäktigt reta aptiten, verka på slemhuden och
kittla gommen, samt äfven - såsom stridande mot fysiologiens
så högt uppburna förbrukningsprincip -- de fyllnadsämnen,
hvilka, genom tryck och retning af tarmens peristaltik, indirekt
bidraga till matsmältningen. Att man slutligen i sin 

själfklokhet äfven förbisett näringsämnenas askbeståndsdelar, de s. k.
näringssalterna, bar bittert hämnat sig genom öfverhandtagande
af skrofler och rachitis, af tandsjukdomar, hårfällning och neurothemi.

Först på sista årtiondet hafva insiktsfulla, praktiska vetenskapsmän 
med alltmera stigande säkerhet hänvisat på näringssalternas 
värde såsom föda, samt på det faktum, att dylika föreningar 
förefinnas i högsta procenthalt hos <i>grön sAlad, bladgrönsaker, 
rötter, bär</i> och <i>frukter</i> af alla slag. Men vid kokning 
blifva de lättlösliga näringssalterna åtminstone hos grönsaker 
genom vattnet till stor del utlutade och kunna ingalunda,
ersättas af det på organismen helt annorlunda verkande koksaltet. 
Vill man rätt draga nytta af grönsaker, så fordras en
kokreform.

D:r H. Lahmann, den bekante bomullsreformatorn, har vid
sin stora, af 1,000 patienter årligen besökta kuranstalt »Weisser
Hirsch» vid Dresden, uppnått lysande resultat genom kurer med
riktigt afpassad, näringssaltrik föda åt såväl sjuka som friska
äfvensom uppväxande barn. Hans uppseendeväckande iakttagelser 
och intressanta slutledningar finnas antecknade i hans 
betydande verk: »Die diätetische Blutentmischung als Ursache
aller Krankheiten», hvilket rekommenderas åt såväl läkare som
andra.

Alltså måste vi -- så lära nuvarande näringsteorier -- vid 
våra måltider fordra, att ägghvita, kolhydrater och näringssalter 
stå i riktigt förhållande till hvarandra, samt att såväl
luktämnen som fyllnadsämnen finnas för handen. Såsom typ
kan gälla mjölk, barnets mjölk, och vi kunna uppnå denna
normalnäring plus det för fullvuxna tillagda fyllnadsämnet,
genom ett riktigt urval af grönsaker, frukt samt i inskränkt
mått kött och cerealier, mjölk och ägg. Kött och cerealier
äro proportionsvis fattiga på näringssalt.

Låter nu denna teoretiskt riktiga och praktiskt bepröfvade
näring ställa sig tillsammans med de speciella fordringar, som
en turist uppställer?

Hvad en alpinist för med sig, är »hjälpkost», som allt efter
omständigheterna måste dagar igenom finnas till hands. Därföre
får densamma icke intaga stort utrymme och måste vara så mycket 
som möjligt koncentrerad samt får ej innehålla ämnen, som 

reta till törst, såsom socker, salt och starka kryddor. På grund
däraf äro de vanliga rökta kötträtterna såsom »Corned beef»,
tunga o. d. i bleckdosor ej att rekommendera, utan bör företräde
gifvas åt det mildare fläsket samt åt Wages väl tillredda och
lätt användbara fiskmjöl. Detta sednare är rikare på näringssalt
än köttet af däggdjur. Men allt slags kött retar till törst.
Turisten, som ansträngd vandrar fram i hetta och solbadd, bör
så mycket som möjligt undvika kött, och endast vid rastställena
tillgripa denna föda.

Men hvad kan tjena som ersättning?

Jag svarar: en riktigt tillredd choklad.

Vanlig choklad saknar näringssalt, men är dock bekant
såsom en utmärkt, koncentrerad och hållbar spis. Jag erinrar
blott om det beröm, som D:r Frithiof Nansen under sin Grönlandsresa 
gaf åt detsamma.

Men vanlig choklad och äfven den af D:r Nansen begagnade 
peptonchokladen hafva två fel, som göra dem mindre
användbara för turister: de verka förstoppande och hafva för stor
sockerhalt, hvarigenom de blifva törstretande och få en vek,
fadd smak.

Nu har af många personer, äfven läkare, blifvit iakttaget
att choklad äfvensom cacao blandad i riktiga delar med växtnäringssalt 
icke verkar obstruerande. Sådan choklad har redan
länge förfärdigats af Hewel & Veithen i Köln am Rhein; denna
choklad och cacao borde pÅ arktiska resor fördelaktigt ersätta
pepton-chokladen, som på visst sätt är, om jag så får säga, en
pleonasm: ägghvita till ägghvita, under det näringssaltchokladen
utgör endast den fullt värde ägande produkten.

För alpinisten är detta fabrikat likväl ännu för sött; han
måste hafva matchoklad. På min tillstyrkan har nu samma
kölnerfirma framställt en s. k. »Wanderchocolade» som är neutral,
icke söt, men likväl aromatisk, och, till följd af inblandadt
näringssalt, icke förstoppande. Den har nu blifvit pröfvad af
både tyska och österrikiska turister samt erhållit rekommendation 
af alpföreningens presidium. Genom en lätt tillsats af
kaffe, som den innehåller, får den en kraftig smak och verkar
upplifvande, så att den till och med användts af bergbestigare,
hvilka eljest icke vilja veta af choklad.

Sådan vandringschoklad jämte knäckebröd eller föga sockrad 

biscuit (måhända Albert-cakes) förslår fullkomligt till hjälpkost,
står i öfverensstämmelse med teorien och tager föga utrymme.
Medför man därtill för omväxlings skull något torkade, goda
äpplen, sådana som så förträffligt beredas i Rhentrakten, eller
damascener aprikoser, som svälla ut och blifva mjuka i endast
kallt vatten, eller rhensk »Obst-kraut» (osockrad inkokt äppelsaft) 
så har man nog för att kunna hålla ut veckor igenom.
Mot solstyng och utmattning kan äfven citronsyra rekommenderas, 
som utspädd med vatten utan tillsats af socker verkar
säkert törststillande och bevarar från det skadliga drickandet af
mycket vatten. Den, som tycker om sött och ej lider af törst,
kan också använda dadlar och fikon till omväxling.

Sådan näring är den riktigaste vid nödvändighetsfall, dock
är därför ingalunda sagdt, att den förut omnämnda köttmaten
skall vid mindre svåra förhållanden helt och hållet utlämnas.
»De gustibus non est disputandum» -- här är blott fråga om att
angifva den mest praktiska och sunda hjälpkost eller nöddiet.

Af samma skäl borde aldrig spirituösa, som verkar först
hetsande och sedan slappande, medföras. Något starkt vin eller
konjak såsom sista hjälpmedlet vid stor fara, men endast då, kan
medföras på svårare turer. Eljest bör man föredraga s. k. mathee
framför kaffe och vanligt te. Denna sydamerikanernas nationaldryck 
verkar upphäfvande -- och det behöfver turisten -- men
hetsar ej. Det är ett faktum, att »Gauchos» kunna lefva många
dagar på bara mathee, och med tillsats af citronsyra och socker
i måttlig mängd är det välsmakande äfven för den därvid ovane.
Citronsaft och citronsyra bör turisten alltid hafva till hands;
därmed förbättras dåligt vatten, mat och sallad kunna därmed
kryddas, vidare hämmas därmed lättare blödningar, i synnerhet
näsblod, äfvenså tvättas därmed spröda händer.

När alltså choklad, knäckebröd, biscuit, torr frukt, mathee
samt eventuelt konservkött och konjak äro mer än tillräckliga
för en turists sjelfförplägning, så förefinnes icke något skäl,
äfven om utrymme och förhållanden skulle medgifva det, att
medföra något vidare af den rikhaltighet, som man borde finna
vid turisthyddorna och alp- eller landsvägsvärdhusen.

Utrustningen af hyddor och andra hus, som betecknas
såsom uppehållsort för turister, lämnar ännu utomordentligt
mycket öfrigt att önska i afseende på förplägningen. Då en

turist ofta måste, efter länge ihållande dåligt väder,
naturhändelser, olycksfall o. d., uppehålla sig flera dagar i en
ensam trakt, så borde åtminstone vara så stäldt, att han kunde
erhålla en sund och omväxlande föda. Här gäller i första,
rummet att söka öfvervinna värdshusvärdarnes liknöjdhet, och
handelsresande, som äfven fara omkring i de glest
befolkade turisttrakterna, borde uppträda som lärare till gagn för saken.
Under många år har jag bemödat mig, ehuru jag icke har
några handelsintressen, att i Österrikes alptrakter sprida »mera
ljus» öfver främlingars ändamålsenliga och mångsidiga
förplägning i aflägsna delar och i småstäderna. Det har lyckats»
mig på flere ställen, där jag påträffat god vilja och intelligens.
Den som t. ex. kommer till Österrikes vackraste vattenfall längst
bort i hörnet af Oberprinzgau, till Krimml, skall finna att hvarje,
äfven den enklaste, måltid därstädes är en njutning. Huru,
mycket lättare skulle icke en intresserad köpman kunna ordna
dessa förhållanden, så mycket mer som materialet, såsom
nedanför skall visas, verkligen är så stort, att det skulle väl
löna sig att bringa dessa artiklar i handeln. Man behöfver ju
blott nämna de fabrikanter, som bäst framställa de erforderliga
varorna, för att här verka reformatoriskt. Under långa år har
jag däröfver anstalt vidlyftiga undersökningar, och de
förhållanden, i hvilka jag står, böra afvisa från mig hvarje
misstanke om reklam, då jag i det allmännas intresse angifver de goda
källor, som jag funnit lämpligast.

De allmänna förhållanden, hvilka jag ansett såsom
måttgifvande vid en turists utrustning, måste äfven tagas i
betraktande vid proviantering af hyddor och uppehållsställen.
Här finnes visserligen mera utrymme än i vandrarens tornister
eller ränsel, hvarför här kan inrättas ett litet nederlag, som
dock alltid bör bestå af koncentrerade, men utspädbara
födoämnen. Hittills har man såsom passande proviant i detta
hänseende lagt hufvudsaklig vikt på konserveradt kött och s. k.
ärtkorf. Må man blifva därvid, endast man följer
näringsteorierna och gjorda rön samt tillägger några andra, i synnerhet
nedannämnda näringsmedel.

Först och främst gifves det icke blott förträffliga
köttextrakter och soppkryddor (Julius Maggi & C:i, Kempthal, Schweiz;
Warnecke & Keidel, Hildesheim, Hannover), utan äfven 
buljongkapslar, medelst hvilka man med eller utan
Hildesheimselleri genast kan framställa en utmärkt 
buljong, äfvensom en förträfflig »växtbuljong» 
(Langenecker »Thalysia» Maria-Theresien-strasse, Wien), 
hvars smak man icke kan skilja från köttsoppa.
Torkade sopprötter, skärlök, allehanda torra örter, julienne
tillåta en mångfald, som kan ytterligare stegras genom
åtskilliga soppinlägg, såsom: tapioca, risjulienne, korn-, 
lins-, ärt-, hafremjöl m. m., hvilket allt man erhåller 
synnerligen godt från Hohenloheska Preservfabriken i Gerabronn, 
WÜrttemberg samt från C. H. Knorr, Heilbronn. Från den förstnämnda
af dessa firmor kan man äfven erhålla s. k. »soppkakor» (16
sorter) bestående af hoppressad köttsoppa med kryddor. Dessa
ägna sig särdeles väl för en turist, emedan de efter en kort
stunds kokning i vatten lämna en utmärkt soppa, som förut
blott mildt saltats.

Att erhålla kött och soppor i bergstrakter och öde orter
erbjuder mindre svårighet än att få grönsaker, sallad och frukt.
Här bör framhållas att torkindustrien under det sista årtiondet
gjort sådana framsteg, att hyddor och landsvägsvärdshus nu
lätt kunna förses med denna nyttiga näring. Därtill äro dessa
varor så billiga, att t. ex. preserverade unga trädgårdsärter, af
hvilka 50 gram motsvara 1/2 kg. af dyrare konserver, och som
bäst erhållas från Hildesheim, icke äro dyrare än ärterna i
färskt tillstånd och intaga blott 1/10-del af sitt forna utrymme
samt bibehålla sig utmärkt väl. Bönor erhållas bäst "från Carl
Seidel & C:i, MÜnsterberg, Bezirk Breslau, eller ock från
Gerabronn ; grönkål, wirsing, spenat och kålrötter från Hildesheim eller
Landgraf & Merlet, Bamberg, Bayern, äfvensom på näringssalt
rik hvitkål och blåkål fås förträffliga från alla dessa
etablissement, under det utmärkta morötter från Gerabronn äro jämförliga
med de färska i finhet och smak. Om man tager i betraktande
det ringa utrymme, som dessa grönsaker intaga, lättheten att
transportera dem och deras stora hållbarhet samt vidare det
hastiga tillagandet, då ingen rensning eller plockning
ifrågakommer, utan de med tillsats af vatten äro färdigkokta på en
half timma, så är antagligt, att dessa konserver skola inom en
snar framtid framtränga till äfven de aflägsnaste orter.
Visserligen är det sant, att landtbefolkningen hittills så föga brytt
sig om de grönsaker, som växa bredvid dem, och som ingenting
kosta, att de ej ens taga vara på brunnskrasse, ängssyra,
brännässla, hvilka väl låta använda sig till salad. Huru
skulle ej dessa kunna vederkvicka mången resande! I Sverige
tar man åtminstone vara på skogens svampar, hvilka, såsom
t. ex. murklan, anses som en läckerhet; sådana utskickas
visserligen torkade i handeln af tyska fabrikanter, men på
kontinenten, hvarest de rikligen växa, användas de ej ens af
de fattige!

Jämte dessa egentliga grönsaker, gifva äfven de s. k.
leguminosa-blandningarne från Maggi en ersättning för kött, där
sådant fattas: de äro hållbara, billiga, välsmakande samt äfven
närande och lättsmälta, då de förtäras med citron-salad (af
laktuk, hufvud-salad, krasse eller kål) eller bladgrönsaker.
Detta är äfven fallet med dylika blandningar från Knorr,
Warnecke & Keidel o. a. äfvensom för leguminosa-preparat och
leguminosa-cakes från Theodor Timpe, Magdeburg, som har
mycket goda saker för hyddor att erbjuda i form af snöhvita
mjölsorter af majs, zea, rismärg och potatis. Hafre-cakes från
Gebr. Weibezahn, Fischbeck, Kreis Rinteln, samt hafrebiscuits
från Gerabronn äro lika nyttiga för vandrare som för barn.
Vid framställning af bakverk äfvensom vissa sorters bröd kan
man i stället för jäst använda ett lätt transportabelt
bakpulver (2 delar cremor tartari och l del natrium bicarbonat);
till krydda användes vanille eller amydamarin, det sista
framstäldt af D:r Chr. Bruiinengräber i Rostock; detta ersätter
bittermandlar och den eteriska oljan i dessa. Dock är
amygdarin framstäldt på syntetisk väg och derför liksom det
säkerligen ej ofarliga sacharinet en motbjudande produkt. Bättre
vore naturliga växtextrakter och salter, sådana de
framställas af D:r Naumann, Hofleverantör, i Dresden-Plaue. Dessa
produkter, som användas i de furstliga köken skola snart
vinna anklang hos de lättare tillfredsstälda besökarne af
turistrestaurationer och alpvärdshus. Sacharin bör man
undvika, och i stället använda godt socker, dock bör man i
allmänhet söka aflägsna ur detta den giftiga blåa ultramarinen.
Äfven förtjenar rekommenderas kondenserad mjölk från
Condensed Milk Company, Chur, Schweiz, såsom ersättning för
grädde och mjölk; detta innehåller renaste raffinad. För dem,
som tycka om osockrade mjölkkonserver, finnas sådana från
Aktiengesellschaft vormals C. A. Löflund, Stuttgart, som
försäljer ren Allgäuer-mjölk, endast förtätad. Älskare af
»växtmjölk» kunna använda »Vegetabile Milch» från Hewel & Veithen,
Köln am Rhein, välsmakande och icke förstoppande liksom
deras näringssalt-cacao och näringssalt-choklad. Äfven borde
man i hyddorna påträffa Meniers frukost-choklad, billig och
välsmakande, samt Suchards berömda choklad och Stochwerkes
cakes och biscuits, som icke stå efter de engelska.

Såsom ersättning för ägg finnas äggkonserver i pulverform
från t. ex. Effner i Passau; ganska hållbara. Jämte
mjölkextrakter borde man i turisthyddorna alltid påträffa
kaffeextrakt till snabbt framställande af äkta Mocca i flytande form.
Vidare d:r Bilfingers magstärkande näringssalt-kaffe (fabrikant:
C. Lamp, Stuttgart), mathee samt vanligt te i blad; konjak,
öl, vin, rom, kolsyrevatten, svagdricka, där det låter sig göra;
dessutom: ättik-essens (Walter Weisenborn, Düsseldorf) samt
ättik-olja från Speyer & Grund, Frankfurt am Main, som är
färdig att användas till salad; denna olja skyddar vanlig
olivolja från förstöring och kan, likasom kokosnötsmör, då smör
felas, använda,s att baka och steka uti. Bästa olivolja fås ifrån
Riva vid Gardasjön, der man också erhåller ett äkta turistvin,
det berömda vino santo från L. Sommadosi i Toblino (Sarche),
som är mycket bättre än s. k. madeira och sherry.

Äfven torde böra finnas i en turisthydda: torkad svamp
samt soya, (extrakt af svamp) och Tokio-soya, kokad af
japanska bönor.

Om jag nu till sist talar något utförligare om frukter, så
sker detta derför, att man är van att alltid till sist vid
måltiderna få serverad denna saftiga näring. Tyvärr betraktas frukt
mest såsom en delikatess och till och med ratas, så att mången
fullvuxen, som i sina barnaår begärligt förtärde frukt, nu
lämnar denna föda åsido. Sällan ser man numera färsk frukt
pryda en turists bord, och det kommer däraf, att han ej har
begär därefter. Turisten borde dock ha klart för sig, att färsk,
mogen frukt är det bästa törststillande medel, man kan tänka
sig; han njuter därigenom af rent, aromatiskt vatten, som
solen själf destillerat.

Beträffande halten af näringssalt, så äro smultronen bland
frukter, hvad spenaten är bland grönsaker.
I stället för färsk frukt kunna alltid användas torkade
äplen, päron, körsbär, sviskon och torkade bär af brukliga
sorter, hvilka till följd af sin prisbillighet och lättåtkomlighet
äro vida att föredraga framför de med socker eller andra ämnen
inkokta burk-konserverna. De hemmatorkade frukterna äro
härvidlag de bästa; hvad äplen och päron beträffa, så stå de rhenska
fabrikaten med sina nästan färska varor högt öfver de visserligen
billigare amerikanska torrfrukterna, hvilka de öfverträffa i både
smak och dryghet. Samma är äfven förhållandet med
katrinplommon i jämförelse med de billiga turkiska sorterna.
Framstående leverantörer äro I. H. Wirtz Söhne i Neukirchen vid
Opladen am Rhein, hvilka äfven framställa ett äppelgelé, som
med fördel ersätter honing; vidare Geschwister Diederich i
Lennep am Rhein, Hildesheimer Preservfabrik, Warnecke &
Keidel (äfven fruktsopp-kakor), samt Meer & Weymur i
Klein-Herbach am Main.

Godt plommonmos kan i hyddorna användas att bredas
på bröd samt att blandas med mjölmat.

Man får ej glömma, att torrfrukt liksom grönsaker
innehåller mycket näringssalt och sålunda, då färsk frukt ej står
till buds, alltid får användning såsom mos eller kompotter.

Efter genomögnandet af dessa meddelanden skall läsaren
finna att koncentrerings- och preserverings-industrien af
födoämnen nu för tiden nått så stor utveckling, att om blott
kännedom därom och god vilja finnas, så kan man såväl i
turisthyddorna som på de mindre värdshusen tillhandahålla
turisten en både välsmakande, omväxlande och ändamålsenlig
föda.

*
Genom Sveriges vackraste farled.

Sommarminne af Oskar <i>Lundgreni</i>.

Vi hade hunnit till <i>Eds</i> station å <i>Fredrikshald-Sunnanå</i>
järnväg och slagit oss ned på järnvägsrestaurationens rymliga
och vackra veranda.

Från Kristiania och Mellerud hade persontågen nyss rullat
in på bangården, och knappt voro kupédörrarne öppnade, förrän
perrong och väntsalar fylldes af resande.

Kring det präktigt dukade middagsbordet uppstod snart
ett brokigt virrvarr. Lifliga, utländska turister i de mest pikanta dräkter trängdes här med enkla och allvarsamma svenskar och norrmän. Gafflarne voro i liflig rörelse; man ropade
på bier, på vatten och kaffe. Alla hade så brådt, så brådt.

Ingen syntes akta på järnvägsbolagets omtänksamhet att
här gifva de resande ända till fyratio minuters middagsrast,
under hvilken man borde kunna hinna med icke blott att
stilla sin hunger och törst, utan ock att kasta en blick på
stationens vackra omgifningar.

För vår del hade vi ingen brådska. Vi ämnade nämligen
fortsätta resan på båt genom <i>Dalslands kanal</i>, och ännu hade
vi tre timmar, tills båten skulle afgå. Vi spisade därför vår
middag i lugn och ro, därunder njutande af den fria utsikten
och de vackra naturscenerierna, som omgåfvo oss.

Nedanför grönskande stup och sluttningar, mellan ekar och
hvita björkar glittrade <i>Lee</i>, hvars långa mot horisonten utbredda
spegel tycktes förlora sig i ett dunkelblått fjärran. Till vänster
reste sig en allvarsam ås med verklig urskog, som ännu ingen
yxa syntes hafva rensat, och till höger stack det vackra <i>Bälnäs</i> fram ur grönskan.

Vi frestades att i det längsta dröja kvar på denna trefna
veranda, och då vi slutligen bröto upp därifrån, skedde det,
för att vi skulle hinna taga en öfverblick af ställets öfriga sevärdheter.

<i>Ed</i>, sällsynt vackert beläget på en höjd mellan sjöarne
<i>Stora Lee</i> och <i>Lång</i> eller <i>Lilla Lee</i>, som den senare äfven
kallas, är en plats, som hittills varit föga bemärkt, men som
väl förtjenar att uppmärksammas af turister och alla, som hafva
ett öppet sinne för naturens skönhet. Onekligen har den att
uppvisa vyer, jämförliga med de allra vackraste i vårt land.
Vi finna där ett stycke äkta svensk natur. Dessa mjuka ängar
och djupa dalar, dessa kullar med sina ekar och slokiga björkar, dessa spegelklara sjöar äro gamla bekanta, som föra tanken
öfver till barndomens land; dessa mörka, hemlighetsfullt hviskande skogar, där näckroskransade tjärnar breda ut sitt sofvande
vatten i stilla drömmande ro, dessa blånande åsar med sina
dallrande dagrar väcka minnen om vinterkvällens sagor.

Minnesmärken från tider, då brödrafolken drogo i strid
mot hvarandra med farligare vapen än spetsiga pennor, saknas
icke. Emellan sjöarne Stora och Lilla Lee skönjas ännu konturerna af skansar och vallgrafvar, och helt nära järnvägen
ligger ett gammalt grått, trevåningar högt förrådsmagasin som
vittne från ofredens dagar.

Mången sägen lefver också kvar i bygden från Karl XII:s
och Karl Johans härtåg mot Norge. Den förre har lämnat
platsen ett minne genom sin, som det säges, egenhändiga namnteckning, huggen i en sten, som återfinnes strax intill järnvägsstationen under en stor och vacker ek, som bär namnet Karl XII:s ek.

Ett i geologiskt hänseende rätt märkligt förhållande är det
att af de tvenne helt nära hvarandra liggande sjöarne Stora
och Lilla Lee den förres vattenyta står 120 fot lägre än den
senares. Lilla Lee saknar såväl tillopp som aflopp. Vattnet
är i båda klart som Vätterns.

Liksom Kinnekulle och många andra af vårt lands mest
sevärda platser har också Ed ända till senare tiden varit i
saknad af de bekvämligheter, hvarpå turisterna med skäl göra
anspråk.









<tab> <tab> <tab> Från Dalslands kanal.


Sedan något år tillbaka har emellertid järnvägsbolaget
gjort allt för att undanrödja denna olägenhet.

Nu finner man vid Ed icke endast en första klassens restauration, som af den erfarna, alltid vänliga och uppmärksamma värdinnan, fru Kristina Johanson, förestås på ett sätt,
som lämnar intet öfrigt att önska, utan också snygga och trefliga rum. Då dessas antal likväl visat sig otillräckligt, uppfördes förra året ett nytt tidsenligt hotell med salong och rum,
särskildt afsedda för resande och gäster.

Man må ha sett det härligaste en storslagen natur har att
bjuda på, visst är, att man ändå skall frapperas af den öfver
förväntan vackra anblick, som möter ögat från hvarje fönster i
detta lilla turistpalats.

Låter man blicken ila ut öfver dessa vackra och fridfulla
nejder rundt omkring, låter man den dröja vid den undersköna
<i>Trolldalen</i>, mellan hvars branta, skogklädda sluttningar man
anar ro och svalka, skulle man kunna tro, att man blifvit förflyttad ut midt i naturens ensliga rike undan det myllrande
människolifvets buller.

Men där nere vid sjöstranden är lif och rörelse vid ångsågarne, och sjöns blanka vattenspegel brytes esomoftast af en
frambrusande liten ångbåt. Det är någon lastdragare från
bruken eller också den lilla nätta turistångaren <i>»Laxen»</i>, som
härifrån för de resande genom Sveriges vackraste farled --
<i>Dalslands Kanal</i>.

Ånghvisslan ekar i skogarna och bär vittne om, att kultur
och civilisation icke äro långt borta.

Vi funno, att Ed såväl i afseende på bekvämligheter som
natur ägde alla betingelser för att vara en lämplig hviloplats
för turister.

Nu ringde man för det lilla järnvägståg, som skulle föra
de resande till den närbelägna ångbåtsbryggan. Det utgjordes
af lokomotivet <i>»Lillegutt»</i> och en passagerarevagn. Vi togo
plats i denna, och så bar det af i sicksack utför en sluttning
af 150 fots höjd. Vi fingo därunder en aning om, huru man
färdas på järnväg i Schweiz' bergstrakter.

Snart voro vi ombord på ångaren »Laxen», som inom kort
vände stäfven mot sjön.

Vi gjorde bekantskap med kaptenen och orienterade oss
på båten. Det var en helt liten, men bekvämt och elegant
inredd ångare. Förut funnos fyra hytter och akterut en ganska
rymlig salong. Utom en del literära alster, framlagda till de
resandes bruk, träffade vi här ett prydligt arbete från Lindahls
fotografiatelier i Stockholm. Det var ett större album, innehållande en mängd fina vyer från Dalslands kanal. Genom
detsamma fingo vi en liflig föreställning om, hvad vi hade att
vänta af den förestående färden.

Sedan vi väl blifvit hemmastadda ombord, slogo vi oss
ned å akterdäck, där åtskilliga af våra medresande förut tagit
plats. Det var ett sällskap, som representerade flere olika
nationer. Man snackede dansk, talade tyska och engelska. Vi
sågo på hvarandra, undrande hvilket språk här kunde vara
lämpligast att använda.

Stämningen var att börja med litet tryckt. Ingen syntes
hågad att gifva uppslag till något allmänt samtalsämne. Men
så riktades med ens allas uppmärksamhet på en företeelse vid
stranden, som gaf de resande anledning att närma sig hvarandra och utbyta sina meningar.

Mångenstädes utmed de branta stränderna af Stora Lee
ser man breda vägar löpa ned mot sjön. Utför desamma låter
man de ur skogarne framforslade timmerstockarne åka kälkbacke ned i vattnet för att sedan forslas till sågverken.

Detta egendomliga transportsätt användes nu som bäst på
ett par ställen. Under väldigt brak kommo massor af timmer
åkande utför branterna och plaskade med vild fart ned i vattnet, som därvid yrde högt i skyn. Det var ett verkligt nöje
att åse detta säregna skådespel.

Som sagdt, gaf det också anledning till en gemensam konversation, och vi funno snart, att någon språkförbistring icke
var att befara. De flesta af de resande voro mäktiga flera
språk, och då så behöfdes, blef den ene den andres tolk.

Under lifligt samtal förgick tiden, och snart hade vi blifvit
förflyttade ett godt stycke utåt sjön. Denna liknar mera en
bred flod än en egentlig sjö. Han har nämligen en längd i
norr och söder af åtta mil, men är i allmänhet icke mer än
en fjärdedels mil bred. Vi hade sålunda stränderna med sina
talrika uddar på ömse sidor helt nära.

De förete att börja med en tämligen likformig tafla. Barrskog blandad med björk gifver denna en rent nordisk karakter.
Här och hvar vid vikarne sticker en enstaka gård fram. Man
kan lätt förstå, att trakten är glest befolkad, ehuru skogarne
blifvit mycket uthuggna.

Slutligen kommo vi in i en skärgård och därefter började
scenerierna att blifva mera omväxlande. Passagen mellan öarne,
hvilkas antal i Stora Lee uppgafs vara 365, påminde mycket
om Mälaren.

Länge hade vi i fjärran skymtat konturerna af Ed, men
nu stängde de många öarne utsikten åt det hållet. Efter två
timmars färd fingo vi sikte på den i slutet af 1700-talet nybygda 
<i>Nössemarks</i> kyrka, som hvit och vacker stack fram ur
grönskan. Vi signalerade Strand, vid hvars brygga vi gjorde
ett kort uppehåll.

<i>Strand</i>, en lastningsplats vid västra sidan af Stora Lee,
var förr den egentliga ändpunkten för kommunikationsleden
mellan de stora sjöarne på Dalsland och Vänern. Därifrån
leder en god landsväg till det två och en half mil västerut
belägna <i>Fredrikshald</i>. Denna väg måste med kanalbåtarne
kommande resande, som ämnade sig till Norge, färdas, innan
järnvägen mellan Sunnanå och Fredrikshald blef anlagd. Numera går den mesta trafiken öfver Ed.

Färden fortsattes i nordlig riktning under ytterligare tre
timmar. På vår förfrågan, när båten skulle ändra kurs, fingo
vi det tvetydiga svaret, att vi dessförinnan skulle passera 
<i>Nordkap</i>. Men icke det Nordkap, där konung Oscar och kejsar
Wilhelm rest minnesstenar, utan ett sjömärke med detta namn,
det nordligaste »Laxen» passerar.

Då vi nått detsamma, gjorde båten en tvär vändning åt
höger och höll sedan kurs mot öster med dragning åt söder.

Vi hade strax förut gjort en liten afstickare in på norskt
område. Riksgränsen mellan Sverige och Norge går nämligen
delvis ut i Stora Lee, så att det inträffar, att båten under sin
gång stundom plöjer norskt vatten. Nu åter hade vi kommit
öfver till Vermland.

Utsikten norrut i närheten af »Nordkap» var förtjusande.
På hinsidan <i>Foxen</i>, såsom norra delen af Stora Lee benämnes,
möttes blicken af blånande åsar, mot hvilka Fogelviks vackra
kyrka aftecknade sig som ett stort, hvitt tankstreck. Längst i
bakgrunden kunde vi skönja de buktiga konturerna af <i>Hånsfjällen</i> i Norge. Söderut skymtade ännu en mängd skogklädda
holmar likasom simmande på vattnet -- »naturens gröna tankar
i blåa vågornas famn».

<tab><tab><tab>Sluss vid Lennartsfors.


Det låg en stilla högsommarstämning öfver sjö och land,
när vi vid fyratiden på eftermiddagen lade ut från Ed. Allt
efter som timmarne skredo och solen sjönk, blefvo skuggorna
längre och längre och belysningen allt egendomligare. Vid ena
stranden föll solljuset på och strödde silfver öfver böljorna,
som lekte bland stenar och vass. Den andra kastade sin djupa
slagskugga i sjön och gjorde vikarna så mörka och allvarsfulla.

När vi nu åter gledo in mot hamn, sjönk solen mot horisonten. Med aftonrodnadens rika färgspel till bakgrund bildade de skogklädda höjderna en vacker silhuett bakom oss.
Framför oss låg <i>Lennartsfors</i> i sommarkvällens frid.

En   arbetsklädd   folkskara   vid   stranden tydde på, att en
fabriksanläggning fanns i närheten. Då vi gått igenom trenne
slussar och kommit ut i <i>Leelången</i>, visade sig också till vänster om kanalen och fallen storartade fabriksbyggnader jämte
Lennartsfors ståtliga herresäte.

<i>Lennartsfors</i>, som förr burit namnet Ränkefors, är beläget
i sydvästra Vermland, en knapp halfmil från gränsen mot
Norge och vid Stora Lees aflopp i Leelången, hvilket här bildar
en fors af 29 fots fallhöjd.

Anlagdt af norrmän först som sågverk blef det sedermera
efter öfvergången i svenska händer ombygdt till järnbruk med
masugn, räck- och smältsmedja samt stålugn. Detta nedlades
i början af 1870-talet. Nuvarande trämassefabriken anlades
1886-87 af J. N. BIESÈRT.

Af förutvarande svenska ägare må nämnas: Lennart Uggla,
Sahlin, G. Bäärnhielm och Joh. Ekman. Nu äges stället af
J. N. Biesèrt & Son. Disponent är ingeniör Biesèrt.

Omkring en half mil söderut från bruket synes den å
västra stranden af Leelången belägna <i>Trankils</i> kyrka.

I omnejden finnas många skogstjärnar och småsjöar, däraf
den en mil långa <i>Blomsjön</i>.

Bland en mängd holmar och skär i de s. k. <i>Smögesunden</i>
mellan Foxen i norr och den egentliga sjön Stora Lee i söder
finnes en strax bredvid farleden liggande större ö, benämnd
<i>Tullön</i> -- omkring tre fjärdedels mil sjöväg från Lennartsfors
-- å hvilken förr i tiden varit tullplats med kanoner och flera
mans bevakning. Från denna tid finnas ännu kvar därstädes
tvänne kanonvallar och andra minnesmärken. Farleden på
östra sidan om ön var då afspärrad medelst kättingar.

Från berget vid västra sidan af kanalen har man vid klar
luft en härlig utsikt öfver den närmaste bygden och sjöarne.
Långt upp i nordväst mot norska gränsen skönjas de väldiga
fjällen.

<i>Leelången</i> är till formen lik Stora Lee. Längden är öfver
sex mil, men bredden icke öfver tre fjärdedels mil. Stränderna
äro höga och skogbeväxta. Öfver allt finnas utskjutande uddar
och här och hvar små holmar.

Ut öfver den blanka vattenytan styrde nu »Laxen» för
full maskin sin kurs. Hvarje vindfläkt hade dött bort, och sjö
och vikar och sund bildade en enda stor spegelyta, genom
hvilken ångaren skar sin breda fåra.

Där kom en helig sabbatsro öfver all naturen, och vi sutto
länge likasom i andakt. Det var svårt att slita blicken ifrån
denna tafla af sagolik frid och stillhet. Men för att samla
friska krafter för morgondagen drog sig småningom den ene
efter den andre af medpassagerarne från däcket ned till bäddarne i salongen och hytterna.

Slutligen blef jag ensam med en dansk herre, som jämte
sin unga fru var ute på rundresa i vårt land. Han hade aldrig
kunnat föreställa sig, att Sverige var så vackert, sade han. Vi
växlade då och då några ord, men sutto eljes försänkta i tyst
beundran.

Det var som om himlen hade sänkt sin ro ned öfver jorden.
Borta från vimlande människolif ville man glömma all äflan
och lumpen strid, glömma ve och klagan för att få erfara en
aning om den frid, som öfvergår allt förstånd.

Lef dig in i denna rofulla stämning, som dröjer hos oss
några korta timmar en nordisk sommarnatt, och du skall känna
en längtan efter att blifva en bättre människa! Du skall känna
det, som om en vänligt smekande hand lade sig öfver ditt oroliga hjärta, och som om ett tindrande öga däruppe droge din
blick och dina tankar till sig. Hela ditt inre jag lyftes opp
från detta jordiska till en renare sfär, där du skulle vilja dröja
för evigt. Själen svingar vingen till flykt mot sitt hem. Ditt
bröst fylles af en underbar längtan, som du icke själf förstår.
I denna längtan trånar all naturen, och däraf kommer sig
detta suckande vemod, som vi städse spåra både i vår egen
och naturens barm; däraf denna mollton, som dallrar i alla våra
folkvisor.

Nu ljöd ånghvisslan. Det ekade vid stranden och långt
bort i skogarne. Kaptenen kommenderade: sakta! Propellern
lugnade sig, och båten sköt af egen fart in genom smala sund,
vaktade på ömse sidor af höga barrträd. I den dunkla viken
framför oss skönjde vi snart flere ljus och däribland en elektrisk låga, som kastade sitt hvita sken öfver det darrande
vattnet.

Likt ett trollslott inom skogens mörka ram stack Gustafsfors bruk fram.

<i>Gustafsfors</i> med sitt stora kemiska pappersmassebruk äges
af ett aktiebolag. Disponent är brukspatron JOH. EKMAN.

Detta bruk ligger alldeles på gränsen mellan Dal och
Vermland vid en älf, som förenar Leelången med den stora
sjön <i>Västra Silen</i>. Genom kanal och slussar är denna älf
segelbar, hvarför man härifrån med båt kan komma in först i
<i>Västra</i> och därefter i <i>Östra Silen</i>. Båda dessa vatten med
sina skogiga, höga stränder och många öar äro mycket berömda
för sin skönhet. Vid den förra sjöns nordliga ända ligger <i>Silbodal</i>, hvarvid en så sorglig hågkomst står fäst, och söderut
finna vi på ena stranden <i>Vårviks</i> kyrka och midt emot densamma på sjöns andra strand <i>Krokfors</i> vackert belägna egendom med sågverk och kvarn. Vid den senare märkas <i>Silleruds</i>
kyrka och <i>Karlsfors</i> bruk.

»Laxen» gick emellertid nu icke in i Silsjöarne. Efter ett
kort besök vid Gustafsfors kommenderades åter: sakta framåt!
Långsamt och högtidligt gled båten ut genom de trånga sunden och fortsatte sin väg söderut.

Midnattstimman var nu inne. Jag smög mig ned i salongen för att luta mig till hvila. Men i mina tankar och i min
dröm stod minnet af den gåtfulla sommarnatten, af dessa
skumma vikar och hemlighetsrika moar; och sägner från gosseår om skogens huldror, om fagra älfvor och spelande Näck
gingo igen.

Jag förstod, huru de kunnat växa upp i folktron, dessa
sägner, och kände, huru ens tankar än i dag kunde snärja sig
fast vid daggig äng och vid furumons sofvande tjärn eller
glömma sig kvar bland vikarnes skuggor. Vid gamla och nya
syner vaknade åter den fosterlandskärlek, som aldrig kan dö,
och jag slumrade in med en känsla af, att jag måste älska
mitt fagra land, hvarthän än vägen bär. -- -- -- -- -- --

Kedan före kl. 5 följande morgon blefvo vi väckta, och
samlades så småningom alla åter på akterdäck, där vi snart
mornade oss vid kaffebrickan.

Tidigare på morgonen hade det regnat och åskat. Men nu
bröt solen fram ur splittrade moln, bakom hvilka en klarblå
himmel visade sig. Allt bådade en vacker dag. Vi andades

med oändligt välbehag den friska, rena morgonluften och kände
huru den smög hälsa och kraft i hvarje fiber. Det kom en
doft af vax från slokiga, unga björkar och ozon från barrskogen.

Vi spanade ut öfver relingen mot ett landskap, inför hvars
skönhet vi häpnade. Det låg där så rentvaget, så friskt och
fagert i tidig morgonstund, och det spratt af lif vid solens smek.

Vi gingo nu från <i>Bengtsfors</i>, där ångbåten legat stilla
sedan kl. 1 på natten. Här finnes en mindre såg och kvarn,
men för öfrigt är den stora vattenkraften oanvänd. Platsen
har poststation och handelsbod.

Sedan vi passerat tvenne slussar, den 20:de och 19:de slussen
från Vänern räknadt, fortsattes vår väg bland de härligaste och
mest omväxlande naturscenerier. Leende ängar med fina, smidiga hängbjörkar stucko bjärt utaf mot höga berg med allvarsam gran och fur. Än hade vi framför oss ett landskap med
mjuka konturer i sydländsk stämning, än ett stycke norrlandsnatur med brusande älf och skummande fors, med blånande
ås vid ås. Här gled båten fram i kanalfårans lugna, tama
vatten, där strax på andra sidan kanalbanken brusade strömmen förbi oss i vild, ohäjdad fart, än bred och jämn, än skummande yr.

Voro naturscenerierna, som under gårdagens färd mötte
oss, hvarandra tämligen lika, så blefvo de nu så mycket mera
omväxlande. I stället för de sköna, men vilda och ödsliga
stränderna vid Stora Lee och Leelången hade vi nu omkring
oss mera odlade och fruktbara nejder. Sedan vi passerat
<i>Bengtsforshöljen</i> och andra mindre höljar (hölj = stilla vatten
mellan forsarne), fingo vi vid sextiden syn på en mängd välbygda hus, som dels i hvitt, dels i rödt tittade fram mellan,
träden. Det var <i>Billingsfors</i>, där vi åter hade slussar att genomgå. Då vi kommit igenom dessa, öppnade sig framför oss den ståtliga <i>Laxsjön</i> med sina vikar, uddar och höga, skogiga
stränder, hvilka till dennes glittrande spegel bildade en jätteram, på hvilken vi som infattningar kunde skönja ett par af
vårt lands vackraste egendomar: <i>Billingsfors</i> och <i>Baldersnäs</i>.

<i>Billingsfors</i> äges af Baldersnäs bolag. Disponent är AUG.
LÅFTMAN. Här finnes ett storartadt kemiskt pappersmassebruk,
ett mindre sliperi, såg, kvarn och mekanisk verkstad; bostad
för provinsialläkaren samt apotek, handelsbod och postkontor.
Dessutom märka vi Billingsfors gamla manbyggnad till höger
och den nya, uppförd i villastil till vänster om farleden. Strax
intill den senare reser sig <i>Kasberget</i>, från hvilket man har en
vidsträckt och härlig utsikt öfver sjön och den vackra nejden
däromkring. På en liten holme till höger har Billingsfors lilla
kyrka fått en särdeles vacker och fridfull plats. Fem kilometer
från Billingsfors är <i>Skåpefors</i> bruk, beläget vid sjön <i>Svärlångs</i>
utlopp i Laxsjön. Där finnas sågverk och tegelbruk.

<i>Baldersnäs</i>, som numera äges af det efter egendomen uppkallade bolaget och för närvarande arrenderas af Henry Wærn,
son till presidenten Wærn, som här med sin familj har sin
sommarbostad, intager utan tvifvel en af de mera framstående platserna bland vårt lands märkligaste herresäten. Naturen och konsten hafva här i rikaste mått slösat sina håfvor.
Berg och skog, sjö och strand och glittrande våg äro här icke
nog för att fägna blicken. Allestädes mötes ögat af öfverraskningar, som en utsökt smak och ett odladt konstsinne åstadkommit genom en mängd i sitt slag ganska egendomliga anläggningar. Så träffar man i den milsvida parken egendomliga
grottor inhuggna i berget, konstgjorda dammar, märkvärdiga
tempel, kiosker och lusthus.

Saftiga gräsmattor, smakfulla blomsterrabatter, dyrbara
fruktträd, omsorgsfullt ordnade drifbänkar och växthus vittna
om, att trädgårdsmästarens konst här står i sitt flor. Botanisten
öfverraskas också af en mängd sällsynta arter ur blomstervärlden, hvilka hitflyttats och funnit en tacksam jordmån.

Att här gifvas föremål nog till njutning och beundran för
det skönhetsälskande sinnet, finna vi snart. Men äfven för
tankar och intressen i rent praktisk riktning, finnes här ett
rikt och tacksamt fält.

Baldersnäs är nämligen icke en lustgård blott för konst
och lyx. Det är en mönstergård i alla afseenden och har att
framvisa ett bland de bäst skötta landtbruk, man gärna kan
tänka sig. Därom vittna också vidsträckta och välskötta åkrar
och ängar, präktiga och propra mejeri-, ladugårds- och stallbyggnader samt hönsgårdar.

Ville man närmare bese och taga lärdom af alla dessa
praktiska anläggningar, och ville man i fulla drag riktigt njuta
af all den naturens och konstens skönhet, som här i så rikt mått
flödar, så skulle man verkligen behöfva god tid därtill, kunna
slå sig lös för att i lugn och ro en hel dag eller någon längre
tid få vandra omkring på dessa för iakttagelser så rika fält.
Men »Laxen» ligger stilla här blott en half timme, under hvilken man naturligtvis jäktar från det ena stället till det andra
för att få se någonting nytt, någonting öfverraskande, någonting ännu skönare än det, man senast såg. Det totalintryck,
som den resande på detta sätt får af det ryktbara, outsägligt
vackra Baldersnäs, blir emellertid det allra bästa, och hos en
hvar med öppet sinne för konst och natur, måste de skiftande
intrycken smälta samman till en tafla, som aldrig kan glömmas.

Är det någon sanning, att den yttre omgifningen har inflytande på människosinnet, så skall den förvisso här mycket
underlätta ens bemödanden att efterfölja uppmaningen, som
den i en af parkens klippor uthuggna sentensen, gifver främlingen:

»Hospes! Peninsula hæc, quum amæna tibi ridet, curas
omitte!»

(Gästvän! När denna ljufliga halfö ler emot dig, låt sorgerna fara!)

Ut öfver Laxsjöns lugna yta styrde nu ångaren åter för
full maskin sin färd mot nejder och stränder, som i vild skönhet täflade med hvarandra. Efter tjugu minuter uppnådde vi
<i>Långbron</i>. Därifrån var utsikten rent af bedårande. Bakom
oss låg Laxsjön, återspeglande sina sköna stränder, framför oss
sågo vi floden i brusande fart stupa utför branterna.

Vid <i>Långbron</i> har kanalens ingeniör, AUG. NILSON, sin bostad, särdeles naturskönt belägen på en holme emellan kanalen
och strömmen. Cirka tre kilometer västerut därifrån ligger
<i>Dingelviks</i> gamla herresäte, som numera äges af P. LARSON i
<i>Thorskog</i>. Bland förutvarande ägare må nämnas Lewenhaupt,
Ramel, Saint Cyr och löjtnant Wannérus.

Genom en sluss, som hade ett utomordentligt vackert läge,
kommo vi in i <i>Långbrohöljen</i>, hvilken vi öfverforo på knappa
tio minuter. Därefter hade vi att passera fem slussar vid
<i>Långed</i>, som genom ytterligare en sluss och en hölj skiljes
från det strax bredvid liggande <i>Katrineholm</i>. Under slussningen lämnas de resande tillfälle att taga en spatsertur utmed
farleden, som här går fram genom vackra pass med täta löfhvalf.
<i>Långed</i> har sedan gammalt varit sågverk. År 1874 anlades där äfven ett större pappersmassebruk med tio stycken
slipmaskiner, af hvilka dock hälften under de senare åren förändrats i och för tillverkning af papper, hufvudsakligast tapetpapper för export.

Nuvarande ägare af bruket är Långeds aktiebolag, i hvilket Baldersnäs bolag, presidenten C. F. WÆRN och öfversten
PAUL MELIN äro de förnämsta intressenterna.

<i>Katrineholm</i>, som likaledes äges af Baldersnäs bolag, har
kvarn och sågverk samt träullsfabrik. En kilometer därifrån
ligger den vackra egendomen <i>Enet</i>. Denna, som för omkring
100 år sedan tillhörde en från Finland hitflyttad man vid
namn BLOCK, äges nu af hans sondotter, enkefru OLSSON.

Har man sinne äfven för den mänskliga idoghetens rörliga
lif, bör man icke försumma att göra ett besök vid någon af
dessa många storartade industriella anläggningar, som finnas
här och hvar utmed strömmarne. Utom en mängd kvarnar,
sågverk och järnbruk finnas här många af vårt lands större
pappers- och trämassefabriker. I de senare kan man få se,
huru skogens träd så småningom bearbetas till ett tunnt, glänsande hvitt pappersark. Massor af timmerstockar, hopfogade
till s. k. mosar eller också fritt flytande omkring i strömfåran,
möta blicken öfver allt. Genom sjöarne, höljarne och älfvarne
på Dal gå nämligen storartade flottleder. Särskilda rännor och
kanaler äro också flerstädes anlagda för desamma.

Arbetet vid all den myckna timmerflottningen och vid
dessa storartade fabriksanläggningar, alla synnerligen vackra
resultat af mänsklig flit och företagsamhet, gifver åt landskapet ett rörligt lif och en prägel, som mycket påminner om
Norrland, samt bidrager till att gifva de resande intryck af en
rastlös verksamhet och ett välburget folk.

Från Katrineholm kommo vi ut i den trefjärdedels mil långa
<i>Råvarpen</i>, en sjö med branta, skogomkransade stränder: På en
gång tränga sig dessa tillsammans. Det syntes, som om ångaren
skulle styra rakt in i en skuggrik vik med väntande hamn.
Men så öppnar sig med ens det trånga passet vid <i>Buterud</i>,
och man har åter i sin närhet en af dessa förtrollande taflor,
på hvilka denna farled är så rik. Se blott till vänster, huru
en skummande liten skogsfors lekande yr tumlar ned under
det täta löfverket för att stänka sina glittrande pärlor än öfver
blad och grönska, än ut öfver den lugna vattenytan!

Genom kanal och sluss vid Buterud gled båten ut i <i>Åklången</i>. Denna sjö är endast en half mil lång och mycket
smal, hvarför den påminner om en större flod. Han buktar
sig behagligt fram mellan skogiga stränder.

Efter tjugu minuters färd från Buterud voro vi framme
vid det i så många hänseenden märkliga <i>Håfverud</i>. Här har
båten att passera fyra slussar jämte den så kallade aqvædukten,
hvilket tager en tid af omkring fyrtiofem minuter, hvarunder
de resande hafva tillfälle att gå i land för att bese platsen,
som är en af denna farleds mest beaktansvärda.

Hvad som här först tilldrager sig uppmärksamheten är
<i>aqvædukten</i>, en stor järnränna, som leder kanalen öfver den
brusande forsen. Denna samfärdsled är ett af dessa ingeniörsvetenskapens mästerverk, som slår åskådaren med häpnad och
som tydligt visar honom människoandens öfverlägsenhet. Det
trånga passet vid Håfverud trotsade länge ingeniörernas skarpsinne, då det blef fråga om att medelst en segelbar kanal förbinda
de båda vattnen ofvan och nedom fallen. På ena sidan om desamma var bottnen ej nog fast för en slussbyggnad, på den andra
reste sig hindrande höga, branta berg. Det var omsider öfverste
NILS ERICSSON, som öfvervann dessa svårigheter genom att leda
kanalen midt öfver fallen. I en jättestor järnlåda -- 36 meter
lång och 4,5 meter bred -- hvilken hvilar endast på landfästena, flyter ångbåten öfver från den ena sidan af strömmen
till den andra, hvarest kanalfåran sedan genom slussar ledes
ned till lugnare vatten. Det är i sanning en egendomlig anblick att se fartyget i aqvædukten liksom simmande i luften
högt öfver de brusande vattenfallen.

Sedan vi beundrat detta mästerliga kanalverk, skyndade
vi att taga öfriga sevärdheter i betraktande. Vi behöfde endast kasta en blick tillbaka öfver Åklångens lugna vatten eller
framåt, där vi sågo de skummande och rykande vattenmassorna under vildt dån störta ned mot en fager dal, för att finna,
att vi hade omkring oss en öfver förväntan storslagen och vacker natur. På ömse sidor om aqvædukten resa sig klipporna
höga och branta. Vi kastade en längtande blick ditopp till
klippans topp, där ett litet tempel aftecknade sig mot himlens
blå. Med kaptenen i teten tågade vi också dit, och tack vare
de sicksackformigt anlagda vägarne och de präktiga trappgångarne med sina ledstänger, blef färden mindre ansträngande,
än vi förmodat. Och för hvarje kraftfordrande steg mot höjden
fingo vi en rik belöning af allt fagrare och vidsträcktare vyer.
En mera romantisk väg än denna låter knappt tänka sig. När
vi nått templet däruppe på höjden, kunde vi fröjda oss åt en
utsikt lika härlig som någonsin den, hvilken Trollhättan eller
Kinnekulle hafva att bjuda sina besökande.

<tab><tab><tab>Aqvædukten vid. Håfverud.

Där rakt under oss speglade sig klippan i kanalfårans
lugna vatten, som lämnade en trygg hamn åt vår lilla ångbåt
alldeles bredvid de vildt brusande fallen. Där till höger hade
vi den lugna sjön, till vänster den mest romantiska dal och
långt i fjärran ås vid ås, så långt ögat kunde nå, samt längst
bort en strimma sjö med ett blånande berg vid horisonten.
Det var <i>Vänern</i> och <i>Kinnekulle</i>.

Det var ifrån denna sällsynt vackra punkt, den talangfulle
landskapsmålaren AXEL NORDGREN tog sin berömda vy af aqvædukten och det omgifvande landskapet. Ett präktigare motiv
för en tafla kan knappt tänkas.

Kung KARL XV, som ägde ett för allt skönt känsligt sinne,
lär mycket hafva tilltalats af denna plats. Till minne af hans
besök här vid kanalens invigning den 19 september 1868 står
hans namnchiffer inhugget i klippan vid aqvædukten alldeles
invid kanalranden.

Då vi återkommit från vår bergvandring, hade vi tillfälle
att också göra ett kort besök vid Håfveruds storartade fabriksanläggningar. Här har förut varit järnbruk. I dess ställe
finnes nu ett större pappersmassebruk samt en under senaste
åren uppförd fabrik för tillverkning af tryckpapper m. m.
Alltsammans äges af ett bolag.

»Laxen» hade nu passerat aqvædukten och slussarne, och
vi skyndade åter ombord. Därpå fördes vi vidare öfver tvänne
höljar och kommo efter 30 minuter till <i>Upperud</i>, där äfven
finnes trämassefabrik och valskvarn. Dessa ägas af ett bolag.
Ägare till Upperuds herrgård är AXEL H. JANSSON. Här är
äfven kamreraren för kanalen, ADOLF AHLIN, som, allt sedan
kanalen började trafikeras, skött kamrerarebefattningen, bosatt.

Sedan vi vid Upperud åter passerat tvänne slussar, styrde
vi ut öfver <i>Hjärterudssundet</i> och <i>Svanfjorden</i>, omkring hvilka
naturen är mera alldaglig, och anlände efter ytterligare 45
minuters färd till den sista slussen -- Köpmannebro sluss.
Denna har samma dimensioner som Trollhättans slussar: bredden 28 och djupet 9 fot. Alla de öfriga slussarne i Dalslands
kanal äro endast 14 fot breda och 5 fot djupa.

Efter ännu 10 minuters färd voro vi vid middagstiden
framme vid vårt närmaste mål, <i>Köpmannebro</i>, där Bergslagernas järnväg skär kanalen. Härifrån kan man fortsätta färden
norr- eller söderut med järnväg eller också med någon af de
ångbåtar, som trafikera Vänern.

På en holme midt emot Köpmannebro järnvägsstation har
de senare åren uppförts en större sågbyggnad med hyfleri. Här
tillverkas en myckenhet sleepers för kolgrufvorna i England.
Man har nu för afsikt att med sågrörelsen äfven förena snickeriverkstad. Med sitt utmärkta läge synes platsen också synnerligen lämplig för industriella anläggningar.

Vid Köpmannebro kanalstation är kanalens uppbördskontor
förlagdt. Dessutom finnes här tvänne handelsbodar, bageri och
garfveri. Fem kilometer härifrån vid sjön Ånimmens södra
ända ligger den vackra egendomen <i>Kärrkil</i>, som äges af handlanden LJUNGGREN.

Under   det  vi väntade på det tåg, som skulle föra oss 
vidare, gjorde vi besök vid Vänerns strand. Majestätiskt bredde
sjön ut sin vida yta, som här låg blek med hägrande holmar,
samt sakta krusades af en bris med böljor, öfver hvilka middagssolen strödde sin skimrande glans.

Här och hvar tecknade sig silhuetten af en seglare skarpt
och vackert mot horisonten, och där långt bortom böljorna
blånade käglan af Kinnekulle, väckande nya tankar och nya
planer i turistens håg.

Våra medresande delade sig snart i skilda sällskap med
olika mål. Några ämnade sig till Kinnekulle, andra till Trollhättan. Det var med en viss stolthet vi nämde dessa namn
för främlingarne. Med gemensam belåtenhet, som ofta funnit
uttryck i ett från hjärtat gående: »Beautiful, very beautiful,
indeed!» eller ett »Wunderschön!» det vill säga någonting
»meget pent», någonting gudomligt, förtjusande, återkallade vi
i afskedets stund minnena från vår färd genom Sveriges vackraste farled -- ett namn, som vi med skäl ansågo oss kunna
gifva Dalslands kanal.

Ty visst är, att, om äfven vid de flesta af vårt lands farleder en mängd storartade och tilltalande vyer kunna framvisas, det näppeligen någonstädes gifves en sådan sammanhängande kedja af förtrollande naturscenerier, som Dalslandskanalen särskildt mellan Bengtsfors och Gerterud har att bjuda.
Det genomgående nordiska karaktersdrag, som hvilar öfver
de landskap, denna farled genomstryker, gör dem ännu mera
kära och tilltalande för oss svenskar, på samma gång de gifva
främlingen ett totalbegrepp om den nordiska naturens friskhet
och skönhet. Det är därför af vikt, att vi icke gömma i
glömska sådana skatter af skönhet, som vi här verkligen äga.
Vi måste i likhet med andra folk i skrift och bild kungöra
deras tillvaro och sedan icke endast själfva söka upp dem,
utan också visa främlingen vägen till desamma. Flödena i
naturens skönhetskälla äro rika nog för att räcka till åt alla.

Vi äro otacksamma mot vårt fosterland, vår egen vackra
mor, när vi förnämt fara dess smycken förbi bort öfver riksgränsen för att hos andra söka den naturens skönhet, som i så
rikt mått flödar oss till mötes här hemma. Kunna vi vid anblicken af dessa undersköna taflor, på hvilka vårt land är så
rikt, erfara en värmande känsla, en sådan som, när vår moder
skänker oss sitt fagraste leende, då hafva vi rätt fattat meningen däri. Då först skola vi förstå, att, ehuru Sverige i jämförelse med många andra länder i yttre hänseende är fattigt,

<tab> <tab> <tab> »bland moar, fjäll och skär
<tab> <tab> <tab> ett guldland dock det är.»

<tab> <tab> <tab> *

Vi hafva med denna lilla skildring velat fästa landsmäns
och främlingars uppmärksamhet på tillvaron af en turistled,
som förr varit så godt som alldeles okänd, och som ännu icke
på långt när uppmärksammas så, som den förtjänar. Tack vare
nutidens lätta kommunikationer har det blifvit möjligt för de
civiliserade folken att lätt nog tillfredsställa sitt behof och sin
längtan efter att besöka hvarandra. År för år ökas skaran af
främlingar, som strömma mot norden för att vallfärda till
platser, som redan blifvit ryktbara i saga och sång. Det gäller
då för oss att icke endast söka uppehålla intresset för dessa utan
äfven se till, att den glömskans och okunnighetens slöja drages
undan, som gömmer andra lika sevärda och märkliga, om också
mindre ryktbara platser i vårt land. En sådan slöja ligger
ännu öfver de undersköna bygderna kring Dalslands kanal.
Må hvar och en, som kan, göra sitt till för att få den att falla!

Till sist vilja vi här bifoga några uppgifter rörande <i>kanalens tillkomst och tekniska beskaffenhet:</i>

Planen att medelst en segelbar kanal förbinda sjöarne i
Dalsland med Vänern var icke ny, då nuvarande Dalslands
kanal blef en verklighet. Redan i midten af 1700-talet hade
frågan härom varit på tal. År 1766 förekom till och med vid
riksdagen ett förslag om byggandet af kanaler på Dalsland.
Men antingen svårigheterna synts för stora eller de erforderliga
medlen saknats, allt nog, först omkring hundra år därefter blef
förslaget satt i verkställighet. Det var den så nitiskt verksamme landshöfding ERIK JOSIAS SPARRE, som af 1863 års riksdag för kanalbyggnaden af statsmedel utverkade en million
kronor, af hvilka en femtedel var bidrag utan återbetalningsskyldighet, men resten lån.

De i tekniskt hänseende mötande svårigheterna bekämpades
på ett mästerligt sätt af öfversten NILS ERICSSON -- en broder
till den store uppfinnaren JOHN ERICSSON. Den förres son, kaptenen WERNER ERICSSON, öfvertog ledningen af själfva arbetet,
och det var med honom kontraktet afslöts om åvägabringandet
af en segelbar kanal från Vänern upp till sjöarne Åklången,
Västra Silen, Stora Lee m. fl. Efter tre års raskt arbete var
denna kanal färdig. Den högtidliga invigningen af densamma
skedde den 19 september 1868. Anläggningskostnaderna uppgingo till omkring halfannan million kronor.

Till grund för det förslag, som sålunda förverkligats, lågo
åtskilliga förut gjorda undersökningar och försök till kanalarbeten. Bland dessa må särskildt nämnas de, som 1826 gjordes af öfverstelöjtnanten HÄLLSTRÖM i och för kanalanläggning
mellan sjöarne Vänern och Ånimmen samt mellan sjön Ånimmen och den ungefär midt emellan Laxsjön och Vänern belägna Ärrsjön, samt de af samme man år 1836 gjorda undersökningarne för en farled mellan Vänern och Stora Lee förbi
Upperud genom sjöarne Åklången, Råvarpen, Laxsjön, Svärdslången, Västra Silen och Lelången.

År 1842 anlades en kanal mellan sjöarne Ånimmen och
Ärr med sluss samt en järnbana öfver Snäcked.

Under landshöfding BERGMANS tid blef ett af majoren D.
W. LILLIEHÖÖK framstäldt kanalförslag inlämnadt till Kongl.
Majestät. Detsamma kom ock under ständernas pröfning, fastän
något anslag då ej blef beviljadt.

Det var emellertid detta major Lilliehööks förslag, som sedermera upptogs af landshöfdingen grefve E. Sparre och genom
hans energi blef bragt till utförande.

<tab> <tab> <tab> *

Dalslands kanal har 28 slussar, 14 broar och en aqvaedukt.
Sammanlagda kanalsträckorna äro omkring en mil i längd.
Farleden går ofta genom sjöar och höljar.

Med undantag af den första slussen från Vänern räknadt,
nämligen deri vid Köpmannebro, hvilken, som förut blifvit omtaladt, är 28 fot bred och 9 fot djup, äro samtlige slussarne i
Dalslands kanal endast 14 fot breda, 5 fot djupa och 100 fot
långa.

Kanalerna, som mångenstädes måst sprängas ut i bergen,
äro hufvudsakligen följande:

Vid <i>Köpmannehamn</i> kanal med 500 fots längd, 28 fots
bredd och 9 fots djup.

Vid <i>Köpmannebro</i> kanal och en sluss af tillsammans 700
fots längd.

Vid <i>Upperud</i> kanal och tvänne slussar med en sammanlagd längd af 600 fot.

Vid <i>Håfverud</i> kanal och fyra slussar med en sammanlagd
längd af 1700 fot. Aqvædukten är 122 fot lång och 15 1/2 fot
bred.

Vid <i>Buterud</i> kanal och en sluss om tillsammans 1,800
fots längd.

Vid <i>Katrineholm</i> kanal och en sluss 700 fot lång.

Vid <i>Långed</i> tvänne små kanaler med tillsammans 6 slussar, den öfversta vid Långbron.

Vid <i>Billingsfors</i> och <i>Bengtsfors</i> tvänne små kanaler med
tillsammans 7 slussar, utgörande en sammanlagd längd af
5,400 fot.

Vid <i>Lennartsfors</i> kanal och tre slussar med sammanlagd
längd af 1,400 fot.

Forssakar.

Forssakar -- hvad är det? spörjer helt visst mer än en af
tidskriftens läsare vid åsynen af rubriken öfver denna lilla
uppsats.

Svaret är, att Forssakar är en af södra Sveriges märkligare
sevärdheter.

Man anser måhända, att detta svar är föga upplysande och
att det för öfrigt icke låter fullt trovärdigt. Hvad den första
af dessa anmärkningar beträffar, kan den vara berättigad nog;
mot den andra kan jag ej ställa bättre argument än: kom
själf och se!

Att påstå, att Forssakar är ett vattenfall vore att säga både
för litet och i viss mån för mycket. Helt visst är själfva »karet»
ett vattenfall, i det att en liten å där störtar utför tvänne
höga klippor, men vattnet i detsamma är stundom så obetydligt, 
att fallet ensamt knappast skulle vara värdt någon längre
turistfärd. Det är ramen, infattningen, omgifningarne till vattenfallet, 
som tillika med detta göra Forssakar till något, som
ingen med sinne för pittoresk natur kan ångra att han begifvit
sig åstad att se.

För att komma till Forssakar inställer man sig först i den
prydliga, <i>mycket</i> prydliga residens-, garnisons- och hofrättsstaden
Kristianstad. Sydväst om denna stad, afståndet beroende på
hvilken väg man väljer för sin ditresa, ligger vår sevärdhet, ett
par kilometer från Degeberga station å Gärds härads järnväg,
hvilken utgående från Kristianstad slutar vid Degeberga och har
en längd af 35 kilometer. Af flere skäl -- icke minst i följd
af en något olämplig tåganordning å den direkta järnbanan
Kristianstad--Degeberga -- torde turisten välja vägen öfver
Åhus, ehuru den är en smula längre. 
Alltså: man afreser kl. 10 f. m. med Åhuståget från Kristianstad 
(pris för tur och retur: 3:dje klass 90 öre, 1:a klass
dubbelt) och är om 50 minuter framme i Åhus, hvarest Kristianstadsboarne 
på senare åren, sedan den direkta järnvägsförbindelsen 
kom till stånd (man kunde nämligen äfven förut
komma på järnväg till Åhus via Gärdsbanan) byggt upp en hel
»stilig» liten villastad. I Åhus, som har att bjuda på präktig
hafs- och furuskogsluft, finnes tillfälle till bad (hafs- eller varma
etc.) i de nya, tidsenliga badhusen, och platsen är äfven för
öfrigt väl värd att besöka. Man kan här hos entreprenören få
skjuts till Forssakar. För sällskap om 4--8 personer är priset
1 kr. person tur och retur, Vägen går genom Åhus stora by,
som räknar sina modiga 1,200 invånare, med dess egendomliga
tobaksplanteringar, förbi den historiskt ryktbara kungsstugan
(man minnes Karl den 11:tes räddning i prosten Rönnows
skorsten!) samt förbi den synnerligt intressanta gamla kyrkan,
hvilken gärna bör besökas i förbifarten, hvarefter man vid Yngsjö
passerar på färja öfver Helgeå. Nära Vidtsköfle börja nämnda
egendoms storartade slottsplanteringar; man passerar förbi det
stora, af vallgrafvar omgifna slottet och kommer fram till Degeberga, 
där den hittills ganska jämna slätten afbrytes af kuperad
mark, med präktiga byar på höjderna.

Strax på andra sidan Degeberga viker man af in på vägen
mot Andrarum, och sedan man åkt denna ett stycke, styr man
in på första smalare biväg till höger. Efter några minuters
färd på denna är körvägen slut. Man stiger af och fortsätter
till fots förbi en rödfärgad stuga.

Här börjar det vackra och förvånande. Vägen, som ett
stycke burit uppför, börjar nu slutta, och man finner till
sin öfverraskning att i ett bråddjup omedelbart vid dess
högra sida framdansar en bäck eller å öfver stenarne i djupet.
Man går några steg vidare och råkar se uppåt. Hvad vill detta
säga? De vida vyerna äro totalt försvunna, mycket högt på
ömse sidor om vägen och ån därnere resa sig nästan lodräta
branter, hvilka dock, utom där berget här och hvar i vilda formationer 
sticker fram, äro klädda med den yppigaste växtlighet, 
bland hvilken den röda boken intar hedersplatsen. Vägen 
slingrar sig alltjämt längs den buktande ån, infattad mellan 
de romantiska höjderna, som bli allt högre. Det är 
Forssakars vattenfall.
(Skåne)

någonting påminnande om Colorados världsberömda »cañons». Det
är också något af fjällnatur, men med en vänlig prägel öfver
det vildt romantiska och med Sydsveriges yppiga växtlighet
lifvande det hela.

Efter en stunds vandring svänger man förbi en sista krökning 
och står framför, d. v. s. nedanför vattenfallet. I två afsatser 
störtar vattnet utför de i det närmaste lodräta klipporna.
Det nedersta fallet har en höjd af 5,4 meter och det öfversta
af 3,6 meter, alltså en sammanlagd höjd af 9 meter eller omkring 
30 fot, hvilket ju onekligen är ganska respektabelt. Och
fallet är garneradt af den mest pittoreska växtlighet, träd och
buskar, som i stort antal fattat fäste i klippskrefvornas jord
samt sträcka grenar och kvistar som ett vajande nät af grönska
utöfver det glittrande, fradgande vattnet. Högt på ömse sidor
resa sig de nästan tvärbranta åsarne, så att endast ett blått
band af himlen är synligt.

Ett stycke ofvanför det nämnda dubbelfallet finnes ännu ett
fall af 3,6 meters höjd och därofvan är ån uppdämd till en fjällsjö 
<i>en miniature</i> med den täckaste, mest måleriska natur rundt
om. Klättrar man upp på en af bergskammarne, har man en
hänförande utsikt. I sydost glänser och blånar mellan höjderna
Östersjöns yta, i öster har man egendomliga sandformationer,
kägelformade kullar af betydande höjd, och i söder och väster
yppiga furu- och bokskogar. Ensamt denna utsikt gör platsen
värd ett besök. Botanisten skall dessutom här göra intressanta
växtfynd.

På återvägen kan man å Degeberga gästgifvargård få en
god middag till moderat pris. Vänder man så vidare tillbaka
samma väg som man kommit, är man åter i Kristianstad kl. 9
e. m. och skall utan allt tvifvel anse, att man användt sin dag väl.

Skulle dessa rader hafva lyckats väcka några turisters intresse 
för den märkliga sevärdheten sydväst om Kristianstad,
kunna de för närmare upplysningar vända sig till Svenska Turistföreningens 
ombud i Kristianstad, bokhandlaren Emil Winqvist 
(Hj. Möllers bokhandel), hvilken beredvilligt meddelar
allt, hvad intresserade vidare kunna önska veta.

<tab> <tab> <tab> <i>Kåge.</i>

Sverige såsom kanotland.

Föredrag vid Sv. Turistföreningens årsmöte den 16 Febr. 1892
af <i>Carl Smith.<\i>

Jag har blifvit anmodad att hålla ett föredrag om

<b>Sverige såsom kanotland,<\b>

och ber att enligt öflig sed få inleda detta med en anhållan
om ursäkt för alla brister i föredraget, hvilka jag för öfrigt anser mig icke behöfva närmare påpeka, då mina ärade åhörarinnor och åhörare nog själfva komma underfund med dem under föredragets lopp. Jag skall emellertid göra så godt jag
kan, och får sedan hoppas på öfverseende på samma grunder,
som vållade, att en gammal skeppskamrat till mig en gång i
ett något liknande fall blef frikänd från allt ansvar för bristfälligheten i hans föredrag.

Han, min gamle skeppskamrat, hade nämligen efter många
växlande öden en vinter hamnat i Grenna, och där fick han
anställning såsom extra lärare vid skolan. Engelska språket
och naturvetenskap voro hans läroämnen, och i engelskan redde 
han sig nog bra, för han hade seglat sex år på amerikanska
handelsfartyg. Inom naturvetenskaperna däremot inskränkte
sig hela hans vetande till kompassen, men den lärde han pojkarne både rätt fram och baklänges. Denna undervisning ansågs emellertid icke tillfyllestgörande, och fram på vårsidan
blef han instämd för skolrådet att stånda till ansvar för bristande nit vid undervisningen, »Bristande nit vid undervisningen!» utbrast han, »jag har lärt mina elever allt, hvad jag
kan själf i ämnet, och jag vågar påstå, att ingen af de andra
lärarne varit så nitisk, att han åstadkommit ett lika storartadt
resultat». Som denna bevisföring icke kunde jäfvas, så blef
han fullständigt frikänd från allt ansvar.

Jag skall nu försöka att liksom min gamle skeppskamrat
tala om hvad jag vet själf i det föreliggande ämnet, och får
sedan hoppas, att herrskapet är lika öfverseende som skolrådet
i Grenna.

Innan jag börjar tala om Sverige såsom kanotland, borde
jag väl för ordningens skull först klargöra hvad, som skulle
menas med kanotland, och dessförinnan bör jag -- kanske -- visst
inte för att det behöfves inför denna högt upplysta församling,
men äfven för ordningens skull -- tala om, hvad som menas
med en kanot och huru en sådan kan användas. Med hänsyn
till grundämnet för detta föredrag förbigår jag alla de olika
slag af kanoter, som användas för täflingar eller såsom idrottsredskap i allmänhet och håller mig endast till sådana kanoter,
som lämpligen kunna användas för långfärder.

Den moderna långfärdskanoten, som för ungefär tjugufem
år sedan infördes i den civiliserade världen genom skotten John
Mac Gregor, kan sägas härstamma från eskimåkajaken, och har
med denna gemensamma de grunddragen, att den är en smal,
lätt, heldäckad farkost, som kan framdrifvas af en person med
en dubbelbladig paddel. Till kanoten begagnas dessutom ofta
segel såsom fortkomstmedel under gynnsamma omständigheter,
då däremot eskimåen aldrig har segel på sin kajak, som för
öfrigt är så lätt och klent byggd -- af träspjälor med däröfver
sträckt sälskinn -- att den ej skulle kunna tåla frestningen
af segel.

För närmare beskrifning öfver eskimåkajaken ber jag för
öfrigt att få hänvisa till Fridtjof Nansens <i>Eskimoliv<\i>, en bok,
som är väl värd att läsas äfven af den, som icke intresserar sig
för kanoter och kajaker.

Det kan nu tyckas egendomligt, att vi kulturmänniskor
från ett sådant naturfolk som eskimåerne lånat idéen till ett
fortkomstredskap, som på det hela taget mycket litet öfverensstämmer med våra vanliga anspråk på bekväma fortskaffningsmedel, men jag tror, att förklaringen öfver kajakens modernisering såsom kanot och dennes användning såsom långfärdsmedel
ligger just i vår civilisation. Det är nämligen ett egendomligt
drag hos vår högt civiliserade tid, att ju strängare band kulturen
lägger på oss, desto starkare framträder begäret -- att icke säga
behofvet -- att emellanåt alldeles frigöra oss från banden och
föra ett otvunget naturlif. »<i>Naturam, si furca expellas, tamen
usque recurrit<\i>», säger Horatius, och det tyckes verkligen, som
m naturen gjorde sig gällande allt envisare, ju mera hårdhändt
den undertryckes. Jag föreställer mig, att just häri ligger förklaringen öfver, att hos de mest civiliserade folken är äfven all
slags idrott omfattad med den största förkärleken. Ty idrotten
i sina ädlaste former är just det förädlade, men oförderfvade
människosinnets glädjesprång åter i naturens famn.

Ju bekvämare våra vanliga bostäder och samfärdsmedel
blifva, med desto större förtjusning återvända vi till våra stamfäders obekväma nomadlif och deras sträfsamma fortskaffningsmetoder. Endast den, som har järnväg och ångbåt till sin
disposition, kan riktigt njuta af en fotvandring eller af att sitta
och knoga en hel dag med paddeln, och icke komma framåt
en centimeter, som ej måst betalas med eget kroppsarbete.

Då det sålunda erfordras att vara mycket förfinad för att
kunna riktigt njuta af en kanot, så blir ju denna ett uttryck
af en mycket hög civilisation, och under denna förutsättning
anser jag mig berättigad att antaga, att mina ärade åhörarinnor och åhörare äro kanotister allesamman. Jag behöfver således icke upptaga tiden med någon närmare beskrifning af
redskapet, kanoten, utan kan öfvergå till att tala om dess användning.

Då här ju endast skulle blifva tal om kanotens användning såsom långfärdsredskap har jag ingen anledning att tala
om den stora betydelse kanoten fått såsom idrottsredskap i allmänhet och för täflingar i paddling eller segling. Men jag kan
icke underlåta att med några ord påpeka kanotens betydelse
såsom uppfostringsmedel för ungdom.

En mycket spridd engelsk tidskrift innehöll för åtskilliga
år sedan en särdeles beaktansvärd uppsats, som i flere svenska
tidningar återgafs under öfverskriften: »Låt pojken rida!» Men
med hänsyn till våra förhållanden här i landet kan man med
mera skäl tillråda: »Låt pojken kanota!» Begäret att vara karl
och handla på eget ansvar, som förr eller senare vaknar hos
hvarje yngling, måste tillfredsställas, och detta sker på ett ädlare och nyttigare sätt i en kanot än på de afvägar, det så ofta
väljer, där kortspel, kafélif och cigarettrökning utgöra afloppen
för gossens karlavulenhet. Känslan af att vara skeppare på
egen skuta och ingen obligerad för sin framkomst gör en man
af pojken säkrare och snarare än något annat. I kanoten kommer han redan från första början till känslan af eget ansvar
och till en sjelfständighet, som aldrig kan få tillfälle att urarta till öfversitteri, enär han själf är både befäl och besättning.
Mycket af det karakteristiska i kanotandet ligger i att man
är ensam ombord och har ingen annan att lita på eller skylla
på eller stå till ansvars för. Och om sedan flera kanoter äro i
sällskap, huru olika ter sig allting emot, hvad det gör, när flere
äfven de bästa vänner äro tillsammans i en större båt. I kanoterna har hvar och en full sysselsättning; ingen sitter overksam och kritiserar styrningen af brist på annat tidsfördrif. Är
någon missnöjd med den föreslagna turen, så kan han gå sin
egen väg oberoende af de andra, och ett begånget manöverfel
kritiseras mest verksamt därigenom att jämförelsen med kamraterna genast blottar det.

Mycket betecknande för kanotismens förmåga att utveckla
själfständighetskänslan är det vanliga engelska uttrycket: »<i>He
paddles his own canoe<\i>», hvilket man på svenska skulle kunna
återgifva med det lika vanliga: »Han är karl för sin hatt».

Med allt detta talet om, att kanotismen utvecklar manliga
egenskaper, vill jag dock visst icke hafva antydt, att kanoten
icke skulle passa för äfven kvinnor. Och jag vågar till och
med påstå, att det icke endast är för unga flickor den lämpar
sig. Den kvinna, jag senast såg i kanot är moder till tio barn,
men det skulle ingen kunnat tro, när man såg henne i kanoten. Det föll också genast i ögonen, hvilken föryngrande inverkan kanoten har, och jag kom att tänka på en gammal
anekdot om damer och en annan idrott. Det berättas nämligen, att på Ludvig den fjortondes tid var det i Paris mycket
modernt, att damerna körde sina åkdon själfva, men då de
flesta icke kunde köra, så föranleddes häraf en mängd olyckshändelser. För att få slut härpå utfärdade kungen en förordning,
att intet fruntimmer, som icke var fyldt trettio år fick köra själf,
och från den dagen syntes inte vidare någon dam med tömmarne i handen. Min tankegång ledde mig vidare till en spekulation öfver, huru det skulle kunna blifva om en förordning

utkom, att ingen kvinna öfver trettio år fick gå i en kanot.
Kanske skulle detta göra, att kanotismen blef mycket modern
bland flickor, som aldrig bli öfver trettio år, och säkert är, att
när man såg dem i kanot, skulle åldersuppgiften synas sannolik.

Af alla idrotter lämpar sig kanotismen bäst för det täcka
könet, särskildt därför att den kvinliga dräkten, som vid så
många andra tillfällen är till hinders, icke medför någon olägenhet, då man ej behöfver häftigt röra benen. Kvinnan kan
derföre i kanot vara klädd som kvinna, och behöfver icke anlägga någon af dessa hermafroditkostymer, som hon ibland är
tvungen till, när hon vill deltaga i manliga idrotter, men som
alltid förringa hennes kvinliga behag i mannens ögon, ty liksom »mannens mod är kvinnan kärt», så är äfven kvinnans
mode mannen kärt till den grad, att det ibland, åtminstone för
en gift karl, blir hans dyraste skatt.

Ännu några ord om kanotism jämförd med annan idrott!
Jag sade nyss, att man med hänsyn till våra svenska förhållanden skulle kunna säga: »Låt pojken kanota!» heldre än:
»Låt pojken rida!» men därmed var visst icke meningen, att
den ena <i>idrotten skulle behöfva utesluta den andra<\i>. Tvärtom
finnes det väl knappast tvenne olika arter af idrott, som så
fullständigt komplettera hvarandra. Kanotismen utbildar företrädesvis armarne, ridningen benen, och båda lungor och hjärta,
anda och karakter.

Det finnes äfven i själfva grundtonen hos de båda idrotterna en innerlig öfverensstämmelse. Om man till exempel
jämför båtsegling med kanotsegling, så kan man säga, att den
förra förhåller sig till den senare, liksom åkning förhåller sig
till ridning. Båtseglaren liksom den åkande sitter mera makligt, kan ostraffadt »vräka» sig huru mycket som helst, bara
han inte vräker sig ur, och kan åt en annan öfverlemna omsorgen för sin framkomst. Kanotisten-ryttaren däremot sitter
visserligen mindre bekvämt men med mera hållning, då hans
balans ju beror på sitsen, vräker sig icke gärna på något sätt,
och är sjelf ansvarig för sitt öde. Båtseglaren är liksom den
åkande mycket beroende af de lokala förhållandena, och kommer icke fram, där dessa äro ogynnsamma, men kanotisten och
ryttaren taga sig alltid fram -- bäst då de båda äro förenade
i en person. På många ställen i vårt land, till exempel i de
obanade delarne af Norrland kan man ej gärna använda några
bättre fortkomstmedel än kanot och häst omväxlande. Visserligen kan man icke gärna taga hästen med i kanoten, men
däremot kan man taga kanoten med sig på hästrygg, och hästar äro i allmänhet lättare att få än kanoter. Mac Gregor
färdades under sin resa i Palästina många gånger ridande med
kanoten på en annan häst, till dess han åter påträffade vatten.

Den största olikhet jag kunnat finna emellan kanotism och
ridning ligger i det stora flertalets uppfattning af känslan af ensamhet under den ena eller andra idrotten. Det är sålunda
mycket vanligt, att man får höra: »Huru kan det vara något
nöje i en kanot? Man sitter ju alldeles ensam där». Men jag
har aldrig hört någon säga: »Huru kan det vara något nöje
att rida? Man sitter ju alldeles ensam på hästen.»

Till sist skulle jag vilja säga några ord om kanoten, betraktad från hygienisk synpunkt. Man måste medgifva, att det
finnes idrottsredskap, under hvilkas användning kroppen utbildas mera harmoniskt, än hvad förhållandet är under kanotande. Ty såväl under segling som under paddling äro benen
jämförelsevis overksamma. Rörelsen är dock icke inskränkt till
endast armarne, det kunna många intyga, som botat tröghet i
matsmältningsorganen genom paddling i kanot. Och äfven
under segling, i synnerhet i sjögång, hafva bukmusklerna ett
ganska ansträngande arbete till följd af den ständiga rörelsen
för balanserandet. Under paddling utföra dock naturligtvis
armarnes och handlofvarnes muskler den ojämförligt största
delen af arbetet. Men detta är alldeles som sig bör i betraktande af det lefnadssätt, som flertalet af oss föra. Jag hörde
därom en gång af en gammal fiskaregumma en anmärkning,
som slog mig genom sin riktighet. Under en paddeltur utanför Karlskrona en julafton för ett par år sedan mötte jag en
från staden hemvändande fiskarbåt, däri som vanligt gumman
satt vid årorna, under det gubben låg och sof vid styret.

»Hva far han och färas för i en tocken liten båt på själfva
julafton?» sporde gumman.

»Jo, ser Ni, mor, der här är mitt sätt att ta mig motion.
Andra promenera på land, men jag går ut på vattnet och rör
på armarne i stället.»

»Ja, det var så de!» utbrast gumman. »Si tocke där folk,
som inte arbeta för födan, benen, dom rör di nog, når di går
från och till sina små bestyr, men armarne di bli klena på dom.»

Gumman hade rätt. Det stora flertalet ibland oss, som
icke äro kroppsarbetare, får nog åtminstone någon rörelse för
benen, men armarne -- »di bli klena».

Då man betraktar kanoten blott och bart såsom ett långfärdsredskap, 
blir naturligtvis första frågan, hur man kan taga
sig fram med en kanot under olika omständigheter. Det är
klart att framkomligheten i främsta rummet beror af kanotisten 
själf, och isynnerhet af dennes benägenhet att arbeta. En
kanotist, som icke skyr ansträngning, tager sig fram med sin
kanot bättre och säkrare än med någon annan farkost, vågar
jag påstå, ty kanoten kan anses som den minsta möjliga farkost, 
och det är naturligt, att ju mindre farkosten är, desto
mera oinskränkt herravälde har man öfver den. Såsom jämförelse 
emellan en kanots och större båtars framkomlighet skall
jag anföra till exempel några fall ur verkligheten.

Den 1 augusti 1887 gick kanoten »Skramla» från Gefle
med destination till Söderhamn, och två segelbåtar från Gefle
skulle göra sällskap så vidt omständigheterna medgåfvo, eller
åtminstone träffas vid nattkvarteren. Båtarne voro en 8 meters
för detta lotsbåt af det i Gefle vanliga slaget och en 6 meters
heldäckad norsk snipa, båda förda af vana seglare. Den 2
augusti blåste det upp en mycket hård nordväst, emot hvilken
»Skramla» paddlade från Säljemar till Norrsundets sågverk,
under det däremot de stora båtarne voro ute två gånger och
försökte kryssa sig fram med bottenrefvade segel, men måste
vända och söka lä under Iggön. De kommo slutligen, sedan
vinden mojnat, till Norrsundet jämt ett dygn senare än kanoten.
Vid afresan därifrån till Gåsholmens fiskeläge, som var nästa
mötesplats, fick kanoten åter tillfälle att visa sin öfverlägsenhet
i framkomlighet under alldeles motsatta förhållanden. Den
ganska friska nordostliga brisen mojnade nämligen snart ut.
»Skramla» kom emellertid till Gåsholmen klockan nio på kvällen, 
men de stora båtarne först klockan elfva följande förmiddag. 
Ifrån Gåsholmen till Söderhamn gingo alla tre farkosterna i 
sällskap med en liten fin ostlig bris.

Detta var nu ett fall ibland många, då kanoten varit i
sällskap med större båtar och tagit sig fram bättre än de senare.

Men det fordras, som sagdt, att kanotisten icke är ohågad att
anstränga sig. Den där icke vill arbeta, han skall icke heller
-- företaga långfärder i kanot; och det är ju för resten icke
värdt, att han företager sig något annat heller.

Det nu här omtalade fallet gällde egentligen kanotens
framkomlighet i mera öppet vatten långs hafskanten. Jag skall be
att få anföra ett exempel från inlandsvatten äfven. Den 2
oktober i fjor seglade kanoten »Sola» från Stockholm till
Rosersberg på sex och en half timme, med ett väder som växlade
mellan stiltje med tjocka och så hård bris, att Mälareskutorna
sökte lä under holmarne, då de ej kunde kryssa sig fram med
refvade segel. Från Ternsundet till Rosersberg gjorde »Sola»
en fart af fem och en fjerdedels knop. Hemvägen från
Rosersberg till Stockholm upptog tio och en half timmar i laber bris.
Jag vågar nu påstå, att det skall vara alldeles ovanligt
gynnsamma omständigheter för, att man med en segelbåt skall kunna
taga sig från Stockholm till Rosersberg den ena oktoberdagen
och hem igen den andra. Äfven om segelbåten med frisk bris
gör större fart än kanoten, så är den dock mycket mera
beroende af sådana hinder som till exempel på denna turen tre
broar, hvilka kanoten går under, men där segelbåten kan blifva
uppehållen i timtal,

För fullständighetens skull bör jag kanske anföra ännu ett
exempel från farvatten ändå trängre och intrikatare än
Mälaren. Den förut nämda kanoten »Sola» seglades, paddlades och
bars en gång förra sommaren från Myttingeviken strax
innanför Oskar Fredriksborg till Boo vid Baggensstäket på ungefär
fem timmar. Vägen gick öfver Solo- och Torsby fjärdarne,
vidare med landtransport öfver näset vid Ålstäket och så återigen
med omväxlande paddling och segling öfver Grisslingefjärden,
genom Kolström och öfver Baggensfjärden. Den vägen hade
nu ingen annan farkost än en kanot kunnat gå, men där
finnes icke heller någon annan väg emellan samma ändpunkter,
hvilken t. ex. en segelbåt kunnat tillryggalägga på fem timmar.

Där farvattnen äro ännu intrikatare än i det senast
anförda fallet, där blir naturligtvis äfven kanotens öfverlägsenhet
ännu större. En bäck till exempel, som är för smal för rodd
med åror, kan vara alldeles tillräcklig för kanoten, och en strid
forsande älf, där en öppen roddbåt genast skulle förfyllas, kan
utan fara passeras af kanoten. Dammar, ålkistor, broar och
timmerlänsor, som på så många ställen hindra all båtfart,
utgöra mycket ringa hinder för en kanot. Hvar helst det
finnes vatten, där kan man i allmänhet taga sig fram med en
kanot, äfven om denna icke flyter fullt så lätt, som den
amerikanska skepparens skonert. Denna senare var nämligen så
grundgående, att om morgnarne, när det var daggigt i gräset,
seglade den rätt öfver ängarne lika bra som på öppna hafvet,
men frampå förmiddagarne fick man iakttaga en viss
försigtighet i navigeringen.

Nästa fråga vid betraktande af kanotens användning
såsom långfärdsredskap blir: »Hvad kan man få se under en
kanotfärd?» Jo, till följd af kanotens stora framkomlighet kan
man få se trakter, till hvilka man icke skulle kunna komma
med något annat långfärdsredskap, och man får se allting på
ett mycket behagligare och förmånligare sätt från kanoten, där
man sitter vänd för öfver, än man skulle göra till exempel från
en roddbåt, där man ror med ryggen främst. Det är i
synnerhet i ett fall, som man från en kanot kan få se mycket mer
än från en båt, och det är om man intresserar sig för att
studera djurlifvet. Kanoten är så liten och smyger sig fram så
ljudlöst, att den skrämmer icke djuren så som en båt med stora
hägrande segel eller plaskande åror.

Angående detta förhållande minnes jag nu särskildt en bit
ur beskrifningen öfver den förut nämda kanoten »Skramlas»
långfärd från Gefle till Söderhamn. Till följd af mina intima
relationer med beskrifningens författare har jag trots hans stora
blygsamhet fått tillstånd att ordagrannt anföra en bit ur hans
resebeskrifning.

»Vill man studera djurlifvet på hafvet, så skall man se
det från kanot. Nästan hela vägen från Norrsundet till
Gåsholmen var jag uppvaktad af hafvets invånare lika träget som
doktor Westerlund af sjuklingar, och liksom med honom gjorde
många ressällskap med mig långa vägar bara för att få vara i
min närhet. Jag vill nu inte tala om fiskarne, som kommo
ibland i stim, ibland enstaka och koxade på mig med sina
stora dumma ögon, liksom om de aldrig hade sett en kanot
förr. Men äfven sjöfågeln var märkvärdigt närgången, och hade
jag inte för länge sedan vuxit ifrån att mörda oskyldiga små
kräk, skulle jag kunnat skjuta så många »Skramla» förmått
bära. Mången fågel lät mig komma nära nog inom örfilshåll, 
innan han dök, så att jag med ett par paddeltag var
framme, der han gått ned, och kunde se honom en lång stund
genom det klara vattnet. Så långt han syntes gick han
nästan lodrätt ned, men sedan kunde jag af de uppstigande
luftbubblorna se hvilken riktning han tagit, och ibland hände det,
när jag paddlade ditåt, att han kom upp alldeles tätt bredvid
mig och tycktes mindre rädd än förvånad öfver, att »Skramla»
nu var där igen. Tre sälar såg jag också och skulle kunnat
skjuta, om det bara berott på dem. Den ene simmade samma
kurs som jag och betedde sig liksom en hund, när han vill
visa någon vägen; först stod han stilla och tittade på mig,
tills jag kom honom några paddeltag nära, då han viftade
med svansen, eller hvad den skall kallas den där propellern,
han har där akter, och gaf sig i väg en bit, för att åter göra
om samma manöver. När han dök, gick han ej rätt ned liksom 
fågeln, utan inslog genast en viss riktning, som nästan
hela vägen syntes på vattenytan liksom efter en själfgående
mina. Om det icke varit så sent på kvällen, skulle jag velat
tillbringa många timmar hos mitt trefliga sällskap. Det är
alltid roligt tillsammans med vare sig människor eller djur,
som visa förtroende till en.»

Innan jag slutar tala om kanotens användande såsom
långfärdsredskap borde jag kanske nämna något om utrustningen
för en långfärd. Såsom hufvudregel för hela utrustningen måste
man först och främst uppställa den att taga med sig så litet
som möjligt, ty de fleste erfarna långfärdskanotister äro
öfverens om, att kanoten med hela sin utrustning och alla
förråder ombord bör ej få väga öfver 70 kilogram, om den skall
kunna handteras så, som för en långfärdskanot är nödvändigt,
det vill säga kunna lyftas en kortare bit af en man, och
bäras t. ex. 100 meter af två.

Beträffande beklädnaden kan naturligtvis ingenting annat
än ylle ifrågakomma äfven för damer, ty man riskerar alltid
att blifva våt, och detta är åtminstone ett obehag för den i
linne klädde, men betyder mycket litet för den, som bär
endast ylle. Man behöfver dessutom icke vara ortodox jægerian
för att medgifva, att naturen själf gifvit oss en tydlig 
fingervisning att kläda oss i ylle och ej i linne, ty där det växer
något på människans hud, där växer hår och icke gräs.

Utrustningen med proviant är så beroende af de trakter,
i hvilka man ämnar färdas, att därom kan ej sägas mer än
den allmänna hufvudregeln, helst som smaken och
lefnadsvanorna äro så olika. Den ene lefver hela dagen på kallmat
utan att sakna varm föda, då däremot den andre ej kan
undvara sådan »kulturmat», som en finsk kanotist en gång
kallade den.

En utrustningsartikel, som på de senaste åren i
synnerhet i Förenta Staterna blifvit så modern, att den nära nog är
vorden ett nödvändigt inventarium till en långfärdskanot, är
en fotografiapparat, och äfven hos oss kan man ju numera
både få en lätt transportabel sådan och hafva mycket nöje af
den. I Amerika, där ofta unga flickor deltaga i kanotfärder
med herrarne och då alltid flere par i sällskap har
fotografiapparaten fått en särskild betydelse såsom »chaperon» eller,
som man brukar kalla det, »förkläde» för de unga damerna.
Då en amatörfotograf aldrig kan emotstå begäret att vid alla
både möjliga och omöjliga tillfällen rycka fram med sin lilla
<i>detective</i> eller <i>reporter</i> och rita af sina bekanta, så anses
numera under amerikanska kanotlångfärder med damer
fotografiapparaterna såsom kontrollregistratorer öfver den goda tonen
under expeditionen, och om möjligen en eller annan sjåpig
mamma förr skulle hafva hyst några betänkligheter för att
släppa ut sin dotter så där på egen hand, så hafva nu alla
farhågor försvunnit, sedan de unga damerna själfva lärt sig att
handtera kameran, ty inga förkläden i världen kunna vara
mera påpassliga än de kvinliga kamraterna på expeditionen
med sina fotografiapparater.

Ännu en utrustningsartikel -- om man så får kalla den
-- måste jag tala om. Många påstå nämligen, att när man
gifver sig ut på en kanotlångfärd bör man vara försedd med en
solid fond af godt humör, men af egen och många andras
erfarenhet vågar jag förneka nödvändigheten af denna
utrustningsartikel. Godt humör behöfver man aldrig taga med sig på
kanotlångfärder -- det får man på vägen.

Ändtligen är jag kommen så långt, att jag kan börja tala
om, hvad man skulle kunna mena med ordet »kanotland». Ja,
det ordets betydelse bör icke vara mycket inskränkt af fordringar
på klimatiska och andra lokala förhållanden, då Grönland är
världens förnämsta kajakland, och kajaken måste anses vara
kanoten betydligt underlägsen i synnerhet såsom
långfärdsredskap.

Jag anser mig därför kunna med ens öfvergå till att
betrakta <i>Sverige såsom kanotland.</i>

Äfven med risk att hela detta föredrag blir likt ett
typiskt fruntimmersbref däruti, att själfva hufvudämnet i största
korthet affärdas med några ord vid slutet, vågar jag dock icke
mycket längre fresta mina ärade åhörarinnors och åhörares
tålamod. Efter allt det redan sagda kan äfven sjelfva hufvudämnet
i korthet afhandlas, helst som »Sverige såsom kanotland» redan
varit i Turistföreningens årsskrift flere gånger mer eller mindre
direkt afhandladt. Både beskrifningar öfver utförda
kanotlångfärder och förslag till nya sådana finnas i årsskriften, och
jag tror, att den mest praktiska behandlingen af ämnet ligger
i rådet till hvar och en att själf pröfva Sverige såsom
kanotland. Många främligar hafva gjort det och gifvit det
omdömet, att intet land, som de försökt, är jämförligt med Sverige
i detta hänseende. Europas mest kände kanotister, Mac Gregor,
Baden Powell och Tredwen hafva så till sägandes gjort sin
gradpassering i Sverige, och den sistnämde har yttrat de af så
många andra främlingar sedan verificerade orden: <i>»Sweden,
the paradise of canoeists.»</i>

Med stöd af detta och såväl egna som andras erfarenheter
anser jag mig kunna sluta behandlingen med skaldens sköna
strof, lindrigt varierad både i ord och versmått.

<tab>Vårt land är rikt på sceneri
<tab>och kanot vatten båd' här och där.
<tab>En främling far ibland däri,
<tab>men mycket sällan fara vi;
<tab>för oss med älfvar, sjöar, skär
<tab>ett härligt kanotland dock det är.

*
<b>Brunns- & badorter samt sanatorier.</b>

Då det för föreningens ledamöter säkerligen är af intresse
att i föreningens publikationer kunna erhålla några 
upplysningar om våra brunns- & badorter samt sanatorier, följer 
härmed en förteckning å de kurorter, hvilka i år insändt sina
prospekter till föreningen att kostnadsfritt tillhandahållas 
allmänheten: <i>Strömstads hafskuranstalt, Marstrands 
hafskuranstalt, Lysekils hafsbad, Warbergs hafsbad, Stenungsöns
hafsbadanstalt, Ljungskile klimatiska kurort & hafsbadanstalt,
Fiskebäckskils hafsbadanstalt, Lannaskede helsobrunn & 
badanstalt, Grennaforssa brunns- & badinrättning, Helsan med
Sofiakällan, Medevi helsobrunnar & bad, Bie kallvattenkuranstalt, 
Hjo vattenkuranstalt, Ronneby helsobrunnar & bad, Södertelje 
badinrättningar, Ragunda vattenkuranstalt & helsokälla, Norrtelje badinrättning, Sköfde vattenkur & tallbarrbad, Borgholms 
hafsbad- & kuranstalt, Söderköpings brunns- & badanstalt, Visby 
hafsbad- & vattenkuranstalt, Oxelösunds hafsbadanstalt, Grebbestads hafskuranstalt, Engelholms brunns- & badanstalt, Lundsbrunns 
helsobrunn & badanstalt, Djursätra helsobrunn och vattenkur, 
Porla brunn, Filipstads kurort, Sikås badanstalt, Båstads badanstalt, Östhammars hafsbad- & kuranstalt, Fors bad- & brunnsanstalt, Furusunds badanstalt, Loka gyttjebad- & brunnsanstalt, Ramlösa helsobrunn,
Öregrunds hafskuranstalt, Ströms badanstalt, Åre klimatiska
kurort, Mössebergs vattenkuranstalt & sanatorium, Rättviks
sanatorium, Dufeds sanatorium, Säfsjö sanatorium, Särö
hafsbad- & skogsluftkurort, Ulricehamns sanatorium, Mörsils
sanatorium, Nybro vattenkuranstalt och skogssanatorium, 
Tulseboda brunns- & badinrättning, Sånga brunns- och badanstalt.</i>

-
Rundresor.

Området för de af turister högt skattade <i>rundrese-</i> eller
rättare <i>kombinerade biljetterna</i> är från och med den 1 Maj
innevarande år ytterligare utvidgadt. Den senast färdigbyggda
stambanelinien till Vännäs vid Ume älf (2 1/2 mil från Umeå)
och de båda nyöppnade, öster- och söderifrån kommande järnvägarne till Mora i Dalarne äfvensom linierna i östra Skåne
från Hästveda och Hör till Åhus äro nämligen förenade med
det stora nät af järnvägs- och ångbåtslinier, öfver hvilket turisten efter behag kan kombinera biljetter.

Vid vissa stationer är, som bekant, tillfälle beredt den
resande att lämna rundreseområdet samt att åter beträda detsamma vid en annan därför lämpligt belägen station. Antalet
af sådana s. k. sammanbindningssträckor, öfver hvilka man
har att begagna fortskaffningsmedel efter eget val, är äfven
ökadt. Sålunda kan den, som önskar bese den natursköna
Indalsälfven, vid Bispgården göra afbrott i ordningsföljden af
kupongerna i sitt biljetthäfte samt är ej nödsakad låta insätta
nya kuponger förr än för resan från Sundsvall. Äfven mellan
Motala och Karlsborg samt mellan Kolbäck och Engelsberg
(genom Strömsholms kanal) äro dylika sammanbindningssträckor
inrättade.



Illustrationerna i denna årsskrift.

Såsom titelplansch pryder en bild af det berömda vattenfallet Tännforsen detta häfte. Illustrationen är medelst autotypi
särdeles fint utförd efter en fotografi af fallet, tagen af fotografen A. Olson, Östersund. Doktor Svenonii uppsats »Om lappkåtar och Turistföreningens lappska fjällhyddor» har illustrerats
med en del teckningar efter fotografier, tagna dels af författaren
själf, dels hvad beträffar bilderna af föreningens fjällhyddor af
fotografen C. G. Blomqvist, Luleå. Originalen till dessa sistnämda illustrationer tillhöra den synnerligen vackra och intressanta samling af fotografier från Norrbottens län, som 
föreningen genom herr Blomqvist lyckats förskaffa sig. Teckningen
af »Kyrkbåt vid Leksand» är utförd efter en amatörfotografi.
Originalet till illustrationen »Värnhems kyrka» är fotograferadt
af herr Ludv. Ericson, Sköfde. Årsskriften innehåller äfven
bilder af den på land gående ångbåten »Svanen», efter fotografi
af herr Gustaf Nilsson, Borås, äfvensom af Forssakars täcka
vattenfall i Kristianstads län. Till kandidat Lundgrens uppsats
»Genom Sveriges vackraste farled» hafva fogats en del illustrationer efter fotografier af de välkända firmorna Axel Lindahls
fotografiaffär, Stockholm, och Axel Sjöberg & C:o, Karlsborg.



Bidrag till Svenska Turistföreningens årsskrift

för 1893

böra vara insända före den 1 instundande November. Årsskriften är i allmänhet afsedd att upptaga endast frivilliga
bidrag af ledamöter och andra för saken intresserade. För att
emellertid i någon mån höja intresset för insändandet af dylika
uppsatser komma för de bidrag, som insändas till nästa årsskrift,
att utdelas i mån af uppsatsernas värde tre hedershonorar:

<tab><tab><tab>Ett å etthundrafemtio (150) kronor,

<tab><tab><tab>»    å etthundra           (100)       »

<tab><tab><tab>»   å femtio                 (50)       »

Uppsatsernas längd bör ej öfverstiga tre eller understiga
ett halft tryckark. Lämpliga illustrationer införas gärna.

Försent inkommen uppsats kommer ej i åtanke vid utdelningen af nämnda honorar. Uppsatsernas bedömande förbehålles styrelsen eller af styrelsen tillsatt nämnd; äfvenledes
förbehåller styrelsen sig rätt, att, därest sådant enligt styrelsens
eller ofvan sagda nämnds bepröfvande befinnes vara lämpligare,
i stället för ett eller bådadera af ofvanstående honorar å 150
och 100 kronor, utdela två eller flera pris till belopp af 50 kr.

Stockholm i Februari 1892.

Svenska Turistföreningens Styrelse.
Årsberättelse.

Svenska Turistföreningen har under år 1891, hvilket är
det sjunde från föreningens stiftande, liksom under hvart och
ett af de föregående åren, sett antalet af sina ledamöter ökas.
Det är en beaktansvärd del af Sveriges folk och af dess vänner,
som nu genom föreningen verka för det fosterländska och
praktiska mål, den satt sig före.

Antalet medlemmar vid 1890 års slut var 3,259 årligen
betalande och 17 ständiga. Under det förflutna arbetsåret
hafva 1,257 årligen betalande och 4 ständiga ledamöter till-
kommit, i följd hvaraf föreningens numerär vid 1891 års slut
utgöres af 4,516 årligen betalande och 21 ständiga ledamöter.

Föreningens styrelse har under det gångna året haft 15
sammanträden. För vinnande af nödig utredning af de ärenden,
som komma under styrelsens behandling äfvensom i vissa fall
för verkställande af hennes beslut, har hon inom sig utsett
4 komitéer, med hvar sin verksamhetskrets, nämligen: utrikes-,
inrikes-, redaktions- och resehandbokskomitéerna. I hvar och
en af dessa komitéer hafva 3 eller 4 styrelseledamöter plats,
och genom denna anordning har styrelsens arbete ganska afsevärdt underlättats.

Öfverstelöjtnanten C. A. Lagercrantz, Literatören J. Neander och Ingeniören J. Danielsson äro förhindrade att kvarstå
i styrelsen, den förstnämnde på grund af afflyttning från staden,
de senare till följd af hopade göromål på annat håll.

Den af styrelsen år 1890 antagne sekreteraren D:r Torbern
Fegræus, en af föreningens stiftare, nödgades genom erhållen
anställning vid oljeverken i Baku redan i början af våren
lärnna sin sekreterarepost. Sedermera hafva såsom sekreterare
tjänstgjort Hofrätts- e. o. Notarien Adil Bergström, som dock
i början af September till följd af embetsgöromål hindrades
fortsätta, samt Tjenstemännen vid K. Jernvägsstyrelsen Jacques
Lagercrantz. Såsom skattmästare har Bankkassören Folke
Wancke fungerat.


Föreningens <i>publikationer</i> hafva under året utgått i en
upplaga af: årsskriften 5,500 exemplar och cirkuläret 5,000
exemplar. Som dessa upplagor dock befunnos vara för små,
i det att årsskriften en tid var utgången å föreningens expedition och cirkuläret måste omtryckas i en upplaga af 2,000
exemplar, har styrelsen ansett nödigt att framdeles öka desamma.

Utom dessa »ordinarie» publikationer har styrelsen under
titel »Svenska Turistföreningens vägvisare» på svenska och tyska
språken utgifvit ett häfte med åtföljande kartskiss öfver turistlederna Luleå-Kvikkjokk-Bodö och Luleå-Gellivara jämte
biturer till Harsprånget, Stora Sjöfallet m. fl. ställen äfvensom
endast på tyska språket ett häfte »Nach Schweden», innehållande
anvisning for rundresa till Sverige och uppehåll härstädes.
Dessa häften, som äro afsedda att utgöra början till en serie
liknande publikationer, hafva gratis utdelats till ombud och
hotell m. fl. i ut- och inlandet.

Antalet af föreningens <i>fjäll-hyddor</i> har under året ökats
med en. Föreningen har nämligen för ett pris af 1,000 kr.
inköpt den solidt bygda och särdeles väl utrustade hyddan å
Dundret vid Gellivara, från hvilken en vidsträckt utsikt finnes.

Hyddorna vid Pårtefjället, Stora Sjöfallet och Harsprånget
hafva under året färdigbygts.

Genom kretsafdelningens i Östersund försorg hafva dels af
vid Åre sig uppehållande luftgäster, dels af därstädes bosatta
personer anslagits medel till en hydda å den s. k. Mörvikshummeln.

Till en hydda å toppen af Åreskutan har af föreningen
beviljats 100 kr. samt medel insamlats inom Åre och Kalls
socknar, hvilka bidragit med omkring 175 kronor, äfvensom
inom städerna Östersund och Sundsvall. Åtskilliga förberedande åtgärder för uppförandet af dessa hyddor hafva vidtagits
under vinterföret, som betydligt underlättar transporten af
byggnadsvirke o. d. från Åre till Skutans topp. Kostnadsförslag och ritningar till hyddorna äro uppgjorda af Stationsinspektören Vettergren och underhandlingar pågå om beställningen af dem. Föreningen eger för närvarande i Jämtlands
län 1 fjällhydda och i Norrbottens län 6 dylika.

I sjön Pjeskejaur, hvars västra ända sträcker sig nära nog
till norska gränsen, har genom doktor Svenonius försorg 
anskaffats en <i>båt</i>, hvilken af styrelsen inköpts för 25 kronor.
Denna båt ligger, väl ombonad med stenhällar, upplagd inemot
10 km. från föreningens hydda vid Varvekälfven på denna
älfs norra strand ungefär 1/2 km. öster om östligaste grenen af
Lairoälfven. För den, som från nämda hydda ämnar begifva
sig till Langvandet i Norge, underlättas betydligt vägen genom
den nyanskaffade båten. Man har omkring 2 km:s rodd, delvis
genom rätt stark ström, till ändan af Varvekälfvens delta samt
fortsätter circa 4 km. rätt väster ut till innersta viken af
Pjeskejaur. Därifrån har man ungefär 3 km:s bekväm vandring
förbi riksröset N:o 238 till Lommijaur i Norge, vid hvilken sjö
Sulitälma-bolaget med det snaraste ämnar förlägga roddbåtar
och bygga 1 eller 2 hyddor.

Tack vare Pjeskejaurbåten äro dessutom den egendomliga
fjällsjöns vilda omgifningar tillgängliga för turisten och i all
synnerhet tillfälle beredt att besöka fjället Stuor-Saolo. Vid
stormig väderlek är ej rådligt begagna båten. Den turist, som
ämnar betjäna sig af båten, uppmanas att redan vid anställandet af förare i Kvikkjokk eller Njuonjes öfverenskornma
med dem om båtens återförande och uppläggning på sin plats.

Föreningen eger nu 9 båtar i Norrbottens län.

Ehuru denna sjöväg är ganska bekväm torde dock den,
som ej förut sett Sulitälmas största jökel -- Salajekna -- föredraga att gå den hittills vanliga landvägen öfver den svårvadade Lairoälfven. Denna öfvergång kan göras antingen på den
ett par km. nedanför jökeln belägna snöbryggan eller, om denna
är bortsmält, vid den närbelägna trånga klyftan.

För att minska faran vid språnget öfver denna klyfta, har
styrelsen gått i författning om anbringandet af ett par <i>säkerhetslinor</i> och vidtagandet i öfrigt af de åtgärder, som kunna
betrygga passagen, samt har för detta ändamål anslagit ett
belopp af 50 kr.

<i>Turistvägen</i> mellan Enafors och Snasahögarne har genom
förra ombudet i Enafors stationsmästaren N. J. Pettersson förbättrats för ett af styrelsen beviljadt belopp af 92 kr.

Godsägaren C. Hammarström, ordförande i Östersunds
kretsafdelning, har låtit bryta en bred och bekväm väg från
allmänna landsvägen ned till båtbryggorna vid Tännsjön,
hvilken väg afgiftsfritt får begagnas af turister. Som nämda
båtbryggor, hvilka endast provisoriskt anlagts, icke tillfyllest
motsvara sitt ändamål, då vattenhöjden i Tännsjön betydligt
växlar, har styrelsen anslagit 125 kr. att användas såsom
bidrag till uppförande af nya bryggor. Herr Hammarström
har erbjudit sig att gratis lemna virke härtill samt att tillskjuta de medel, som ytterligare visa sig erforderliga.

Genom föreningens driftiga ombud i Östersund, kronofogden O. Landén, hafva inom Jämtland åtskilliga lättnader
för turisttrafiken åstadkommits. För färd från Dufed till
Bodsjöedet vid Tännsjön och åter äfvensom för rodd fram och
tillbaka öfver denna sjö har en bestämd taxa blifvit upprättad, i det afgiften faststälts till för skjuts 2 kronor och för
rodd 50 öre pr person. En omnibus har under sommaren
uppehållit förbindelsen mellan dessa ställen, men, då den befanns vara något för tung, lär den ej vara att påräkna instundande sommar.

För dem, som önska besöka Ristafallet, kan sedan gästgifvargården i Hjerpen fr. o. m. innevarande års ingång
blifvit förlagd strax i närheten af järnvägsstationen, skjuts, så
långt körväg finnes d. v. s. omkring 5 km., med lätthet erhållas, hvarefter endast återstår en angenäm gångväg på omkring 2 km.

Vägen från Ockesjöns bortre strand till Storbofallet har
styrelen låtit förbättra samt anstält en vägvisare att vid
tågens ankomst till Ocke hållplats erbjuda sina tjänster åt de
resande.

Turistströmmen till Storbofallet har likväl ej varit synnerligen liflig, men kommer sannolikt att ökas så snart kännedomen blir mera spridd därom, att vägvisare och rodd genast
kunna erhållas, och att färden ej är alltför besvärlig.

Till grusning och förbättring samt utprickning af vägen
till föreningens utsiktstorn å Östberg å Frösön har styrelsen
anslagit 50 kr. Af de medel kr. 179,18, som genom inträdesafgifter till tornet influtit, har styrelsen användt kr. 156,96
till tornets iordningställande, så att det nu kan sägas vara
fullständigt färdigt.

En <i>damsadel</i> har styrelsen anskaffat och deponerat hos
ombudet i Luleå. Den utlånas till föreningens ledamöter för
färder inom Norrbottens län.

Styrelsen har låtit trycka <i>anslag</i> på fyra olika språk,
innehållande en uppmaning att blifva ledamot af föreningen
jämte en kort anvisning af de fördelar, som därigenom vinnas,
samt beslutat att för en kostnad af 100 kronor låta genom
Williams affischeringsbolag uppsätta sådana anslag å 200 af
statsbanans stationer. För den betydliga prisnedsättning, nämda
bolag sålunda beviljat föreningen, hembär hon härigenom sin
tacksamhet.

För att möjliggöra utsläppandet i handeln af <i>fotografiska
vyer från Norrbottens län</i> har föreningen med 350 kr. bidragit
till kostnaderna för en resa, som af Fotografen C. G. Blomqvist under sistlidne sommar företagits till de mest sevärda
ställena därstädes. I utbyte mot detta anslag har föreningen
erhållit ett exemplar af alla de vyer, som af honom tagits, uppgående till ett antal af 150 st., hvaribland flere synnerligen vackra.

Utom genom denna värdefulla förökning har föreningens
<i>fotografisamling</i> dels genom välvilliga gåfvor från många håll,
särskildt från Herrar Wahlström & Widstrand, dels genom
inköp ökats så, att den för närvarande troligen är en af de
fullständigaste samlingar af fotografiska vyer från Sverige, som
finnes inom landet. Vid den tidtabellskonferens, som den
17 och 18 Juni sistlidet år var samlad härstädes, hade föreningen i en af salarne å hotell W6 anordnat en utställning af
sina fotografier, hvilken af de från nästan alla länder i Europa
samlade främlingarne med intresse togs i betraktande.

Föreningens samlingar af <i>kartor</i> och <i>böcker</i> hafva äfven
betydligt ökats genom inköp och gåfvor.

Föreningens önskan att åstadkomma en <i>turiststatistik</i> har
till följd af den ganska vidlyftiga apparat, som är förenad härmed, ännu icke kunnat sättas i verket. Dock kan nämnas,
att vid Kvikkjokk 44 st. besökande, vid Tarrahyddan 51 st.
och vid Varvekhyddan 55 st. tecknat sig i föreningens å dessa
platser utlagda namnböcker.

Föreningens expedition, som under året varit tillgänglig
för allmänheten hvarje söckendag mellan kl. 1,30-4,0 e. m.,
har varit synnerligen talrikt besökt och hafva därstädes afgiftsfritt meddelats råd och upplysningar.

På grund af föreningens stora och hastiga tillväxt har
dess <i>lokal</i> befunnits alltför liten, hvarför den under året måst
ökas med tvenne rum. Hyran för lokalen utgår nu med 700
kronor pr år.

För förvaring af föreningens fotografier hafva kartonger
anskaffats.

För att bereda möjlighet att hastigt kunna komma i beröring med ombud och ledamöter i landsorten äfvensom för
att i någon mån inbespara de dryga telegram- och brefporton,
föreningen varit nödsakad erlägga, har under året <i>rikstelefon</i>
anskaffats. Särskildt bör denna blifva af värde för i landsorten boende ledamöter, hvilka önska meddela sig med föreningen.

Föreningens <i>rabattsystem</i> har under det gångna året betydligt utvidgats.

Hennes ledamöter åtnjuta för närvarande prisriedsättningar

å 59 svenska hotell och gästgifvargårdar,

i biljettprisen å 44 svenska ångbåtar,

hos 104 handlande och fabrikanter i Stockholm och landsorten,

hos 10 försäljare af reseliteratur, kartor och böcker,

hos 9 fotografiaffärer,

vid en svensk badort,

å 2 utländska jernvägar,

hos 1 läkare, samt

å 125 hotell inom Norge, Danmark, Finland, Tyska riket,
Österrike-Ungern, Schweiz, Frankrike, Italien och Ryssland.

De utländska hotellen äro alla första klassens och har
styrelsen med dem vexlat kontrakter, upptagande alla priser
å hotellet och den rabatt, föreningens ledamöter ega åtnjuta.
En särskild förteckning, förutom den som innehålles i cirkuläret, håller på att utarbetas, upptagande alla kontrakts-bestämmelserna. Genom denna åtgärd kunna de, som ämna företaga
en utländsk resa, ganska noggrannt beräkna kostnaderna för
densamma, och inses lätt, huru stora fördelarne af att vara
ledamot af föreningen äro för sådana personer.

Från <i>kretsföreningarnes</i> inom Östersund och Sollefteå sammanträden hafva till föreningen insändts protokoll. Af den
lyckliga verksamhet, som dessa utveckla synes framgå, att för
turistsakens förande framåt i högre grad, än hvad nu är fallet,
vore synnerligen önskligt att litet hvarstädes i landsorten bildades
kretsföreningar, som med de större förutsättningar för ett godt
resultat, som närvaro på platsen gifver, hvar på sin ort, arbetade
för Turistföreningens mål. Äfven Hernösands kretsförening fortfar
att verka. I Upsala, där en kretsafdelning befunnits icke kunna
göra den nytta, som med sådana afses, har deremot kretsen
blifvit upplöst. I Dalarne är en kretsförening under bildande.
Den i Östersund befintliga s. k. Jämtlands turistbyrå har visat
sig vara särdeles nyttig såsom medlare mellan länets invånare
och turister, hvilka antingen för sitt nöjes skull eller för
vinnande af helsa och vederkvickelse önska för någon tid slå
sig ned därstädes.

Antalet af föreningens <i>ombud inom Sverige</i> har i hög grad
ökats och utgör för närvarande 353 st.

Hos dessa ombud stannar föreningen i den största tacksamhetsskuld för det osparda nit, det välvilliga och oegenyttiga
intresse, de under det gångna året liksom alltid eljest lagt i
dagen för henne. För deras välvilliga biträde med samlande
af nya ledamöter, utdelning af föreningens publikationer, insamlande af årsafgifterna, lämnande af upplysningar m. m.
får styrelsen härigenom till dem hembära föreningens varmaste
tacksägelser.

Inom   utlandet eger föreningen för närvarande 13 ombud.

Red. af den i Berlin utkommande vidt spridda tidskriften
»Der Tourist» har utlofvat samarbete med föreningen och att
för öfrigt på allt sätt vara hennes ledamöter till hjälp vid resor
inom Tyskland. Särdeles verksam för föreningen har skriftställaren D:r Max Vogel, Meran-Gratsch, varit. Genom hans
välvilliga bemedling hafva föreningens ledamöter kommit i
åtnjutande af en mängd rabatter inom Österrike. Likaledes
hyser Reichsarchivassessom D:r Pius Wittman, München, som
för närvarande är sysselsatt med ett arbete öfver Sverige, ett
synnerligt intresse för allt, som kan gagna vårt land. Sekreteraren vid svensk-norska generalkonsulatet i Stettin, Herr John
Carlbom har vidtagit åtgärder för att efter fotografier från
Sverige åstadkomma glasbilder, afsedda att medelst sciopticon
illustrera en del föreläsningar, hvilka ordföranden i pommerska
afdelningen af Verein für Verbreitung von Volksbildung D:r
Meyer ämnar hålla öfver vårt land.

För spridande inom utlandet af kännedomen om Sverige
och dess natur har styrelsen inköpt 22 ex. af den tyska
upplagan af praktverket »Vårt land» och utdelat dessa till de
tysktalande föreningar, med hvilka hon står i förbindelse samt
till en del hotell och kurorter inom Österrike m. fl. länder.
På de mellan Vlissingen och Queenborough gående ångarne,
som förmedla större delen af persontrafiken mellan England
och mellersta samt norra delen af kontinenten äfvensom å
Hotell de Saxe i Prag har styrelsen låtit utlägga särdeles
smakfulla album innehållande bilder m. m. från Sverige.

För införande i »Der Tourist» har styrelsen låtit till tyska
öfversatta den i 1889 års årsskrift införda uppsatsen: »Stora
Sjöfallet» och jämte tillhörande clichéer öfversändt densamma
till nämda tidskrift.

Genom Filosofie Doktor Allan Wannérus har styrelsen
låtit författa ett <i>föredrag öfver Sverige</i>, hvilket af Herr Karl
Andersson, Kalmar, skall hållas vid en af honom under loppet
af våren tillämnad utrikes resa. Till Fröken Cecilia Wærn,
som under en resa i Amerika haft för afsikt att hålla föredrag
om Sverige, har styrelsen öfverlemnat ett urval af fotografier
för illustrering af dessa föredrag.

Föreningen, som numera har ganska lifliga förbindelser
med utlandet, har under året bytt publikationer med följande
utländska föreningar och sällskap:

Den Norske Turistförening.    Kristiania.

Trondhjems Turistförening.    Trondhjem.

Kongsbergs Turistförening.    Kongsberg.

Christianssands og Oplands Turistförening.   Christianssand.

Bodø og Omegns Turistförening.    Bodø.

Dansk Turistförening.    Kjøbenhavn.

Finska Turistföreningen.    Helsingfors.

Deutscher Nordlandsverein.    Hamburg.

Stettiner Touristen Club.    Stettin.

Gebirgsverein für die Sächs.-Böhm. Schweiz.    Dresden.

Deutsch    und Oestreichischer Alpenverein.    Wien.

Oesterreichischer Touristen Club.    Wien.

Alpine Gesellschaft Krummholz.    Wien.

Steierischer Gebirgsverein.    Graz.

Siebenbürgischer Karpathen-Verein.    Hermannstadt.

Ungarischer Karpaten-Verein.    Igló.
The Alpine Club.    London.

Club Alpin Belge.    Bruxelles.

Club Alpin Français.    Paris.

Club Alpino Italiano.    Torino.

Club Alpino Italiano Sezione di Belluno.    Belluno.

Societá Alpino delle Giulie.    Trieste.

Societá degli Alpinisti Tridentini.    Trento.

Sociedad Geografica de Madrid.

Appalachian Mountain Club.    Boston.

Club Alpin de Crimée, Odessa.

Till föreningen hafva influtit följande gåfvor:

Herrar Wahlström & Widstrand, firma Axel Lindahls fotografiaffär, Stockholm: En större samling fotografier; Praktverket: »Bilder från Sverige I, Göteborg».

P. A. Norstedt & Söner, Stockholm:   Tre större Lexikon.

C. E. Fritzes Hofbokhandel, Stockholm:   Parlörlexikon.

Ministern William W. Thomas J:or, Stockholm: Praktverket »Från slott till koja».

Kapten N. G. Stedt, Stockholm:   Bohus historia.

Fotografen A. Olson, Östersund:   En samling fotografier.

Fotografen Sv. Swensson, Engelholm:   En samling fotografier.

Halmstad-Bolmens Järnvägs-aktiebolag, Halmstad: En samling fotografier.

Fotografen Petrus Melander, Sundsvall:  En samling fotografier.

Handelsföreståndaren Viktor Swensson, Hafverö: En samling fotografier.

Fotografen C. Rosén, Norrköping, genom Konsul John Philipson:
En samling fotografier.

Fru Wilhelmina Åström, Arbrå:   En samling fotografier.

Disponenten Paul Burchardt, Kramfors: En samling fotografier.

Doktor H. V. Rosendahl, Gellivara:   En samling fotografier.

Bokhandlaren Carl Högberg, Gefle:   Album öfver Gefle.

Löjtnant C. J. Otto Kjellström, Stockholm:   Fotografier.

Bokhandlaren Emil Winqvist, Kristianstad:   Fotografi.

Postexpeditören Sv. B. Liedzén, Borås:   Fotografier.

Fotografen G. Nilsson, Borås:   Fotografier.

Förvaltaren C. Ax. Andersson, Vägsjöfors:   Fotografier.

Kandidat M. Beckman, Sköfde:   Fotografier.
Notarien A. Bergström, Stockholm:   Böcker.

Bankbokhållaren O. Andersson, Stockholm:   Böcker.

Kassören F. Wancke, Stockholm:   Böcker.

Bokförläggaren Hasse W. Tullberg, Stockholm: Sjelfkopieringsbok.

Ingeniör Hj. Beskow, Söderhamn: Fotografi af Generalstabens
kartblad öfver Söderhamn.

Redaktionen af Vester-Norrlands Allehanda, Hernösand: Tidningen för år 1891.

Redaktionen af Östersunds-Posten, Östersund: Tidningen för
Juni-December 1891.

Fil. D:r A. Ramsay, Finland:   Trästomme till en tygkanot.

Jernvägsföreningen:   Tågtidtabellen för år 1891.


För föreningens ekonomiska ställning redogöres i revisionsberättelsen.

Stockholm den 16 Februari 1892.

Styrelsen.
Undertecknade, af Svenska Turistföreningen vid senaste
årsmöte utsedde att i egenskap af revisorer granska styrelsens
förvaltning och räkenskaper för år 1891, få härmed, efter det
vi fullgjort det oss sålunda lämnade uppdrag, afgifva följande

<tab> <tab> <tab> Revisionsberättelse:

<tab> <tab> <tab> <i>Tillgångar vid årets början:</i>

Kassabehållning .................................  1,790:--

Deposition i bank ...............................  1,800:--

Hyddan vid Tarraelfven ..........................    231:57

  D:o  vid Varvekelfven .........................    525:13

  D:o  vid Syltopparne ..........................    323:40

  D:o  vid Pårtefjellet .........................    500:--

  D:o  vid Harsprånget ..........................    500:--

  D:o  vid Stora Sjöfallet ......................    480:--

Fotografisamlingen ..............................    181:50

Inventarier .....................................  3,946:43

Oredovisade medel ...............................    132:--

Utsigtstornet på Frösön .........................    226:02

Turistknappar ...................................     21:--

Båtar............................................     70:--   10,727:05

<tab> <tab> <tab> <i>Skulder vid samma tid:</i>

Ständiga ledamöters fond ........................  1,800:--

Innehållna medel från 1890 ......................  1,760:--

Förskottsvis inbetalda årsafgifter för år 1891 ..     21:--  

Kapitalkonto ....................................  7,146:05   10,727:05
<tab> <tab> <tab> <i>Inkomster under år 1891:</i>

Afgift af 4 ständiga ledamöter .................     400:--

4,509 årsafgifter för 1891 .....................  13,527:--

Försålda turistknappar .........................      14:50

Utsigtstornet på Frösön ..............  179:18

Afgår kostnader för underhåll
och eftersyn .........................  156:96        22:22

Frivilliga bidrag ..............................      12:50

Räntor .........................................     139:63

Annonser i publikationerna ...........  947:40
Afgår provision till annonsupptagare    146:36       801:04

Försålda publikationer .........................     158:89

Innehållna medel, afsedda att utbetalas
    under förra hälften af år 1892:

  Till en hydda på toppen af Åreskutan .........     100:--

  Till inköp af hyddan på Gellivare-Dundret ....   1,000:--

  Till inköp af en båt i sjön Tarraure .........      40:--  1,140:--  16,215:78

  Kassabehållning från 1890 ....................                        1,790:--

                                                        Summa kronor   18,005:78

<tab> <tab> <tab> <i>Utgifter under år 1891:</i>

Utbetalt sedan 1890 innehållna medel ............  1,760:--

Inköp och underhåll af båtar ....................    123:50

D:o   »     d:o     af inventarier ..............    815:49

Förökande af fotografisamlingen .................    383:23

Inköp af hyddan på Gellivare-Dundret               1,000:--

Kostnader för hyddan vid Harsprånget                   5:--

   D:o     »   d:o    »  Stora Sjöfallet              18:50

   D:o     »   d:o    »  Pårtefjället                 18:50

   D:o     »   d:o    »  Tarraelfven                   4:--

Bidrag till en hydda på Åreskutans topp              100:--

                                       Transport   4,228:22
                             Transport       4,228:22

Oredovisade medel  .......................      15:20

Aflöning till Sekreteraren och Skatt-
mästaren .................................     900:--

Aflöning till Biträdande och Betjente ....     980:50

Allmänna omkostnader (bl. a. telefon,
   tidningsprenumeration, skrifmateri-
   alier, papper, kontors- & räkenskaps-
   böcker, transporter m. m.) ............     577:55

Annonser .................................     263:81

Porto, inkasserings- och distributions-
   kostnader .............................   1,983:93

Hyra, belysning, uppvärmning och städ-
   ning ..................................     740:77

Utrikes åtgärder .........................     617:84

Publikationerna, tryckning och 
   författarearvoden .....................   4,065:53

Resehandboken ............................      62:33

Tryckningskostnader för alla slags 
   formulär, årskort m. m.................     882:25

Väganläggningar i Jämtlands och 
   Norrbottens län .......................      624:--  15,941:93

Affördt till ständiga ledamöters fond ....                 400:--

Kassabehållning till 1892:

   Innehållna medel ...............   1,140:--

   Till Föreningens disposition         523:85           1,663:85

                                          Summa kronor  18,005:78


<tab> <tab> <tab> <i>Tillgångar vid årets slut:</i>

Kassabehållning ..........................   1,663:85

Deposition i Bank ........................   2,200:--

Inventarier ..............................   4,761:92

Fotografisamlingen .......................     564:73

Turistknappar ............................       6:50

Hyddan vid Syltopparne ...................     323:40

  D:o  på  Gellivare-Dundret .............   1,000:--

  D:o  vid Harsprånget ...................     505:--

                                 Transport  11,025:40
                                  Transport 11,025:40

Hyddan vid Stora Sjöfallet ..................    498:50

  D:o    vid Pårtefjället  ..................    518:50

  D:o    vid Tarraelfven ....................    235:57

  D:o    vid Varvekelfven  ..................    525:13

Utsigtstornet på Frösön .....................    203:80

Båtar .......................................    193:50

Oredovisade medel  ..........................    135:20

Resehandbokens konto ........................     62:33   13,397:93

<tab> <tab> <tab> <i>Skulder vid årets slut:</i>

Ständiga ledamöters fond.....................  2,200:-

Resehandbokens fond .........................    500:-

Innehållna medel, afsedda att utbetalas
   under förra hälften af 1892 ..............  1,140:-

Kapitalkonto ................................  9,557:93   13,397:93

Skattmästaren har för revisorerna uppvisat dels depositionsbevis af Stockholms Intecknings-Garanti-Aktiebolag å 2,200
kronor, motsvarande ständiga ledamöters fond, dels ock kontanta kassabehållningen vid årets slut, 1,663 kronor 85 öre.

Då räkenskaperna äro förda med utmärkt noggranhet och
utgifterna befunnits, så vidt ske kunnat, verificerade, och då
läsningen af styrelsens protokoll för året ej heller gifvit anledning till anmärkning, få revisorerna, vitsordande det stora
nit och arbete Styrelsen nedlagt å Föreningens angelägenheter,
hemställa, att Styrelsen måtte beviljas fullständig och tacksam
ansvarsfrihet för 1891 års förvaltning.

Stockholm den 3 Februari 1892.
<b>Birger Lagerwall.</b>                              <b>G. Stedt.</b>
<h1>Stadgar för Svenska Turistföreningen.</h1>

<i>Antagna vid allmänt möte den 25 mars 1891.<(i>

§ 1. Svenska Turistföreningens <i>ändamål</i> är att i 
fosterlandets intresse utveckla och underlätta turistväsendet inom
Sverige samt arbeta för spridandet af kännedomen om land
och folk.

§ 2. <i>Ledamot af föreningen</i> är hvarje välkänd man eller
kvinna, svensk eller utländsk, som därtill anmält sig hos 
föreningen eller något dess ombud och erlagt ledamotsafgift.

§ 3. Föreningens ledamöter äro antingen <i>ständige</i> eller
<i>årligt</i> betalande.

De förra erlägga en gång för alla till föreningens kassa <i>ett
hundra</i> kronor.

De senare erlägga en årlig afgift af <i>tre</i> kronor. Denna 
afgift skall före mars månads utgång hvarje år insändas till 
föreningens kassa. Underlåtes detta, uppbäres årsafgiften genom
postförskott på vederbörande ledamots bekostnad.

§ 4. Ledamot erhåller kostnadsfritt de föreningens ordinarie 
publikationer, som utkomma under den tid han tillhör
föreningen.

§ 5. Ledamot äger att afgifva förslag rörande föreningens
angelägenheter, antingen till föreningens styrelse, som skall taga
detsamma under ompröfning, eller, därest han så önskar, till
föreningen. Dock skall i sistnämnda fall förslaget före den 1

februari skriftligen ingifvas till styrelsen, som vid årsmötet
framlägger detsamma åtföljdt af eget utlåtande.

Om förslag till ändring af stadgarne se § 15.

§ 6. <i>Föreningens styrelse</i> utgöres af ordförande, v. 
ordförande och tolf ledamöter, hvilka utses på allmänt årsmöte för
tiden till därpå följande allmänna årsmöte.

Styrelsen, som har sitt säte i Stockholm, sammanträder
på kallelse af ordföranden. För besluts fattande fordras, att
minst sju af styrelsens ledamöter äro vid sammanträdet
närvarande och gäller därvid de flestas mening eller vid lika
röstetal den mening ordföranden biträder. Äro vid sammanträde
ett mindre antal ledamöter närvarande, dock icke understigande
<i>fyra,</i> kan jämväl beslut fattas, därest samtliga äro om
beslutet ense.

§ 7. Styrelsen åligger att handhafva föreningens
angelägenheter i alla de frågor, som i dessa stadgar icke äro
särskildt undantagna eller af densamma hänskjutas till föreningens
afgörande.

Öfver sin förvaltning afgifver den till föreningen <i>årlig
berättelse.</i>

§ 8. Föreningens ordinarie <i>tjänstemän</i> utgöras af
sekreterare och skattmästare, som tillsättas af styrelsen omedelbart
efter hvarje årsmöte.

Aflöning åt dessa tjänstemän bestämmes af föreningen.

§ 9. <i>Sekreteraren</i> åligger att föra protokoll vid föreningens
och styrelsens sammankomster och sköta föreningens
korrespondens samt, därest ej för visst fall annorlunda bestämmes, vara
redaktör för dess publikationer.

Om så befinnes nödigt, utser styrelsen en <i>biträdande
sekreterare,</i> som enligt med sekreteraren träffad och af styrelsen
godkänd öfverenskommelse biträder vid sekreteraregöromålen.

§ 10. <i>Skattmästaren</i> åligger att uppbära årsafgifterna och
förvalta föreningens penningemedel, att verkställa utbetalningar
i öfverensstämmelse med styrelsens beslut samt att distribuera
föreningens skrifter.

§ 11.  Ständige ledamöters afgifter afsättas till en särskild
fond, hvaraf styrelsen icke äger använda mera än den årliga
räntan.

§ 12. Senast den 15 januari skola räkenskaperna,
vederbörligen afslutade, af skattmästaren öfverlämnas till granskning
af de vid föregående allmänna årsmöte utsedda <i>revisorerna,</i>
som vid näst därpå följande årsmöte öfver den verkställda
granskningen afgifva berättelse.

Revisionsberättelsen delgifves styrelsen senast den 8
februari.

§ 13. Föreningen samlas till <i>allmänt årsmöte</i> under
senare hälften af februari månad hvarje år i Stockholm och skall
dag och ställe minst åtta dagar förut kungöras i minst 4 af de
dagliga Stockholmstidningarna samt i tidningarna å de platser,
där kretsföreningar finnas.

Skulle så anses nödigt, äger styrelsen rätt att utlysa <i>extra
möte,</i> hvarvid endast de frågor behandlas, som i kallelsen
angifvits.

På allmänt årsmöte förekommer:

l:o. Styrelsens årsberättelse.

<tab>Revisorernas berättelse.

<tab>Beslut om ansvarsfrihet för styrelsen.

Beslut om aflöning åt sekreteraren och skattmästaren.

2:o. Val af ordförande.

<tab>Val af vice ordförande.

<tab>Val af tolf styrelseledamöter.

<tab>Val af två revisorer och två revisorssuppleanter.

<tab>Ofvanstående val ske med slutna sedlar.

3:o. Pröfning af ärenden, som af styrelsen hänskjutits till
<tab>föreningen, samt af förslag, som af ledamot på sätt i §§ 5
<tab>och 15 omför malas blifvit väckt.

4:o. Föredrag.

§ 14. Därest föreningens ledamöter inom ett visst län eller
annat större område bilda en <i>kretsförening</i> med uppgift att för
sin ort verka i föreningens syfte, skola de härom hos styrelsen
göra anmälan.

Ordförande i dylik kretsförening äger, då han befinner sig
i hufvudstaden, rätt att deltaga i styrelsens öfverläggningar.

§ 15. <i>Ändring</i> af dessa stadgar kan ske endast efter
beslut på allmänt årsmöte, därest minst 2/3 af närvarande
ledamöter sådant besluta.

Ändringsförslag skall före den 15 januari skriftligen
ingifvas till styrelsen, mot hvars enhälliga afstyrkande intet
ändringsförslag till behandling upptages.

*
<b>Föregående häften af</b>

<h1>Svenska Turistföreningens Årsskrift</h1>

innehålla:

1--3.   1886--1887.

(Omtryckta i ett häfte.)

Svenska Turistföreningens bildande.

Några vinkar för turister i Lule lappmark, af Fredr. Svenonius.

Turistruter i Mellersta Jämtland, af A. G. Högbom.

Reseturer från Sollefteå, af T. Fegræus.

Sveriges jöklar, af Fredr. Svenonius.

Reseskildringar från höga Norden, af S--s.

Fotografi och turistlif, af S--s.

Kartläsning i regnväder, af S--s.

En tur genom Orsa Finnmark, af Eugene Svedmark.

Luleå-Ofoten-banan som turistled, af Fredr. Svenonius.

Gotland och Visby, af T. Fegræus.

<i>Pris 75 öre.</i>

4.   1887.

Turistled genom Dalarne till Norge, af F. Schenström.

Från Bottniska viken till Atlanten, af R.

Sveriges nordligaste turistled, af K. A. Fredholm.

Ett märkvärdigt grottområde i Jämtland, af Fredr. Svenonius.

<i>Pris 50 öre.</i>
<tab><b>5. 1888.</b>

Svenska Turistföreningens utveckling och verksamhet, af Fredr. Svenonius.

En turistled i Vesterbottens län, af L. Dahlstedt.

Turistförhållanden i Vermland, af Gustaf Thorsander.

Turistförhållanden inom Vestergötland, af Densamme.

På »första krogen i Småland», af Cervus.

Syltopparne, af L. A.

Kanotfärder i Helsingland, af J. W.

Om laxfisket i Nämdforsen i Ångermanälfven, af V. B. F.

Uddeholmsverken med omgifningar (Vermland), af Pontus Nybelin.

Notiser.

<i>Pris 60 öre.</i>

<tab><b>6. 1888.</b>

Handledning i användandet af rundresebiljetter för turer inom
Sverige, Norge och Danmark, eventuelt med utsträckning
till Hamburg och Berlin, äfvensom för resor i Finland
m. fl. länder, sammanfattad af John Lundberg.

Från Helsingland genom Dalarne till Vermland, af Fenne.

Tur från Ludvika öfver Grangärde till Ramen, af Fenne.

Svanens hatt, af X.

Ett svenskt Aavasaksa, af A. K.

Till Dalarne, af Y.

Råd för vandringslystna ungdomar, af Fredr. Svenonius.

<i>Pris 85 öre.</i>

<tab><b>7. 1889.</b>

Vår titelbladstafla, af S--s.

Stora Sjöfallet, Ädna Muorki Kårtje, (med sju illustrationer)
af Fredr. Svenonius.

Städjan, ett vandringsminne från sommaren 1888, af A. Cederström.

Från Västernorrlands län:

<tab>I. Indalsälfven, af --g.
<tab>II. Örnsköldsvik--Hernösand, af Hj.
Från Östersund till Rörås genom sydvästra Jämtland och
Härjedalen, af C. H.

Sveriges högsta fjäll (med illustration), af S--s.

Om bergsklättring, af Louis Améen.

Minnen från en färd till Uknadalen, af G. S.

Första turistfärden till Klusåberget.

Dellensjöarna i Helsingland, af S--s.

Bör Turistföreningen befatta sig med våra jagtförhållanden?
af S--s.

Råd till vandringslystna ungdomar II, af S--s.

Några ord till våra kvinliga turister.

Notiser: Åre. Sanatorium i Bydalen. Regler för vården af
rum för resande. Sätt att uppmäta djup. Klockans
användning som kompass. Sommarutflykt på fyra dagar.
Svenska främlingsbyrån.

Årsberättelse.

Revisionsberättelse.

Till Svenska Turistföreningens ledamöter.

Svenska Turistföreningens ledamöter 1888.

Svenska Turistföreningens styrelse.

<i>Pris 2 kronor.</i>

8.    189O.

En färd till Kålåsens lappkapell, Anjeskutan och Stiklestad,
af J. W.

Från Bottenhafvet till Atlanten.

Storlien, af Aquila.

Uppför Ångerman- och utför Indalsälfven, af Seul.

Säterdalen och Bisbergs klack, af Victor Hedin.

Till Qvikkjokk (med 2 illustrationer), af E. O. N.

Kinnekulle, af L. A.

Kinda Kanal och Åsunden, af A. W--e.

En bestigning af Kebnekaisse, af J. A. Björling.

Luleå-Gellivara-Harsprånget-Jokkmokk-Storbacken-
Edefors-Luleå, af J. Frith. G sm.

Sulitälma (med två illustrationer), af O. A.

Ett besök vid Kårsåjökeln (med sex illustrationer), af Fredr.
Svenonius.
Storforssen i Öre älf (med en illustration), af S--s.

Stockholm--Luleå--Harsprånget--Stora sjöfallet--Qvikkjokk-
Fagerlid--Bodö--Trondhjem--Stockholm, af W.

Är det önskligt, att principen för det ungerska zonsystemet i
afseende på passagerareafgifterna införes å de svenska
järnvägarne? af John Lundberg.

Apropå zonväsendet, af Spes.

Notiser: Bilden på titelbladet. Utveckling af rundresesystemet.
Dalslands kanal. Hornavaleden. Bidrag till Svenska
Turistföreningens historik. Turisthydda på Gellivara-Dundret.
Särna--Idre.-Flötningen--Fämund--Röros.

Förteckning öfver svenska kartor, af C. E. Dahlman.

Till Svenska Turistföreningen insända resehandböcker och
ortbeskrifningar öfver Sverige.

Årsberättelse.

Revisionsberättelse.

Stadgar för Svenska Turistföreningen.

Svenska Turistföreningens ledamöter 1889.

Svenska Turistföreningens styrelse.

<i>Pris 3 kronor.</i>

9.  1891.

Ofvan Polcirkeln, Ströftåg i Lule lappmark, (med två
illustrationer), af A. M.

En bergslagstripp, af A. W--e.

Tillbaka öfver högfjällen, af Hugo Samzelius.

Sport i Norrbottens och Lapplands älfvar, af Hugo Samzelius.

Midnattssol, af Hugo Samzelius.

Njupeskärs vattenfall (med två illustrationer), af Magn.
Engzelius.

Vinsberget, af K. B. W.

Från Mora strand till Dovre (med en karta), af G. C.

Några småsaker för turister, som träffa på lappar, af Lapplund.

Beskrifning öfver en resa i Umeå lappmark sommaren 1889,
af G. H--n.

Bohus (med illustrationer).

Vadstena och Omberg, af J. B.
Trollhättan som turistort, (med illustration).

Om en bergbana på Åreskutan, af A. G. H--m.

Fjällstugan vid Syltopparne (med två illustrationer), af L. A.

Anteckningar om Stuguns by i Jämtland, af A. V. Lönnegren.

Lif i jagten, af G. Schröder.

Borgholms slott, af H. Hildebrand.

Några ord om Nordanskär och turistfärder inom Kaliks
flodområde, af --n--n--.

Notiser.

Årsberättelse.

Revisionsberättelse.

Stadgar för Svenska Turistföreningen.

Svenska Turistföreningens ledamöter 1890.

Svenska Turistföreningens styrelse.

<i>Pris 2 kronor 50 öre.</i>

*

Svenska Turistföreningens Styrelse 1892:

Ordförande: <i>Hildebrand, Hans,</i> Riksantiqvarie.

Vice ordförande: <i> Dahlman, C. E.,</i> Kartograf.

Sekreterare: <i> Lagercrantz, Jacques,</i> Tjensteman vid Kongl. Jernvägsstyrelsen.

Skattmästare:  <i> Wancke, F.,</i> Bankkassör.

Öfriga ledamöter:

<i> Améen, Louis,</i> vice Häradshöfding.

<i> Balck,   V.   G.,</i> Kapten i Kongl. Nerikes regementes reserv. Öfverlärare vid Kongl. Gymnastiska Centralinstitutet.

<i> Bergström,   Otto,</i>   Kapten vid Kongl. Uplands regemente.

<i> Ekhof, Emil,</i> Fil. D:r, Föreståndare för Kongl. Lifrustkammaren.

<i> Hedborg, O. F.,</i> Sjökapten.

<i> Lindroth, Ludvig,</i> Fil. D:r, Föreståndare för f. d. Beskowska skolan.

<i> Lundberg,   John,</i> Byråassistent vid Kongl. Jern vägsstyrelsen.

<i> Svenonius, Fredr.,</i> Fil. D:r, Statsgeolog.

<i> Wahlström, P. K.,</i> Bokförläggare.

<i> Widmark,   Johan,</i>   Med.   D:r,   e.   o.   Professor  vid
Kongl. Karolinska Mediko-Kirurgiska Institutet.

