<h1>TOMTEGUBBEN</h1>

<h2>8:de årgången.</h2>

<img>Ej blott när solen skiner.</img>


Pris : 2 rdr rmt.



<chapter name="Hos morfar på Fogelön. I.">
<img>
Hos morfar på Fogelön. I.
</chapter>


<chapter name=Titelsida">
TOMTEGUBBEN

ELLER

STOCKHOLMS BARNKALENDER.

*

Åttonde årgången:

EJ BLOTT NÄR SOLEN SKINER.

*

OMVEXLANDE BERÄTTELSER

ej blott till nöje

för

de unga.

*

Med 4 kolorerade och 4 okolorerade planscher.

*

STOCKHOLM,
Sigfrid Flodins förlag.
</chapter name>
<chapter name="Tryckort">
STOCKHOLM,
Sigfrid Flodins boktryckeri.
1866.
</chapter>



<chapter name="Innehåll>
<b>INNEHÅLL.</b>

                                                                                                                                                      Sid.

Ej blott när solen skiner  . . . . . . . . . . . . . . . . . . . . . . . . . . . .   1.

Träet och dess historia. (Mikroskopiska bilder. Pl. 1.)  . . . . . . . . . . . . .   3.

Hos morfar på Fogelön. (Med 2 planscher) . . . . . . . . . . . . . . . . . . . . .   8.

Spar-råttan  . . . . . . . . . . . . . . . . . . . . . . . . . . . . . . . . . . .  20. 

Du skall icke anse äfven det obetydligaste värdelöst . . . . . . . . . . . . . . .  21.

Mopsen och månen . . . . . . . . . . . . . . . . . . . . . . . . . . . . . . . . .  26.

Det första skolbetyget . . . . . . . . . . . . . . . . . . . . . . . . . . . . . .   » 
 
Daggmasken . . . . . . . . . . . . . . . . . . . . . . . . . . . . . . . . . . . .  29.

En flugas lefnadshistoria. (Mikroskopiska bilder. Pl. 2 och 3) . . . . . . . . . .  31.

Vakteln och hennes ungar . . . . . . . . . . . . . . . . . . . . . . . . . . . . .  36.

Hittebarnet  . . . . . . . . . . . . . . . . . . . . . . . . . . . . . . . . . . .  37.

Hvad mamma berättade om diamanter  . . . . . . . . . . . . . . . . . . . . . . . .  41.

De hvita dufvorna  . . . . . . . . . . . . . . . . . . . . . . . . . . . . . . . .  44.

Framåt marsch! (Med plansch.)  . . . . . . . . . . . . . . . . . . . . . . . . . .  47.

Dam och kammarluft . . . . . . . . . . . . . . . . . . . . . . . . . . . . . . . .  49.

Otto och Gustaf  . . . . . . . . . . . . . . . . . . . . . . . . . . . . . . . . .  53.

Lifvets gåta  . . . . . . . . . . . . . . . . . . . . . . . . . .  . . . . . . . .  57.

Ytterligare några mikroskopiska afbildningar (Mikroskopiska bilder.  Pl. 4.) . . .  59.

Vackra Ali och fula Surre  . . . . . . . . . . . . . . . . . . . . . . . . . . . .  61.

Om hinduernas hvita oxar . . . . . . . . . . . . . . . . . . . . . . . . . . . . .  67.

Den olydiga svalungen  . . . . . . . . . . . . . . . . . . . . . . . . . . . . . .  69.

Lilla Siris skyddsling. (Med plansch.) . . . . . . . . . . . . . . . . . . . . . .  72.

Väderhanen och gårdstuppen   . . . . . . . . . . . . . . . . . . . . . . . . . . .  77.

Huru små barn kunna göra nytta . . . . . . . . . . . . . . . . . . . . . . . . . .  79.

Guldfasanen  . . . . . . . . . . . . . . . . . . . . . . . . . . . . . . . . . . .  83.

*
</chapter>


<chapter name="Ej blott när solen skiner.">
<h1>Ej blott när solen skiner.</h1>

Claes och Karolina jublade. Pappa hade lofvat dem att få gå
och se solmikroskopet, som de så mycket hört talas om. De skulle
få se flugan i så stark förstoring, att ett flugben icke fick rum på en
hel vägg och ett flugöga fyllde hela väggen. De skulle få se växtsaften
cirkulera i grässtrået, se ådrorna i träet, cellerna i blombladen. De skulle
få se måtten i ost och mjöl, hvilka med blotta ögat knappt kunna
skönjas, förstorade så att de blefvo stora som svin. Ja, solmikroskopet
förstorar också två millioner gånger.

Första vackra dag skulle de få se det, hade pappa sagt; ty i dag
var det för sent; men solen måste skina, eljest kunde det icke
förevisas. De små voro så glada och talade sedan hela aftonen icke om
annat än solmikroskopet, som de skulle få se i morgon; ty vädret
fick ej då blifva fult, sade de, alldeles som små barn bruka göra.
Det var nätt och jemnt att de kunde somna på aftonen.

Morgondagen kom, men med den en mulen himmel. De små
jublade icke mera; de voro otröstliga, både öfver att icke solen sken
och att icke solmikroskopet visades ändå; ty nog hade de då kunnat
bedja mamma att få gå likväl, fast det var regnigt och smutsigt ute.

Ja, solen sken icke och barnens ansigten blefvo lika mulna som
himmelen. Molnen samlade sig allt mer och mer och till sist utbröt
regnet ur de små skådelystnas ögon samtidigt med regnet från
himmelen.

Förgäfves erinrade mamma dem om att efter regn låter Gud åter
solen skina; de båda syskonen förblefvo otröstliga. Just i dag skulle
det varit så roligt att få se solmikroskopet!

Så der tycka alla små, utom mina små läsare, som naturligtvis
äro förståndiga sina barn, som alltid äro nöjda med huru Gud och
deras föräldrar styra och ställa för dem.

Claes och Karolina voro, som sagdt är, otröstliga. Alla leksaker
togos fram, men sattes åter undan. Dockor och tennsoldater, städer

och kökssaker, med intet deraf var i dag roligt att leka. Det
var så kusligt. Regnet strömmade utanför fönstret och ville ej heller
upphöra att rinna innanför, ur ögonen på de små, hvilka lågo med
näsan och pannan tätt intill rutan, för att söka uppspåra något litet
blått på himmelen, hvarigenom solen kunde sticka fram och skina på
dem och solmikroskopet.

Så lågo de länge, tills de hörde dörren öppnas och en bekant
röst ropade dem vid namn.

»Farbror Knut!» ropade båda och glömde något af sin sorg, för
att helsa den kära farbrodern, som märkte deras bekymrade utseende
och deltagande frågade dem om orsaken.

Claes och Karolina berättade huru de känt sig så lyckliga öfver att
i dag få se solmikroskopet; men så hade regnet kommit och nu voro
de så rysligt ledsna öfver att solen icke sken.

»Stackars mina små, då fån I naturligtvis icke se det en annan
dag i stället, när solen skiner?» sade farbror leende.

Claes och Karolina sågo på hvarandra. De blefvo helt skrämda,
så att till med tårarna stannade, och de skyndade in till fadren, i
rummet bredvid, och frågade, båda på en gång:

»Snälla pappa, få vi icke se solmikroskopet en annan dag, när
solen skiner?»

»Jo visst, mina små, bara solen skiner, det har jag ju lofvat er;»
sade fadren vänligt och nickade åt dem.

»Farbror, farbror!» ropade nu de små, innan de ännu hunnit
in i rummet; »vi få se det en annan dag, bara solen skiner.»

Farbror log. Han hade nog vetat det, och nu vände han sig till
de båda barnen, som åter voro idel solsken, sägande:

»Det trodde jag äfven, mina små vänner; men jag gissade af er
djupa sorg, att ni alldeles skulle gå miste om att få se det en annan
dag. Det finnes många, många barn, som aldrig få se solmikroskopet
eller andra dylika saker, men som icke gråta ändå; jag kunde derför
aldrig tro att mina små vänner, Claes och Karolina, skulle gråta
blott för en dags uppskof.»

»Förlåt farbror! men var icke solen ändå bra stygg, som icke ville
skina just i dag?»

»Jo,» sade farbror, »solen är rätt stygg, som icke alltid skiner
när små barn skola ut och roa sig.»

Farbror sade detta med den allvarsammaste min och ton i 
verlden; men Claes och Karolina förstodo dock hans mening och gömde
ansigtet i hans knä. Då de efter en liten stund åter sågo upp, voro
deras ögon klara och strålande.

»Så, mina vänner,» sade farbrodern, »så vill jag alltid se eder.
Små barn hafva, äfven om molnen skymmer för solen en stund,
alltid så mycket att glädjas öfver, att deras ansigten böra visa idel
solsken. Ur deras små himlar bör det aldrig regna. Då skolen I äfven
se solsken omkring eder; solsken i pappas och mammas ögon, solsken
i alla edra vänners och framför allt i farbror Knuts.»

»Emellertid,» tillade farbrodern, i det han tog fram en bok, »skall
jag nu gifva mina små vänner en liten ersättning för er förlust för
dagen. Der kunnen I få se åtskilliga förstoringar af saker som
vanligen pläga vara föremål för mikroskopiska förevisningar; jag har
låtit föra in dem i årets Tomtegubbe, för barn som endast kunna få
höra talas om solmikroskopet, men icke få se det. De äro icke i lika
stor skala, som de föremål solmikroskopet visar, men de kunna i
stället roa eder <i>ej blott när solen skiner</i>.»

Claes och Karolina blefvo helt förtjusta och lofvade farbror Knut
att hädanefter alltid vara glada och nöjda, <i>ej blott när solen skiner</i>.

Skulle icke mina andra små vänner och läsare vilja lofva mig
detsamma?!
 
*
</chapter>


<chapter name="Träet och dess historia.">
<h1>Träet och dess historia.</h1>

(Mikroskopiska bilder Pl. 1.)

*

Många boningsrum äro helt och hållet af trä, i de flesta åtminstone 
golf, dörrar och fönsterkarmar. Dessutom äro också bord och
stolar, skåp, kistor och lådor af samma ämne.

Veden växer så småningom upp i en trädstam, då den är ung
är den späd och saftig, men blir med åren hård och torr. På golf och
möbler se vi omvexlande ljusa och mörka ränder i träet. Detta är
<i>årsringarne</i>, hvilka äro sammansatta af vedkärl. För hvarje år får
trädet en sådan träring rundtomkring stammen och denna göres 
färdig emellan barken och det gamla träet. Det unga, mjukare träet
kallas <i>hvitved</i> och det innersta, äldsta och fastaste i stammen <i>kärnved</i>.


Förstoringsglaset visar att allt trä består af långsträckta vedkärl,
hvilka med sina ändar skjuta kilformigt in i hvarandra, på samma sätt
som då man sticker de båda händernas fingrar in emellan
hvarandra.

Till att börja med äro vedkärlen tunna och fyllda med saft, men
småningom blifva de hinnor, af hvilka de bestå, tjockare, träet blir
derigenom fastare och i samma mån försvinner saften. Den gamla
kärnvedens kärl fyllas med luft. I många vedkärl bilda sig också
sedermera små konstiga träceller, hvarigenom veden blir ännu tyngre
och fastare.

Hvart och ett trädslag bildar sin ved på olika vis, och den som
med tillhjelp af mikroskopet noga beskådat olika träsorter, blir sedan
i stånd att, till och med på en liten splinta, igenkänna från hvilket
trädslag träet härstammar. Exempelvis afbilda vi här några tunna
träskifvor af olika trädsorter, såsom de taga sig ut under
mikroskopet. Öfverst se vi genomskärningar af <i>gran;</i> <i>a</i> och <i>b</i> utvisa ett
stycke på tvären afskuren ved, <i>c</i> och <i>d</i> äro afskärningar som erhållits
af en lodrät genomskärning, så att vid <i>c</i> knifven blifvit förd från
barken mot medelpunkten (tvärsnitt), men vid <i>d</i> snedt (oblikt). Vid <i>c</i>
se vi små punkter, genom hvilka alla barrträd utmärka sig. Vid <i>a</i>
äro de genomskurna kärlen, hvilka synas fyrkantiga, vidare; vid <i>b</i>
deremot trängre; båda bilda en årsring. De vidare kärlen, som på
bräder visa sig för blotta ögat såsom mörkare ställen, utgöras af den
på våren bildade lösare veden; de trängre deremot äro de om hösten
bildade.

Den som vill sysselsätta sig dermed, kan ur årsringarne i ett bräde
sluta sig till en god del af det träds lefnadshistoria, hvarur brädet är
taget. Samma trädslag får vidare årsringar då det växer på sank
mark, än på torr. Likaså äro ringarne tjockare under våta än under
torra år; mot södra sidan äro de också vidare och mot norra sidan
smalare. Om ett träd något år blifvit förhindradt i växten, antingen
genom mask som frätit derpå eller genom starkt hagel eller genom
frost som förstört dess unga skott, så visar sig detta genast derpå att
veden blir särdeles tunn. Trädet har på visst sätt genom
träringarne fört årsböcker öfver sina öden och kan derigenom tydligt
förtälja dem för den som gör sig den mödan att uttyda denna skrift.

Den undre figuren visar i sin öfra hälft en afskärning af veden ur
stammen på afvenbok; nedtill på högra sidan ur ek och på den venstra

<img>
Mikroskopiska bilder.  Pl. 1.


ur al. De hvita fläckarna, hvilka vi hafva för ögonen, äro vidare
luftkärl; i ekveden se vi dem redan med blotta ögat såsom små
punkter. De ljusa tvärränder, som icke sällan tydligen visa sig för oss
på möbler, äro vanligen så kallade märgstrålar, d. v. s. cell- eller
cellulpartier, hvilka fortlöpa från den inre kärnveden till barken och länge
underhålla saftombytet emellan de olika årsringarne.

Vanliga golf och möbler äro för det mesta gjorda af tall- eller
granträ; finare möbler stundom också af ek, valnötträ eller liknande
inhemska träslag. Ofta användas dertill äfven tunna bräder (fanering)
af främmande träslag, för att dermed belägga möbler hvilka äro
gjorda af vanliga träsorter. Sålunda finner man ofta i våra boningar
<i>mahognyträ</i>, hvilket tillföres oss sjöledes från Amerikas varmare länder.
Det har en angenäm brun färg och utmärker sig genom vackra strimmor. 
<i>Palisanderträ</i>, hvilket fås från Sydamerika ur Jakarandaträdet,
är nästan svart och derjemte genombrutet af fina röda ådror. Från
Asien kommer deremot <i>Ebenholtz</i>, ett kolsvart och tungt träslag, som
man dock mindre använder till möbler än till smärre konstsaker.
Snickaren förstår att betsa och färga vanligt trä, och genom att
bestryka det med oljefärg gifver han det icke sällan utseende af ädlare
och dyrbarare träslag. Likaledes förser han andra slag med politur och
skyddar derigenom liksom genom oljefärg utsidan på möblerna, både
från trämask och från fuktighet.

Ju mera skogarne försvinna, desto dyrare blifva också träslagen.
Många länder måste redan införskrifva det mesta trä, som de behöfva,
från andra trakter.

Då ett träd är fäldt, börjar dess ved att torka, först hastigt och
sedan långsammare. Efter en tid af ungefär tre år är den så pass
torr, som den öfver hufvud taget kan blifva i fria luften; förarbetas
den tidigare, så torkar den antingen efterhand och krymper betydligt
ihop eller ock spricker den.

Till och med inne i rum förlorar trä icke förmågan att draga till
sig fuktighet och att afsätta sådan. Har det en längre tid varit
regnväder eller har luften i rummet varit fuktig, så svälla de af trä
förfärdigade föremålen. Golfspringorna tränga sig ihop, fönster och dörrar
gå blott med svårighet upp och igen, och lådorna i kommoden vilja
icke gerna låta utdraga och inskjuta sig. Har deremot vädret en
lång tid varit varmt och torrt, så krymper också trävirket synbarligen

ihop. Fogningarna blifva större, dagern lyser mellan brädslagningen
och fönsterna låta lätt öppna sig.

Vid förfärdigandet af möbler gör snickaren alltid afseende på
dessa egendomligheter hos träet. Dörrar och fönsterluckor gör han icke
af ett likformigt stycke, hvartill bräderna blott hoplimmas, utan han
förfärdigar dem af hyflade ramar, i hvilka de deri infogade skifvorna
kunna efter behof utsträckas eller hopdragas. Ett större enkelt bräde
torkar också vanligen olika; på porösare ställen hastigare än på
kompaktare. Det slår sig således så mycket lättare, ju tunnare det är.
Vid förfärdigande af bordskifvor och dylika föremål söker snickaren
att förhindra detta derigenom att han på undre sidan anbringar
tvärslåar, hvilka hålla bräderna raka.

Den kraft, som trä eger, då det hastigt sväller eller torkar, är
ganska betydlig. Man kan spränga sten med träkilar, om man slår
in dem stadigt då de äro torra och derpå gör dem fuktiga. Om
torkningen och utsvällningen hos trä sker mycket ojemnt, så händer det
till och med att panel- och dörrposter remna och spricka sönder. Allt
efter som det härtill använda trävirket är groft och tjockt, blifver
också det ljud olika, som dervid låter höra sig. Stundom smäller det
liksom om man sloge med ett spö emot ett bräde; en annan gång hör
man ett gnisslande eller en ihålig hvissling och i större trästycken blir
knallen lika stark som om den härrörde från ett pistolskott.

Innan man upptäckte de verkliga orsakerna till dessa ljud, blefvo de
som bebodde rummet icke sällan skrämda deraf; vidskepelsen uppfann
allehanda historier för att förklara dem. Då de alltid låta höra sig vid hastigt
ombyte af väderlek, företrädesvis höst eller vår, men vid dessa
tidpunkter, just med anledning af den ombytliga väderleken, de flesta
dödsfall förekomma, så begick man den villfarelsen att sätta folks död
i förbindelse med detta knakande och brakande hos trä, och man
förmenade att de döendes själar vid sin hädanfärd på detta sätt gåfvo
sina slägtingar och vänner en särskild vink. Man trodde sig alltså
i träet höra ett andarnes egendomliga språk och ännu i dag gifves
en och annan snickare, som, då det gnäller i träet, säger till sina
gesäller: »Hyfveln gnisslar i träet; det betyder att vi snart få göra en
likkista!»

I nyare tider har man icke åtnöjt sig med de krafter, hvilka
verkligen förefinnas hos trä; man har, dels genom att missförstå åtskilliga
fenomener, men dels också af bedrägeri föranlåten dertill, kommit

till den vidskepligt löjliga åsigten, att hädangångna själar skulle hafva
möblerna i ett rum och isynnerhet borden till sina älsklingsställen
och dels genom att sätta dem i rörelse och dels genom knäppning
liksom dödsuret (<i>anobium pertinax</i>) underhålla sig med dem, som bo i
rummen. Det gafs icke få besynnerliga menniskor, som trodde sig
på detta vis genom talande bord och genom i dem förborgade andar
lätt kunna utforska det förflutnas och det tillkommandes hemligheter.
Vid borddansen ställde sig flera personer rundtomkring bordet och
helst valde man dervid ett rundt bord, hvilande på tre fötter. Ju
slätare golfvet var, desto bättre. Man lade händerna på bordet och
fattade grannens lillfinger med sitt eget, så att fingrarne korsade
hvarandra, och då trodde man att, liksom vid beröring af zink och
koppar en så kallad galvanisk ström frambringas, också en liknande
elektrisk, kraftig strömning skulle uppstå hos den kedja af personer,
hvilka stodo omkring bordet, och att denna kraft derpå skulle bringa
bordet i rörelse, i svängning, ja till och med till dans. Hvar och en,
som lägger sin hand på bordet, trycker naturligtvis på detsamma, ty
handen och armen hafva en bestämd vigt. Då armarne utbredas, så
verkar detta tryck åt sidorna. Men båda armarne äro aldrig lika
starka, den venstra armen tröttas vanligtvis lättare än den högra och
utöfvar derföre, om sällskapet förblifver någon längre tid i samma
ställning, en tilltagande starkare tryckning åt den venstra sidan till.
Derföre börja borden vanligtvis att vrida sig åt venster. Sedan det
motstånd, som bordet, liksom hvarje stillastående kropp, gjorde emot den
skjutande kraften, en gång blifvit öfvervunnet, åtföljde dervid
personerna bordet, och så påskyndades också i samma mån detta senares
rörelser, så att det möjligtvis fick sällskapet att promenera genom
hela rummet, ja till och med ut genom dörren, i fall denna stod
öppen.

Man har noga med ziffror beräknat huru stor den kraft måste
vara, som fordras för att bringa ett stillastående bord i rörelse, liksom
man jemväl beräknat i skålpund och ort den kraft, som en menniska,
hvilken lägger båda händerna på ett bord, utöfvar i högre grad åt
den ena sidan än åt den andra. Vi hafva härvid i vår egen kropp
ett exempel, hvilka verkningar en obetydlig kraft frambringar, då den
länge verldar på samma sätt, liksom det svällande, kroknande och
söndersprickande träet erbjuder oss ett i ögonen fallande exempel att

beundra de stora verkningarna af de små krafter, som försvinna i
cellerna hos det skenbart döda träet.

Utom det redan antydda erbjuder ju träarbetet i vår kammare,
bordet framför oss med allt hvad derpå och derinuti befinner sig, så
mycket af intresse, att vi verkligen icke behöfva förspilla en kostbar
tid på mystisk vantro och löjliga dårskaper.

*
</chapter>

<chapter name="Hos morfar på Fogelön.">
<h1>Hos morfar på Fogelön.</h1>

(Med 2 kolorerade planscher.)

<b>I.</b>

Morfar på Fogelön, som han kallades af barn, barnbarn, bekanta
och anhöriga, var en aktad och förmögen hemmansegare, f. d.
Riksdagsmannen Daniel Magnusson. Gamle morfar hade talat mycket och
väl på våra riksdagar. Men nu visste hvar menniska, att morfar icke
ville resa till det bullersamma Stockholm, utan förblifva på sin
vackra ö, som fått sitt namn af de många foglar, han samlat omkring
sig; derföre fick han nu mera inga röster vid riksdagsmannavalet men
hvar och en sade likväl: »Det är skada att morfar på Fogelön
ledsnat vid Stockholm och riksdagen; vi få aldrig någon, som så står på
vårt bästa.»

Vi sade att morfar hade samlat foglar omkring sig, och detta var
sanning. Dessa foglar voro af många slag; icke allenast de som hade
fjädrar, utan äfven sådana som, jollrande och pladdrande från morgon
till qväll, voro ständigt omkring honom, smekande hans händer,
kinder och gråa hår. Ja, han kallade äfven, barnbarnen för sina
foglar. När hösten kom med sina långa qvällar och första regnskurar,
då flögo dessa små flyttfoglar hem till sina föräldrar; men följande
vår spände de återigen sina vingar till flygt, styrande kosan till
morfar på Fogelön.

Morfar var enkling, och fastän det var tio år sedan han förlorade
sin kära, gudfruktiga maka, sörjde han henne ännu i dag.

Morfar hade tre döttrar. Den yngsta af dessa tre, moster Anna,
som hon kallades, bodde hos sin gamle far och skötte hans hushåll;

hon hade dervid en god hjelp i sin sextonåriga systerdotter, Eva
Örtenvall.

Evas mor var gift med en trädgårdsmästare, boende i en annan
församling, och egde, utom Eva, två flickor och en gosse. Morfars andra
dotter i ordningen hade i många år varit gift med en bonde, som
arrenderade en egendom och skötte sig väl. De hade fyra flickor, och som
morfar ville dela jemnt mellan sina älskade barnbarn, så måste de
tura om och vara hos honom hvarsin sommar.

Innevarande sommar var turen hos Örtenvalls barn. Morfar var så god
mot sina små, men han fordrade också att de skulle vara mycket
lydiga och snälla, isynnerhet var han angelägen att ingifva dem smak för
arbete och kärlek till sanning. Förr än barnen läst sina vissa
sidor eller gjort föreskrifven nytta, fingo de, om väderleken också var
aldrig så vacker, icke springa ut och leka. Men hade de varit flitiga,
då öppnades dörrarne just som klockan slog 6 på aftonen, och i
samma minut flögo de små utur boet.

Eva hade, som vi sagt, tre syskon; två systrar, Fia och Lotta, och
en bror, Fritz, och dessa voro nio, sju och sex år gamla.

I år hade de haft mer än vanligt roligt på den kära Fogelön, så att
de alls icke ville tänka på att en dag skulle komma, då de måste fara
hem till Henrikshof, den egendom, der deras far tjenade som
trädgårdsmästare.

Barnens föräldrar hade lärt dem att vara mycket eniga; man
hörde dem aldrig tvista med hvarandra, och deras nöjen och sorger voro
alltid gemensamma.

Måndagarne voro, enligt barnens påstående, de ledsammaste, och
lördagarne de roligaste dagarne i hela veckan.

Det är på en lördags eftermiddag, som vi titta till våra små, som,
efter att hafva varit mycket arbetsamma hela veckan, fått lof tidigare
än vanligt.

Vi helsa på dem i det gröna, och vår plansch visar oss på hvad
sätt de tillbringa denna eftermiddags första fristund.

Hvilken treflig anblick framställer ej denna inre gård, der höns,
kalkoner och dufvor lefva i huld förening.

Fia bär på håret en krans, som hon sjelf bundit, ty lilla Fia
tycker mycket om blommor. Så snart hon träder ut på gården, falla
hennes ögon på en blå porslinsskål, innehållande rent sjövatten. Hon
böjer sig ner, begagnande sig uf tillfället, för att skölja upp en 

halsduk. En dufva sätter sig på hennes axel. Lilla Lotta, som är tätt
omgifven af hela hönsfamiljen, kalkonerna inberäknade, sträcker sina
armar mot en höna, som dock vänder sig ifrån henne, Eva kommer
ut från boningshuset med en korg i sin hand, och Fritz går emot
henne, visande henne två ägg.

»Tag dem, Eva lilla, min lilla spanska har värpt dem, och dem
skall du äta upp, ty jag tycker så mycket om dig, Eva, jag är säker
på att dessa äro bättre än andra ägg».

»Kan du tro, Eva,» säger den lilla tvätterskan, vändande på
hufvudet för att se på den hvita, vackra dufva, som för sin näbb mot
hennes mun, liksom för att smeka henne, »kan du tro, att Fritz
inbillar sig något så tokigt, som att den der hönan, derför att hon är af
spansk race, skall värpa bättre ägg än våra svenska hönor.»

»Att hennes ägg äro större, är åtminstone. säkert», svarar Eva,
»men behåll dina ägg, Fritz lilla, jag har icke hjerta att taga dem
ifrån dig, utan jag skall koka dem åt dig i qväll.»

»Nej, om du vill slå ihjel mig, Eva lilla, så äter jag ej upp dem;
du har gifvit mig hönan, du var så snäll, så snäll emot mig.»

»Om jag var det, så har du tackat mig derför mer än det är värdt.»

»Ja, men af tacken har du ju ingen nytta, och just icke heller
af äggen, när jag tänker rätt derpå, om du äter upp dem.»

Han teg nu och funderade några minuter; sedan sade han:

»Nu har jag tänkt ut något som duger! Eva skall bli rik, och det
är jag, som gör henne rik. Tag du de här äggen till present af Fritz?
lägg dem under en höna och du skall få en hel familj af spanska
höns och kan sedan sälja kycklingar och ägg och slutligen bli så rik,
att du skaffar dig också en Fogelö.»

»Det der,» sade Eva småleende, »skola vi tala om när du
kommer in ... I veten icke hvad roligt morfar har att bjuda eder på, när
I kommen in till honom.»

»Ack, jag räcker ju icke den lilla söta hönan,» beklagade sig Lotta,
»hon är så söt, så söt! ljusgrå med en hvit fläck på bröstet.»

»När jag samlat ihop äggen under de andra hönorna,» sade Eva,
»skall jag gifva dig hönan, haf blott tålamod; men hvad gör du, Fia
lilla?»

»Jag tvättar den hvita halsduken, som jag slutat att fålla i
dag ... du begriper att morfar skall ha den ... jag vill sjelf

stryka den så godt jag kan ... då har jag sjelf gjort allting vid den.
Söta Eva, lägg lod i elden!»

Eva gick in i hönshuset och samlade ihop det ganska betydliga
antal ägg, som blifvit värpt under dagens lopp.

Fritz smög sig efter henne, alltjemt hållande äggen i sin hand.
»Du <i>skall</i> taga dem och lägga dem under en höna.»

Nu såg Eva honom in i ögonen, såg der huru innerligt han
önskade att hon skulle samtycka till hans bön och tog slutligen hans
ägg, görande med dem så som han föreskrifvit.

*

Fogelö företedde en lika treflig anblick inom- som utomhus.

Gamle morfar, som räknade några år öfver sjuttiotalet, satt så
vördnadsvärd i sin ländstol. Hans silfvergråa hår benadt midt i pannan,
hängde ned på hans skuldror. Hans dotter Anna, några och trettio
år, hade ett sjukligt utseende, men såg så mild och god ut. Nu steg
vår lilla barnskara, med syster Eva i spetsen, öfver tröskeln.

Rummet var stort och ljust och möbleringen ett medelting af
herrskapsrum och bondstuga. Att morfar var en välbehållen man, syntes
af allt som omgaf honom.

Hans barnbarn tittade än till höger, än till venster.

»Hvad sen I efter, mina små?» frågade morfar småleende.

»Eva sade,» svarade lilla Lotta, »att morfar hade något så roligt
åt oss!»

»Sade hon det? Nå, då är det nog så, ty Eva brukar icke narras.
Tala vid moster Anna, så fån I väl se.»

Moster Anna flyttade undan en skärm och barnens ögon föllo nu
på ett stort dukadt bord, der en präktig ostkaka, upplagd på ett stort,
med gröna blad garneradt fat, retade deras appetit.

»Aftonvard, aftonvard på lördagen!»

»Den morfar, den moster och den syster Eva!» ropade de på en
gång.

Och nu skyndade de små fram till bordet,

Moster Anna delade kakan mellan dem

Plötsligen hördes ett trefaldigt rop.

»Hvad är detta!»

»Se här hvad jag fick!»

»Se hvad jag har!»

Och hvar och en af dem höll en specieriksdaler i sin hand.

»Ah, detta har moster Anna bakat in i kakan!» sade Fritz.

»Nog blänker den vackert,» anmärkte lilla Lotta; »men hvad har
man för nytta af den, den är ju så kall och hård?»

»Nu talar du enfaldigt, Lotta lilla,» svarade Fritz,» för penningar
kan man få allt.»

»Hvad skola vi göra med dem?» frågade Fia.

»Vexla dem och köpa något vackert för dem,» sade Fritz.» Har
jag ej rätt, moster Anna?»

»Fråga morfar.»

»Äten nu upp eder kaka, eller så mycket I orken deraf; resten
fån I gömma till frukost på söndagsmorgonen.»

»Har ej morfar hört,» sade den frispråkige Fritz, »att många
munnar göra tomma fat! Syster Eva skall väl också hafva sin del, och
kanske sin specieriksdaler med?»

»Den har jag redan fått,» sade Eva; »men nu skall jag tala om
för morfar och moster Anna, hvad Fritz har gifvit mig, och att han
förutspår det jag skall blifva rik med tiden.»

Och nu omtalade hon gåfvan af de båda äggen och om de
luftslott, han byggt upp åt henne.

Som Fritz förutsade, gjorde många munnar ett tomt fat, och de
gingo fram, den ena efter den andra, tackande morfar, som gifvit dem
så mycket.

Nu försvann lilla Fia.

»Morfar, hvad var det morfar skulle säga?» frågade Fritz.

»Hvart tog Fia vägen?» frågade han.

»Fia kommer tillbaka om en liten stund,» sade Eva.

Ändtligen återkom lilla Fia. Hon såg så glad och lycklig ut;
hållande en fin, hvit halsduk i sin hand, yttrade hon:

»Se hvad Fia har åt morfar! Den har hon sjelf fållat. Och om
morfar tar den i morgon på sig i kyrkan, så skall jag niga och
tacka allra ödmjukast.»

Och nu neg lilla Fia så väl, som om hon nyss varit hos
dansmästaren?

»Tack, min snälla Fia,» sade morfar, klappande henns hufvud;
»din mor fållade många halsdukar åt mig, när hon var en ung jänta,

låt mig se att du träder i hennes fotspår, så blir du, liksom hon, en
rar och duglig qvinna.»

»Skall Fia,» frågade Lotta, »gå i samma spår som mamma, när
de äro ute på marken?»

»Förstår ej Lotta,» sade Eva, »att morfar menar det Fia skall
likna mamma, det vill säga blifva lika god och snäll, som hon varit och
är och blir i hela sitt lif?»

»Men hvad var det morfar skulle säga oss?» frågade Fritz; »nu är
ju Fia här.»

»Först vill jag säga eder, att lilla Lotta hade icke orätt, när hon
sade att det der silfvermyntet var kallt och hårdt. Hvilketdera,» nu
vände han sig till Lotta, »skulle du helst vilja hafva, om du finge
välja, den hvita dufvan,» —och han visade med handen åt fönstret— »som
flyger der, eller silfverpenningen som du nyss fick?»

»Dufvan.»

»Du Fritz?»

»Silfverpenningen.»

»Och du Fia?»

»Ja... jag vet... inte,» stammade hon, »jag ville hafva båda
delarne om jag finge ...»

»Penningen är, som jag sagt, kall och hård,» återtog morfar; »och
för sig sjelf gör den ingen nytta. Men om man gör ett klokt bruk
af den, kan man i framtiden hafva godt deraf. Nu sätter gamle
morfar in dessa specieriksdalrar i sparbanken, man lägger alla år ränta
till ränta och när I då blifven fullvuxna, hafven I en rätt stor summa,
för hvilken I kunnen köpa eder hvad I då behöfven. Och på samma
sätt,» fortfor den gamle, vise gråhårsmannen, »skolen I göra eder en
sparbank i edert minne och edert hjerta, så att I nu, medan I ären
barn, lära eder mycket godt som I kommen ihåg; plocka bort de fel,
som finnas i edra hjertan, och i stället der inlägga många dygder. När
I blifven fullvuxna, skolen I då hafva mera godt af detta än af hvad
I hafven samlat i den andra sparbanken.

Det är lofligt att samla penningar för sin framtid, men det är ännu
bättre att lära sig det som är nyttigt och godt, och när man då blir
stor, så tackar man Gud för de föräldrar, som i ord och gerning visade
oss vägen till Honom.»

»Att vara barnbarn till morfar på Fogelön är en stor heder, och
derföre skola vi också blifva mycket snälla och lydiga,» sade Fia.

Sommaren gick snart sin kos, och nu kom den kalla hösten och
med densamma trädgårdsmästaren och hans hustru, för att hämta sina
barn.

Då blef det en riktig sorgedag.

»Nästa sommar,» klagade Fia, »kommer turen till moster Doras
barn.»

»Ja, men I kunnen väl då och då på några dagar helsa på
gamle morfar, som håller mycket af alla sina barnbarn. Hvem vet om
morfar lefver då,» tillade han tankfullt.

»Morfar får icke dö!» ropade alla tre på en gång.

»Morfar är väl icke sjuk?» frågade Fia.

»Nej, jag är frisk.  Men I fån icke glömma att jag är sjuttiofem år.»

»Men man kan ju bli åttio, nittio, ja hundra år,» anmärkte Eva.

»Man kan bli det,» svarade gubben, »men det är icke att önska.
Dock, om jag får vara så frisk, som jag nu är, kännes lifvet icke tungt.
I små, I ären min ålderdoms fröjd. Gud välsigne eder, mina små
kära rosor. Välkomna igen ett annat år till gamle morfar om han
lefver; annars kunnen I helsa på mig på kyrkogården och lägga en
blomma på min graf.»

»Gud låte morfar få lefva ännu många år!» ropade Fia, och alla de
andra barnen instämde i chorus:

»Gud välsigne morfar!»

*

<b>II.</b>

Och det blef återigen sommar. Morfar på Fogelön var frisk och
glad, som ett vinterny. Moster Anna skötte fortfarande hans hus. Den
yngre gifta dotterns barnbarn hade i år blifvit kallade till den gode
morfadren, som ville dela lika mellan alla sina små. Lilla Lotta —
trädgårdsmästarens yngsta dotter — hade bedt och tiggt sin mamma att
åtminstone på två dagar få resa till den »kära ön», det bästa hon visste
på Guds gröna jord. Den äldsta flickan är redan fullväxt och hjelper
moster Anna med de husliga bestyren i morfars hem.

Thilda är en snäll, glad flicka af ett lifligare lynne än Eva.
Helsan lyser ur hennes ögon. Hon är stor och stark och har redan fällt
ned mången väf, räfsat ihop mången  höstack samt bundit mången

<img>
Hos morfar på Fogelön. II.

sädeskärfve. Tillika med sina syskon och lilla Lotta har hon gått ut
på gården till de kära husdjuren, som sedan förliden sommar vunnit
en icke obetydlig tillökning.

Thilda vänder sig till Lotta, som ser med stort välbehag på de
älskade hönsen. Visande med handen på sina systrar, som roa sig med
ne annan liten djurfamilj, tillägger hon:

»Lotta lilla, bryr du dig då alls icke om kaninerna?»

»Jo, visst gör jag det, men hönsen äro mina äldsta bekanta.»

Lilla Lotta har vunnit mycket under sista året, och äfven
betydligt utvecklat sig till förstånd och hjerta.

Hon sticker sin hand inom Thildas förkläde, i hvilket ligger säd,
som är tjenlig till föda för hönsen.

De små pullorna öppna näbben, liksom om de förstode den lilla
flickans goda afsigt.

Låt oss nu ytterligare betrakta vår plansch. Knut, i den vackra
blusen, håller en korg med ärter i sin venstra hand. Två de
allra sötaste dufvor göra sig ett godt mål af de stora, präktiga
ärter, med hvilka den är uppfyld. En dufva hvilar på hans arm och
tyckes trifvas så väl der, att hon försmår att deltaga i sina kamraters
måltid. Emma och Nanna sluta armarne kring två kaniner och Nanna
isynnerhet betraktar med förtjusning den lilla vackra kanin, som lagt
sitt hufvud mot hennes bröst. Flera andra af samma slägte sluta sig
omkring dem. En påfogel har sedan förlidet år äfven funnit hem på
Fogelön. Han har klättrat upp på trädgårdsmuren, alldeles så som
vore han litet misslynt deröfver att ingen hedrar honom med sin
uppmärksamhet. Två kycklingar gå äfven spatserande på marken;
turen kommer nog också till dem att få smaka på välfägnaden, som Thilda
gömt inom sitt förkläde.

»Ack,» säger Nanna, »hvad du är söt, du lilla unge! om jag ändå
finge hafva dig hos mig natt och dag! Jag skulle ge alla, både höns
och dufvor, ja sjelfva påfogeln på båten, blott för att ständigt få hafva
dig hos mig, få se på dig, få klappa och smeka dig. Ack, känn huru
len han är, silke, bara silke!»

»Jag undrar väl,» yttrar Knut, »hvad edra kaniner vilja säga mot
mina dufvor?»

»Jag begriper icke», anmärker Thilda, »hvarföre I så der delen
djuren mellan eder. Om I haden dem tillsammans, vore det mycket
roligare, det visade mera syskonkärlek.»

»Hafva icke,» svarar Nanna, »Emma och jag kaninerna ihop? Ser
du ej, Thilda, huru kära de äro i oss? Nu ställer en af de största sig
på bakfötterna, läggande sitt hufvud mot min klädning. Vore det
snällt att skjuta bort dem, som komma till oss? Det är synd, sade
pastorn på sista husförhöret ...»

»Han talade då bara om menniskorna,» sade Emma.

»Om jag icke får vara ovänlig mot menniskan, får jag ej heller
vara det mot djuren. Gud har skapat dem så väl som oss.»

Ånnu dröjde barnen en timme hos alla dessa djur, som så
mycket gladde dem; påfogeln sänkte sig åter ned till marken och slog
upp sin granna stjert, som utbredd liknade den grannaste solfjäder.

»Jag undrar om icke han ändå är nummer ett?» sade Knut.

»Han lyser,» svarade Thilda, »men de andra äro nyttigare.»

»Dufvorna äro icke nyttigare än han,» invände Emma.

»Dem kan man äta,» återtog Thilda.

»Jo, jag tycker det,» sade Knut häftigt, »man skulle våga slagta och
steka mina dufvor; det vill jag ej råda någon till.»

»Om morfar lät göra det,» sade Lotta, »hvad  ville du då göra?»

»Det gör icke morfar, ty han är snäll.»

Slutligen gingo barnen in till morfar.

»Morfar,» sade Lotta, »har skaffat sig så många vackra djur sedan
förliden sommar. Men jag håller ändå mest af hönsen ... jag öfverger
icke mina vänner, jag ...»

»Hvad skulle du säga, Lotta,» frågade morfar, »om du finge
stanna qvar lika länge, som kusinerna?»

»Att det vore synd om bror och syster der hemma. Då skulle de
säga så här: »hvarföre skulle Lotta hafva roligare än vi, det var nog
att hon fick resa på två dagar till Fogelön?»

Nu slöto, enligt gammal vana, de små  en ring kring morfadren.

»Jag skall tala om för morfar,» sade Lotta, »hvilken tur Eva har
haft med den spanska hönan, som bror skänkte henne. Jo, jo, hon
blir nog rik med tiden. Hönan har först och främst värpt många ägg,
som Eva sålt i staden, och nu har hon stora kycklingar; bland dem
två tuppar. Eva kommer att föda upp en hel familj af spanska höns
och det  behöfves minsann nog.»

Några ryckningar förmärktes på Lottas ansigte. Slutligen började
hon gråta, döljande ansigtet med sitt förkläde.

»Hvad kommer åt Lotta?» undrade Nanna.


»Jag tänkte på min stackars pappa, som icke kan arbeta; han
behöfver nog det Eva förtjenar ... ack, att jag också någon gång kunde
komma med en liten penning ...»

»Kom hit, min lilla flicka!»

Och nu sträckte morfadren armarne mot henne.

Hon kröp upp på morfars knä

»Om <i>vi</i> gråta, få vi då också sitta der?» inföll Nanna.

»Det fån I.» sade den gamle småleende* »utan att I fällen tårar.
Jag ser helst att I icke gråten, ty jag ville så gerna att mina små
alltid voro glada; men det är ej underligt om lilla Lotta gråter, när
hon tänker på sin pappa. Om en sådan olycka, Nanna lilla, händt
din pappa, hade du också varit ledsen. För tio månader sedan bröt
han sitt ben och kan ännu icke röra sig. En annan sköter
trädgårdsmästaretjensten och han blir kanske tvungen att lemna sin goda tjenst
för alltid.»

»Ack ja,» sade Knut, »det är mycket synd om morbror.»

»Ja, föreställen eder,» återtog morfar, »att eder fader vore
oförmögen till arbete, huru skullen I då känna det?»

»Det vore mycket, mycket svårt,» sade de tre äldsta barnen på en
gång.                                                                                .

»Visst blefve jag ledsen,» inföll Nanna; »men jag ginge då till
kaninerna, och de tröstade mig.»

Emma sade ingenting, men hon lade handen på Lottas hufvud
och böjde sig öfver henne.

»Hvad var det för en droppe, som föll på mitt hufvud?» Hon
såg upp, Emma stod vid den gamles knä, betraktande Lotta, under det
att tårarne långsamt runno utför hennes ansigte.

Nu hoppade Lotta ned på golfvet och föll i Emmas famn.

En allmän tystnad inföll, då moster Anna yttrade:

»Hvad tron I att den der byggningen, som ligger midt emot denna,
skall vara till?»             .

»Jag gissar något, jag,» inföll Thilda, »den byggningen är ämnad
antingen åt mina föräldrar eller åt morbror och moster.»

»Nej, Thilda, den är ämnad åt dina föräldrar. Lottas föräldrar
och syskon, samt moster Anna och jag, skola bo i den här.»

Och nu jublade de små. Tagande höga glädjesprång, ropade de
högt:

»Ack, det kära Fogelön ... vi få alltid vara der!»


Det led mot hösten. Den andra byggningen, som icke synes på
vår plansch, var fullkomligt färdig. Morfar hade skrifvit till sina
mågar och bedt dem, att de, om möjligt, innan årets slut skulle flytta till
honom.

Det var en månljus höstqväll. Man hade icke tändt ljus, och det
behöfdes ej, ty när man blott pratade och hvilade sig, hade man nog af
det klara sken som kom från himmelen.

»Nu har Thilda,» berättade Nanna, »klippt kaninerna. Ullen,
både den grå och den hvita, är som ett silke. Thilda skall spinna den
och Emma skall sticka en väst och jag ett par vantar deraf åt morfar.»

Morfar teg.

»Hvarföre är morfar så tyst?» frågade Nanna; »kan ej morfar prata
något ... det är så roligt när morfar talar.»

»Jag mår icke rätt bra ...» sade den gamle.

»Ack, så ledsamt,» menade Thilda, »måtte icke morfar blifva
allvarsamt sjuk!»

»Så vore det väl icke så farligt!» svarade morfar.

»Icke farligt, icke farligt?» inföll Knut, »morfar kunde ju dö?»

»Det skall ju en gång ske, mina kära barn. Jag är gammal, jag
har många i himmelen, som jag längtar till, och de som äro qvar på
jorden komma nog efter till mig en gång.»

Thilda var rörd.

»Jorden,» anmärkte hon, »är så skön. Gud har gifvit oss så
mycket godt, både till vår nytta och vår glädje.»

»Det är sannt, mitt barn; derföre skall man vara tacksam för lifvet,
men icke heller frukta döden. Antingen vi lefva eller dö höra vi Gud
till.»

Morfar började tala om något annat.

Den aftonen, såsom alla andra aftnar, togo de god natt af den
älskade gamle, önskande honom en god hvila.

Deras önskan uppfylldes. Andra morgonen låg den gamle, mätt
af ålder, liflös på sin säng. Han låg der så stilla och fridfull, med ett
leende kring sin mun.

»Han är icke död,» sade Emma, kyssande hans mun.

Men med ett anskri drog hon sig tillbaka.

»Hans mun är kall!» utropade hon.

»Ja, morfar har gått till Gud,» sade moster Anna; »vi skola ej
hopplöst sörja, utan tacka Gud för att vi så länge fått behålla

honom. Han har troligen utan plågor dött under sömnen. Morfar var
lycklig i tiden och är lycklig efter tiden ...»

Vi tala icke nu om barnens och barnbarnens sorg, icke heller om
den gamles begrafning; men vi tala i stället om morfars testamente,
som, enligt hans eget förordnande, skulle läsas upp julafton. Han
hade några dagar före sin död sagt till sin dotter Anna:

»Om jag i höst går hem,» — ty morfar betraktade evigheten såsom
sitt hem — »så skall mitt testamente läsas upp på julafton.»

Och när man så gerna uppfyllde hans vilja under hans lifstid, föll
det af sig sjelft att man äfven uppfyllde den efter hans död.

Båda familjerna hade flyttat till Fogelön. Julafton firades i den
byggning, som morfar under hela sitt lif bebott. Det stora rummet,
der han vanligtvis satt, var upplyst af många ljus. Hans stol var
hvitklädd och prydd med lingonris. Ingen ville sätta sig i densamma. Anna
lade testamentet i trädgårdsmästarens hand. Denne stapplade på sin
krycka fram till det bord, som stod bredvid den tomma stolen. Han
läste högt:

»Jag testamenterar hela Fogelön till mina båda döttrar. De bebo,
med man och barn, hvar sin byggning. Min måg, som egnat sig åt
jordbruket, sköter gården för gemensam räkning. Vidare testamenterar
jag alla husdjuren åt mina barnbarn, samt slutligen några förmaningar
till dem och deras föräldrar.  Dessa lyda så här:

«Intet split! ingen oenighet! Den ene hafve undseende med den
andre! Älsken hvarandra, stora och små! Varen måna om djuren,
gören eder både glädje och nytta af dem; vare de eder gemensamma
egendom. Frukten Gud, gören hvar man rätt, varen hjelpsamma och
gifmilda mot de behöfvande, goda och vänliga mot alla menniskor.
Akten tiden, varen arbetsamme, varen trägne i bönen.

Allt mitt jordiska gods, dessa förmaningar och min välsignelse är
det testamente som morfar gifver sina barn och barnbarn.»

«Detta testamente,» sade äldsta dottern, »skola vi alla hålla heligt.»

Dervid räckte både stora och små hvarandra handen.

Fogelön blef i hela socknen omtalad såsom ett hem, der enighet,
arbetsamhet och, till följe deraf, äfven välmåga voro rådande.

Morfars barnbarn blefvo gudfruktiga, goda och hederliga
menniskor, och ingen graf på hela kyrkogården var så väl vårdad, som
»morfars från Fogelön.»

<tab><tab><tab><tab><i>Pilgrimen.</i>

*
</chapter>

<chapter name="Spar-råttan.">
<h1>Spar-råttan.</h1>

1.

På Kamtschatka växer en blomma, som innevånarne kalla
<i>sarannhaliljan</i>. Då det regnar, insuger den flitigt regndropparne, och då
det är vackert väder, lefver den af solskenet. Den hvilar och rastar
icke, utan skjuter blad på blad och dess stängel blir allt högre och
högre. Öfverst i toppen bildar den undersköna blommor, som nästan
likna kejsarkronans. Men dermed är den flitiga liljan ännu icke
belåten, hon sörjer äfven för kommande tider. På sina rötter bildar hon
en hel hop små mjöliga knölar, liksom små lökar, hvilka hafva en
angenäm smak och ett gulaktigt utseende, nästan som hvetekorn. I
hvar och en af dessa rotknölar finnes en grodd, af hvilken en ny lilja
uppstår — om icke något hinder mellankommer. Mjölet deri är det
förråd, som den gamla liljan sparat för den unga, liksom en god
moder sörjer för sitt barn.

2.

På Kamtschatka lefver äfven ett litet djur, som innevånarne kalla
<i>spar-råttan</i>. Lika så qvick och liflig, som våra åkerråttor, stjäl
sparråttan från bonden; men icke hvete, emedan något sådant icke växer
på Kamtschatka, ty der är det för kallt. Sparråttan måste derföre söka
att hjelpa sig på annat sätt. I skogen på en gräsplan gräfver hon
underjordiska gångar och vägar och bygger derunder en mängd små
kammare, af hvilka hvar och en har sina egna bestämmelser. Uti en
sofver sparråttan sjelf, i en annan hennes barn, och ett stort antal af
de öfriga utgöra förrådskammare. Men hvad samlar hon i dessa?
Ganska mycket och hvarjehanda. Då hon stillat sin hunger, lägger hon
sig icke på latsidan, såsom hennes vän björnen gör, hvilken också bor
der i landet, utan hon uppgräfver allahanda slags rötter, hvilka hon
bär hem till sitt bo. Helst uppsöker hon sarannhaliljan, som
förekommer i stor mängd. Hon fyller den ena kammaren efter den andra
med de läckra, guldgula rotknölarne. Med liljan sjelf har det derföre ingen

nöd. I blommorna bildas fröhus, som brista och utsprida en mängd
frön, hvaraf följande vår uppstå en mängd nya liljor, så att dessa
betäcka marken, liksom vore den en enda blomsterbädd. Då liljan så
flitigt sparat, kan den hjelpa sparråttan i nödens tid och lider deraf
ingen skada.

3.

Folket på Kamtschatka ha inga hveteåkrar; de kunna ej en
gång samla säd i ladorna. Husfadren fångar fisk, sonen går på jagt
i skogen; men hvad gör dottern? Hon vill också hjelpa till! Af säf
flätar hon en nätt korg; hon lägger en knif i den färdiga korgen och
går ut till den blomstrande ängen, för att leta efter sparråttans bo.
Nu har hon funnit ett och gräfver behändigt i jorden med knifven.
De förskräckta råttorna begifva sig att spatsera i gräset, under det att
de präktiga rotknölarne, som finnas i de underjordiska
förrådskamrarne, vandra i säfkorgen, som snart, deraf blir full och hembäres för att
tömmas, hvarefter flickan återvänder till ängen för att samla nytt förråd
för den långa vintern. Sparråttan lider derför ingen nöd, ty hon har
dessutom en mängd andra rötter i sina olika förrådskammare att lefva
af under den kalla årstiden, nere i den varma jorden, under det kalla
snötäcket, då vinterstormen tjuter derofvan och träden knaka af köld.
Hvad gör nu dottern med de hemförda rotknölarne? Då fadrens fiske
och brödrens jagt icke mera räcka till att förse köket, då sönderstöter
hon de rengjorda rotknölarne till ett fint mjöl, hvaraf hon bakar
välsmakande kakor.

*
</chapter>

<chapter name="Du skall icke anse äfven det obetydligaste för värdelöst.">
<h1>Du skall icke anse äfven det obetydligaste för värdelöst.</h1>

»Hvilken har rifvit sönder det vackra bilderarket?» frågade
mamma, i det hon upptog från golfvet två stora, hopskrynklade
pappersstycken.

De båda äldsta barnen, Karl och Lina, suto vid bordet och skrefvo
i sina skrifböcker. De sågo förundrade upp vid modrens fråga, och

deras miner förrådde att de voro oskyldiga till det begångna
förstörelseverket. Men de båda små, Hans och Eva, gåfvo tydligt genom
sina rodnande kinder och nedslagna ögon tillkänna, att de icke voro
skuldfria, fastän icke ett enda ord utgick från <i>deras</i> läppar. Mamma
förstod sig emellertid, äfven utan en sådan bekännelse, på den skrift,
som det onda samvetet trycker på menniskans ansigte, och tagande
de båda skyldiga i hand, sade hon:

»Jag ser att I ännu icke förstån att med skonsamhet, ja, med
aktning, handtera hvad I fån i händerna. Ja, I gören er ingen förebråelse 
af att förstöra hvad som ofta först efter årslång, ihärdig flit blifvit 
frambragt af menniskohänder.»

»Älskade mamma,» sade Hans skamflat och såg med sina stora
ögon bedjande upp emot modren, »var icke ond! vi skola visst aldrig
göra så mer! Eva ville låta sina dockor se på bilderarket, men jag ville
också se på det. Då sade jag: »vi skola se på det båda två;»
men det ville icke Eva, och då ... drogos vi om det, tills det slutligen
blef hopskrynkladt och slets midt itu.»

»Jag skall aldrig göra så mera, älskade mamma,» sade nu lilla
Eva och slog, hjertligt bedjande, sina små armar omkring modrens
hals, och mamma förlät de små deras begångna förseelse.

»Men du sade nyss, älskade mamma,» tog nu Karl, en gosse om 8
år, till ordet,» att ofta tillintetgöres oöfverlagdt i ett enda ögonblick
hvad som endast genom mycken flit blifvit frambragt af menniskohänder? 
Ett sådant bilderark kan ju på några ögonblick göras färdigt?
Jag var en gång med pappa hos en stentryckare, och då såg jag huru
hastigt sådana bilderark blefvo färdiga. Bilderna, som skulle
aftryckas, voro ritade på en stor, gråaktig sten, som såg ut som ett tjockt
bräde — och på denna sten lades nu ett pappersark, pressen tillskrufvades 
och — ett, tu, tre, blef ett vackert bilderark färdigt. Vi voro
icke lång stund deruppe, men då vi gingo, voro redan så många ark
färdiga, att jag icke mera kunde räkna dem, och det ena såg ut som
det andra.»

»Har du väl också tänkt derpå, kära Karl, att bildernas
aftryckning — så kallar man deras mångfaldigande genom tryck — endast är
slutet af arbetet, till hvilket otaliga händer, på de mest olika tider
och ställen, hafva medverkat. Besinna också, att sjelfva stenen först
måste sorgfälligt förberedas, innan litografen kan mödosamt, streck
för streck, rita de särskilda figurerna på densamma, hvilket måste

ske omvändt, det vill säga, icke att det öfversta blir det understa, eller
det främsta det bortersta — men väl så att det som är på höger sida
kommer till venster.»

»Men hvarföre är det nödvändigt?» frågade Hans.

«Kom hit till spegeln i» sade modren. »Hvad ser du? Dig sjelf —
icke sannt? Men betrakta dig noga; har bilden i spegeln icke ditt
högra öga till venster och ditt venstra till höger.»

»Ja, det är sannt!» sade Karl. »Det har icke kunnat falla mig
in!»

»Om du således,» fortfor modren, »hölle en bok i din högra hand,
så skulle din spegelbild synas hafva den i sin venstra, och, antaget
att spegeln vore en litografisk sten, på hvilken du, såsom en till
aftryck bestämd bild, vore tecknad, så skulle deraf följa, att den
på papperet afdragna bilden åter ganska riktigt skulle synas hålla
boken i högra handen. Hade åter teckningen på stenen sin riktiga
ställning, så måste naturligtvis aftrycket blifva falskt — och för att
nu noga se, huru de figurer eller föremål, som skola öfverflyttas på
stenen, måste ritas på densamma, begagnar sig litografen af en liten
spegel. Icke sannt, detta är ganska tydligt, och I hafven säkert
förstått allt?»

Alla bejakade detta med en mun.

»Att det dock icke går alldeles så raskt med åstadkommande af
trycksaker, vare sig en bok eller ett bilderark, såsom Karl tror, det
hafven I nu nog insett,» fortfor modren, och barnen lyssnade
uppmärksamt på hennes ord; »men hvad som dessutom ännu måste
förutgå, innan det kommer så långt, som jag redan omnämnt, derom
hafven I kanske knappt en aning. Vi vilja alldeles icke tala om, hvilken
tid och möda det behöfves, innan allt det material är förfärdigadt och
anskaffadt, som litografen och stentryckaren behöfva, för att kunna
skrida till verket med arbetet; vi vilja endast uppehålla oss litet vid
en enda artikel, nämligen papperet, och då blir frågan: hvarifrån fås
detsamma?»

»Det vet jag!» ropade Lina förnöjd. »Magistern har nyligen
sagt det för oss; det kommer från pappersbruket.»

»Men hvaraf göres papperet vid pappersbruket?» forskade modren
ytterligare.

»Af gamla lumpor,» svarade Lina, med stolthet deröfver, att hon

så väl bestått denna examen, »Uti hela landet resa lumpsamlare
omkring ...»

»Du vet icke, du, Lina.» afbröt Karl ifrigt, »att en sådan också
nyligen varit här. Karolina letade ihop en hel mängd gamla trasor
och tygstycken, och jag fick lemna det åt mannen, som derför gaf
mig en vacker tafla. Men jag visste alldeles icke, hvad mannen skulle
göra med alla de gamla lumporna.»

»Nu vet du hvarföre dessa gamla lumpor samlas,» sade modren,
»och ser deraf att också det skenbart obetydligaste har sitt värde.
Lumpsamlaren säljer lumpor till pappersbruket, och nu blifva de
alla, efter ämne och färg, sorterade, rengjorda och sedan söndermalda
till en grötlik massa, af hvilken papperet förfärdigas. Och allt efter
som pappersmassan göres af fina, grofva, bomulls-, ylle- eller
linnetrasor, uppstår det hvita, glatta, rit-, skrif- och tryckpapperet, papp,
läskpapper och andra olika sorter.»

»Men hvarifrån komma då lumporna?» frågade lilla Eva blygt.

De andra barnen skrattade.

»Nå,» ropade Lina, »har du aldrig sönderslitit din klädning?»

»Åhjo!» sade Eva, »men mamma har alltid åter lagat hålet,»

»Men då din klädning alltid ånyo får rispor och hål,» tillade Karl
leende, »då hjelper det slutligen icke mera att laga den, och
lumpsamlaren kan då stoppa den i sin säck. Men till jul få vi en vacker
bok med många bilder, och den är kanske gjord af Evas klädning.»

»Eller kanske af din blus, ty den är mycket sämre än min
klädning!» sade den lilla förtretad och med en knyck på nacken; ty
hon hade i dag på sig en af sina bästa klädningar, och den tanken
var för henne alldeles icke angenäm, att densamma skulle komma att
vandra i lumpsamlarens säck, för att malas sönder till pappersmassa,

»Förifra dig icke, mitt barn!» sade modren leende; »då våra kläder
äro utnötta, gå de väl alla en och samma väg, men, såsom jag redan
sagt, vi måste glädja oss åt att lumporna, som i denna sin form icke
hafva något värde, hvarken för oss eller andra, kunna genom en
konstmessig bearbetning ännu blifva nyttiga. Vi vilja nu en gång följa
papperets uppkomst till ursprunget af alla de ämnen, hvaraf det
bildas, och då måsten I säga mig, hvaraf edert linne, edra kläder, dukar
och gardiner samt allt dylikt, som I dagligen sen omkring er och
begagnen, är förfärdigadt?»

»Af lin!» ropade Karl.
»Nej, af bomull och ull!» ropade Lina.

»I hafven rätt båda två,» sade modren; »af ett af dessa ämnen,
eller af två af dem på en gång, förfärdiga menniskorna största
delen af sina, antingen till prydnad eller nytta bestämda väfnader. Men
lång och mödosam är vägen från råmaterialet till dess fullständiga
förarbetning! I hafven ju nyligen sett ett blommande linfält?»

»Ja», sade Karl, »der var otaliga ljusblåa blommor på långa
stänglar.»

»Då blomman är vissnad,» berättade modren vidare, »bildar sig i
hennes ställe — såsom händelsen är med alla växter — fröet eller
frukten. Då linfröet börjar att blifva hårdt och brunt, då är
skördetiden inne. Då uppryckas de gulnade stänglarne, sammanläggas i
små bundtar och hemföras för att »afrepa» knoppen. Linstänglarne
utbredas sedan tunnt på en fuktig gräsvall, så att väta, tillika med
solvärme, skall kunna inverka på dem och de träartade delarne eller
skäfvorna afskiljas från de egentliga tågorna. Efter denna så kallade
»rotning», »torkas» linet i värme eller i ett särskildt slags torkugn,
underkastas vidare »bråkning», en operation, hvarigenom skäfvorna
bräekas, för att sedan medelst så kallade »skäktknifvar» aflägsnas från
tågorna. Men ännu är linet icke färdigt till spinning, ty derförinnan
måste det »häcklas», hvarigenom de under de föregående operationerna
hoptrasslade grofva tågorna eller de så kallade »blånorna» fullkomligt
skiljas från de egentliga, fina tågorna. Sedan detta skett, kan linet
lemnas till spinning. Den spunna tråden är nu användbar till väf.
Så omständlig är vägen från att det lilla linfröet utströs på åkerfältet
och tills det hinner uppväxa till en stängel, hvars tågor kunna
användas till väf, hvilken, då den blifvit utnött och obrukbar, vandrar i
lumpsamlarens säck till pappersbruket! Och nu veten I också noga,
huru oändligt mycket det fordras, innan t. ex. ett enda bilderark kan
uppstå. Då I riktigt tanken härpå och försöken göra eder reda för alla
de ting, som omgifva er, så är det icke svårt att inse, att det
obetydligaste icke är värdelöst, och att Guds makt och vishet uppenbarar sig i allt,
icke blott i naturens verksamhet, utan äfven i menniskornas. Ty
hvilken gaf oss väl tankarne? Hvilken lärde menniskan den konstfulla
beräkningen, hvarigenom det skenbart obetydligaste kunde blifva till
ett större ändamål? Gud ensam gjorde det, och det få vi icke
förgäta.»

*
</chapter>

<chapter name="Mopsen och månen.">
<b>Mopsen och månen.</b>

Det var en gång en mops, så trind och fet;
Den gick sig ut en månskenstimma,
Som mopsar pläga, för att stimma.
Dock plötsligt fann han, sig till stor förtret,
Ett dike i sin väg, och det —
Han öfversprang tror ni? —
Åh nej, han damp midt deruti,
Emedan han var tung tillräckligt;
Och då han slutligen fick opp
Ur dyn sin trinda, dästa kropp,
Han midt på vägen skäller till förskräckligt;
Ja, sådant väsen håller han,
Att knappt sitt eget ord mer någon höra kan.
Men hvem tror ni att bjebbet gällde?
God' vänner, han på månen skällde,
Så himmelshögt hans vrede brann! —
Han skällde honom oxe, slyngel,
Bulvan, kanalje, ormayngel.
Men skällde då tillbaks ej månen?
O nej, han log så mildt åt lilla fånen
Och gick helt lugnt, i maklig ståt,
Uti sitt värf på praktfull himlastråt.
Och han se'n dess ej oxe kallats har,
Men måne blott — det vet enhvar.

*
</chapter>

<chapter name="Det första skolbetyget.">
<b>Det första skolbetyget.</b>

Jag kände en gång två bröder, två små, snälla bröder. De hette
Gustaf och Ernst, och voro sina föräldrar till stor glädje.  Gossarne läste
ganska flitigt, voro lydiga sina föräldrar och gåfvo aldrig sina lärare
orsak till missnöje. Men då den första terminen var tilländalupen,
kommo de en dag med rödgråtna ögon ur skolan; de hade fått sitt
första skolbetyg. Gerna hade de undandragit sig föräldrarnes blickar;
men fadren kom ännu vänligare än vanligt emot dem, räckte dem
handen och, utan att gifva akt på deras förgråtna utseende,
kallade dem sina »kära gossar», så som han ofta plägade göra, då han
var nöjd med dem. Sedan frågade han efter deras betyg. Då
började tårarne ånyo att rinna.

»Vi hafva inga dåliga betyg,» snyftade Gustaf, »vi hafva bjudit
till så mycket; men ändå har Karl Berger kommit öfver oss och har
blifvit den förste i klassen.»

»Att magister Holm kunde göra oss så orätt!» jemrade sig
Ernst.

Magister Holm var de båda gossarnes lärare och Karl Berger
var son till en fattig enka och kom ofta hem till de båda bröderna,
hvilkas käraste lekkamrat han var.

»Så att Karl har blifvit den förste i klassen?» sade fadren.

»Ja,» svarade Ernst.

»Och magister Holm har gifvit honom den platsen, utan att han
förtjent den?»

Ernst nedslog lögonen och Gustaf stammade förlägen: »Han
stafvade alltid bättre än vi; hans skrifböcker voro alltid de snyggaste i
hela klassen och ingen räknade så bra som han.»

»Men vi gjorde oss lika mycken möda som han,» började Ernst
till sitt försvar; »vi arbetade ofta långt efter sedan Karl börjat leka.»

Fadren svarade: »Det gläder mig af hjertat, att den lille gossen
blef den första! Han är säkert mycket glad deröfver?»

De båda gossarne sågo på hvarandra och Ernst frågade tvekande:
»Snälla pappa, är du då icke ond på oss för att vi icke fått de
högsta platserna?»

»Och att Karl nu är öfver oss?» tillade Gustaf.

»Ack, jag kan ännu alls icke finna mig deri,» sade Ernst, i det
han sökte dölja sina tårar.

»Visserligen», svarade fadren, »hade jag gladt mig ännu mera,
om I haden gjort större framsteg; men ond på er är jag icke. I
hafven varit flitiga och uppmärksamma, hvilket edert betyg utvisar;
att  Karl har läst mera och längre än I, kommer sig deraf att han
har större naturgåfvor än I. Derföre måsten I arbeta flitigt för att
uppodla <i>de</i> gåfvor, Gud förlänat <i>er.</i> I måsten vara mycket
uppmärksamma på hvad läraren säger och icke låta ett enda af hans ord gå
för er förloradt, om I viljen göra framsteg och blifva edra föräldrars
glädje.»

»Ack,» ropade Ernst med glänsande ögon, »om jag nästa skolår
v kunde få bort Karl från sin plats! det skulle vara en glädje!»

Nästan sorgset såg fadren på den lille talaren; men modren sade,
i det hon drog honom till sig: »Och tror du verkligen, att vi skulle
blifva glada deröfver? Hvad har väl den lille, snälle Karl gjort dig,
att du så missunnar honom den utmärkelse, hans lärare tilldelat
honom?»

Ännu en gång nedslog Ernst rodnande sina ögon. Han tänkte
på huru vänligt Karl tröstat dem öfver deras missräkning och lofvat
att flitigt läsa med dem under kommande skolår, så att de kunde
hinna långt, och huru snäsigt han bemött den vänlige gossen.
Gråtande berättade han detta för sin moder.

»Huru snällt och vänligt var icke detta af Karl,» sade modren,
»och huru hafven I lönat hans vänskap? Han har goda anlag och är
också mycket flitig, men allra mest att värdera är dock hans goda
hjerta, som är fritt från all afund och rikt på tålamod och kärlek.
Har han någonsin varit afundsjuk öfver dyrbarare kläder och
vackrare leksaker, ehuru han måste försaka dylika? Delade han icke
deremot er glädje öfver hvad I fingen? Och I kunnen icke glädja er med
honom öfver att han intager en plats i skolan, som dock med så
mycken rätt tillkommer honom? Mina kära barn, bedjen Gud om ett
kärleksfullt hjerta, så att I kunnen glädjas åt andras lycka, äfven om
I derigenom behöfven försaka edra egna önskningar. Om I icke
förmån detta, så skall denna ert lifs första obetydliga sorg blifva den
första länken i en lång kedja af eder förestående sorger.»

Jag är ej rätt säker om gossarne helt och hållet förstodo
modrens ord; men det vet jag, att de hela eftermiddagen läste, skrefvo
och räknade mycket flitigt. Det var så tyst och stilla i
barnkammaren, som i en kyrka. När det led mot aftonen, sade Gustaf sakta till
sin broder: »Skola vi icke gå till Karl och säga honom att vi glädja oss åt
att han fått första platsen?»

Ernst tvekade ett ögonblick och följde sedan under tystnad sin
broder. Gossarne träffade dock icke Karl hemma; han hade gått ut
på fältet, sade hans moder, och visade dem hvilken väg han gått
öfver ängen. Snart varseblef de Karl, hvilken flitigt plockade blommor
och deraf band en krans. Ernst och Gustaf följde honom på afstånd.
Han tog vägen till kyrkogården.

På en kulle, under hvilken deras för några veckor sedan aflidna
syster Rosa låg begrafven, stod ett litet svart kors. På detta hängde
Karl sin krans och uppryckte sedan några ogrässtrån, hvilka
framstucko bland de sorgfälligt skötta blommor, som prydde grafven,
hvarefter han, utan att varseblifva de båda bröderna, återvände hem till
sin moder, som han i dag beredt så stor glädje.

De båda gossarne stodo en stund stilla på kyrkogården och
blygdes nästan att se hvarandra i ansigtet.

»Det är således Karl,» sade Gustaf slutligen, »som hvar afton på
Rosas grafkors hänger den friska kransen, öfver hvilken vår moder
med tårfulla ögon så ofta förundrat och gladt sig?»

Om aftonen, då de åter voro allena, sade Gustaf: »Vet du,
Ernst, för de penningar jag har i min sparbössa, tänkte jag köpa
mig en liten kälke, och jag gladde mig så mycket att få åka
med den på den första snön; men jag tror att jag afstår från
kälken och skaffar mig en större glädje, genom att till julklapp skänka
Karl den nya läroboken, som skall komma att begagnas i skolan.
Jag tror nog att penningarne också skola räcka till ett vackert
pennfodral, med allt hvad dertill hörer.»

»Ack, Gustaf,» svarade Ernst med strålande ögon, »låt oss lägga
tillsammans våra besparingar, så kunna vi nog också köpa en ny
griffeltafla med svamp till och en bibel, tryckt med stor stil, sådan
som magister Holm gerna vill att gossarne skola hafva i skolan. Men
Karl får alls icke veta, hvem som gifvit honom julklapparne.»

Gustaf biföll gladt, och nu tyckte gossarne att de rätt förstått hvad
deras moder menat med ett kärleksfullt hjerta.

*
</chapter>

<chapter name="Daggmasken">
<b>Daggmasken</b>

Mången går på ett besynnerligt sätt sin verld  igenom;  ingen
dock så besynnerligt som daggmasken. Först och främst har han 

intet hufvud, men lefver dock och trifs förträffligt utan något sådant.
Hvar hans förstånd sitter, det vet man icke, ehuru han förstår så
mycket han behöfver. Hela hans kropp består af ringar, till ett
antal af ungefär halftannat hundrade. Fötter har han lika litet som
fjäll, men kommer temligen fort framåt. Han kan utvidga och draga
sig tillsammans liksom en basun. Betraktar man genom ett
förstoringsglas daggmaskens undra sida, så finner man på hvarje af dessa
ringar åtta små vårtor, hvilka sitta två och två tillsammans. På dessa
vårtor sitta borst, hvilka stupa bakåt och begagnas af daggmasken vid
hans krypande. Han rör sig således nästan på samma sätt som de
små på borst stående figurer, hvilka man säljer som leksaker.

Vill daggmasken krypa ner i marken, så väljer han helst sådana
jordlager, som äro leraktiga, rika på förmultnade ämnen och något
fuktiga. Han insticker främsta spetsen af sin snabel, hvilken han kan
göra helt tunn. Har han blott lyckats få in dess yttersta spets, så
sväller den sedan ut och vidgar hålet. Så småningom följa alla
ringarne efter och borsten hindrar honom från att glida tillbaka.

Ögon och öron, näsa och tänder fattas detta djur, och ändå lifnär
det sig. Det håller till godo med det som ingen annan vill hafva, med
de smulor som falla från andras bord. Förmultnade och förvittrade
djur- och växtämnen, hvilka rikligen förefinnas i gödselhögar och i
trädgårdsjord, utgöra maskens vanliga föda. Der finnas några små
blad eller fröhylsor, hvilka en lefvande växt för mer än ett år sedan
frigjorde sig ifrån, såsom för sig icke längre behöfliga; vidare ett par
flugben och en öfverhud, som larven till en skalbagge strukit af
sig, då den blef för trång; dessa och hundrade dylika små afskräden
utgöra en förträfflig föda för daggmasken, hvilken icke har stora
anspråk och icke länge stannar i val och qval. Är daggmasken stor
och gammal nog, så lägger han också ägg och ur hvart och ett af
dessa framkommer en liten mask, af alldeles samma utseende som den
äldre masken. Äggens utkläckning ombesörjes af den varma jorden,
men hvarje mask måste från första stunden föda sig sjelf.

För flera andra djur är daggmasken en läcker föda. Medan han
ännu kryper i jorden, söka flera efter honom; så t. ex. förnämligast
mullvaden och äfven näbbmusen. Kommer masken nattetid eller vid
regnväder fram för att se sig om på jordytan, så snappas han bort af
andra hungriga gäster. För hönsen är han en läckerbit och när åkermannen
plöjer, spatsera kråkor och korpar för att söka de upplöjda maskarne.

Fiskaren söker honom vid lyktsken eller drifver honom äfven om dagen
fram ur sitt gömsle, derigenom att han begjuter marken med vatten,
i hvilket han förut lagt blad af valnötträdet. Med de fångade
daggmaskarne lockar han fiskar att bita på de utlagda krokarne, och
förser på detta sätt, med tillhjelp af daggmasken, vårt bord med
smakliga fiskrätter.

*
</chapter>

<chapter name="En flugas lefnadshistoria. (Mikroskopiska Bilder, pl. 2 och 3.)">
<b>En flugas lefnadshistoria.</b>

(Mikroskopiska Bilder, pl. 2 och 3.)

*

Af de tusentals flugor, hvilka under sommaren surrat omkring
i alla vinklar och vrår, är der numera endast en enda qvar i 
rummet. Hon förefaller oss nu på vintern som en kär hågkomst från en
förfluten skönare tid, hon får till och med ostörd sätta sig på
flugsmällan och tillhör de dagliga bordsgästerna. Ännu om aftonen, då
äpplen eller päron skalas, eller då socker sättes fram till the, får hon
sin andel med. I taket nära intill kakelugnen har hon sin
älsklingsplats, hvilken hvar och en känner till och den ingen förmenar henne.

Då hon har blifvit vår husvän och ständiga gäst, intresserar det
oss alltså att lära känna hennes förflutna lif, hvilket, såsom vi alla
veta, varit ganska ombytligt.

Ifrågavarande fluga är händelsevis af god härkomst, ty hon
härstammar från en melonsäng i trädgården och derifrån kommer, enligt
trädgårdsmästarens utsago, alltid det som är godt. Hennes moder
hade visserligen bott i stallet, och som hennes knappa lefnadsvilkor
icke medgåfvo någon bättre plats, hade hon lagt ägg på en gödselhög
derstädes. Dessa ägg voro 80 till antalet. En god höna lägger högst ett
ägg om dagen och hon berömmes då till och med såsom ganska
snäll; vår fluga hade deremot på en fjerdedels timme lagt alla 80.
Strax derefter hade man fört en del af gödselhögen till melonsängen
och der hade vår fluga redan inom 24 timmar krupit fram såsom en
helt liten larv. Denna var hvitgul och slät, utan något prål, men
glänste deremot som om den varit lackerad. Knappt hade han stuckit
ut hufvudet ur äggskalet och kommit fram i verlden, förr än han
redan var flitig på sitt sätt och sörjde för sitt framtida väl, d. v. s. han

åt dag och natt, så att han, om han varit en skolgosse, skulle hafva
erhållit högsta betyget för flit. Hvad han förtärde, om det också
icke skulle hafva synts någon annan appetitligt, smakade dock och
bekom honom väl. Ögonen, liknande två små punkter, begagnade
han sig dervid föga af, ja, dagsljuset var honom till och med
motbjudande och derför höll han sig i skuggan och rundt omkring honom
arbetade hans 79 syskon med samma ifver som hon. Liksom
lyckobarnet i pannkaksberget, suto de midt uppe i deras matförråd,
gödselhögen. Det lilla hufvudet var deladt i två delar och, hade på
hvar och en af dem ett kort spröt <i>(Antenner).</i>

Öfverkäken, som utgjorde det hufvudsakliga verktyget vid
ätandet, såg nästan ut som en brun, hörnformig hake, men bestod
egentligen af två tätt bredvid hvarandra liggande hälfter. Bukringsvårtorna
gjorde tjenst såsom fötter, och för att så småningom komma ett litet
stycke framåt voro de alldeles tillräckliga.

För andedrägten funnos porer på de kroppsringar, af hvilka
hela den lilla larven var sammansatt, och af dessa sågo de främsta
bruna ut och de bakre voro likaledes mörka, men något större än
de öfriga och försedda med en liten knapp, i hvilken öppningen
för andedrägten befann sig.

En menniska behöfver några och tjugu år innan hon uppnått
sin fulla storlek, hvaremot flugmasken äter så oförtrutet och utan
uppehåll, att han redan på fjorton dagar är utbildad. Visserligen
är han då blott omkring 4—5 linier, eller ungefär lika lång som en
lillfingernagel.

Nu upphör han med ätningen och sitter orörligt stilla liksom
hans syskon, d. v. s. så många af dem som ännu finnas qvar, och detta är
knappast fjerdedelen. De andra hafva blifvit uppätna af andra larver och
t. o. m. nu, då de omkring tjugu stycken öfverblifna redan äro på
väg att blifva puppor och man skulle tro att allt är lyckligt
öfverståndet — då kommer en liten mordlysten stekel <i>(Spalangia ingra)</i>
framspatserande, svartgrönt glänsande liksom hade den på sig ett metallpantsar,
alldeles som en stråtröfvare, och deröfver ytterligare en pels af sträft hår,
endast med benen och bakre delen af kroppen släta — så kommer
den spatserande fram till de hjelplösa små fluglarverna och borrar sitt
äggläggningsrör liksom en dolk in emellan bukringarne på hvar och
en af dem. På samma gång lägger den ett ägg i den lefvande larven,
ur hvilken framkommer en liten stekellarv, som å sin sida 
söndersliter de fluglarver, som äro vid lif, och inpuppar sig på dem. Ehuruväl en
sådan der elak stekel icke är stort längre än det hvita på nageln ,
1 1/2 linie, så blifver dock af hela flugfaniiljen blott denna larv förskonad,
sannolikt emedan han låg något afsides. Han hade ingen aning om
sina syskons nöd och sorgliga slut; hans mjuka, hvita hud blef hård
och rödbrun, ögonen hade ingenting mera att se, munnen ingenting
mer att äta, utan de försvunno. Hela djuret kröp ihop, blef
kortare och tjockare och stympadt vid ändarne, så att det nästan såg ut
som en liten tunna.

Till det yttre tycktes den lilla tunnan puppan vara död, men
inuti densamma fortgick arbetet oupphörligt och redan efter fjorton
dagar hade den, omsluten af en brun hylsa, liksom af ett fodral,
utbildat sig till en fluga i dess fulländade gestalt. Nu sprängde hon
locket till tunnan och likt en annan Diogenes kröp hon fram. Först
kom hufvudet med de båda stora ögonen. Hos flughanarne äro
dessa större och hos den qvinliga delen af flugslägtet är pannan
något bredare. Hvarje öga är sammansatt af hundradetals små ögon,
liknande sexkantiga figurer. På pannan stå dessutom ännu tre små
enkla ögon, men alla äro orörliga och kunna blott se rakt ut. Genom
en trådlik, liten stjelk sammanhänger hufvudet med bröstet och
genom en likadan stjelk detta med bakre delen af kroppen.
Vingarne äro hos den nyss ur skalet utkrupna flugan liksom hos en
nyutkläckt fjäril ännu mycket små och hopvecklade; men de uppnå
inom kort tid sin fulla storlek, utbreda sig och blifva tillräckligt fasta
för att bära det lilla djuret genom luften.

Så satt den nyfödda lilla varelsen först några ögonblick stilla i
det varma solskenet, som starkt lyste in i melonsängen, derpå försökte
hon sina vingar och med ett surrande läte fortgick resan ända till
fönsterrutan som betäckte melonsängen. Händelsevis lyfte
trädgårdsmästaren just då upp densamma och hela verlden stod öppen för
flugan. Hon for ut på upptäcksresor. Utom ögonen hjelpte henne också
de båda små känslohornen, hvilka sticka fram ur hufvudet, att finna
rätta vägen i verlden och att upptäcka hvar några läckerheter
erbjudas att kalasa med. Sannolikt kan det lilla djuret på samma gång
både lukta och höra med desamma, ty man har åtminstone icke
upptäckt någonting som kan hafva likhet med näsa eller öra, och dock
förmår det att både lukta och höra.

På gården och i byggningen träffade den på vandring stadda,

flugan talrika slägtingar; men då ingen af dem hade känt sina
föräldrar, så visste också ingen huru nära eller fjerran kusinskapet kunde
varå. En lärd man ville dock påstå att det åtminstone vore möjligt att
de tusende som på eftersommaren svärma omkring i mjölkskålar och
sopptallrikar, i boningsrummen och i uthusen, allesammans skulle kunna
härstamma från ett enda flugpar, som om våren krupit fram ur
gödselhögen på bakgården. Ty, sade han, en fluga behöfver icke mer än
en månads tid för att från en liten larv växa ut till en fulländad
insekt, hvilken sjelf är i stånd till att i sin tur lägga ägg. Om
således den ena flugan i slutet af April lagt sina 80 ägg (stundom är deras
antal ännu större) så skulle i Juni 80 lefvande flugor deraf uppkomma.
Räkna vi nu jemt hälften till det manliga och hälften till det qvinliga
slägtet, så få vi redan i September i rundt tal tvåhundra millioner,
och om en mild höst tillåter ännu en sjette utkläckning, hvilket
äfven stundom förekommer, så skulle det till och med kunna blifva
åtta tusen millioner. Nu kunna många millioner flugor, såsom
maskar (larver), puppor eller färdigbildade djur, hafva blifvit uppätna af
andra skapade varelser och det blir ändå tillräckligt många öfver för
att som moln falla öfver allt hvad som förekommer ätbart i huset.

Frosten hade dödat de öfriga och blott denna enda hade
räddat sig; men talrika puppor lågo här och der högtals qvar i alla
vinklar och vrår, för att efter en lång vintersömn ånyo uppvakna till
nästa vår.

Framför oss på bordet ligga några kringströdda sockersmulor och
strax är vår lilla läckergom till hands och håller dem till godo. Det
knäformigt böjda sugröret, som framtill är utspändt som en svamp och
sugöppningen invid knäböjningen, har vid basen svarta munspröt (palper).

Dermed fuktar flugan först sockret och derpå suger hon upp der,
så snart det blifvit upplöst; ty hon förmår blott att förtära det som
är i flytande form.

De lärde egna en synnerlig uppmärksamhet åt vingådrorna, ty
på dessa skilja sig de olika flugarterna bäst från hvarandra, och det
gifves deraf på jorden icke mindre än 30-40 tusen slag.

Hos den vanliga husflugan finnes på vingspetsen en tväråder,
hvilken utgör ett bestämdt kännetecken; den böjer sig i vinkel och
förenar sig derpå med ändan på vingen.

Det lilla läckerdjuret framför oss har nyss slutat sin söta måltid
och håller nu som bäst på att putsa sig. Derefter lyfter den med
<img>
Mikroskopiska bilder. Pl.  2.

<i>Husflugan,</i>
50 gånger förstord.


<i>Fluglarv,</i>
den öfre förstorad, den
undre naturlig storlek.

<i>Flugägg,</i>
förstoradt.

<i>Flugpuppa,</i>
den öfre förstorad, den
undre naturlig storlek.

<i>Flugöga,</i>
starkt förstoradt.

Flugpuppa,
den öfre förstorad, des
undre naturlig storlek.

<img>
<img>
Mikroskopiska bilder.   Pl. 3.

<i>Husflugans sugrör,</i>
starkt förstoradt.

<i>Fot af spyflugan.</i>

<i>Annan flugfot.</i>

<i>Spindelfot.</i>

mycken vighet sina små ben ända upp mot ryggen och borstar
vingarne rena, så att intet damm må fastna vid dem. Skådade genom
ett förstoringsglas, visa sig benen fullsatta med borsthår, hvilka tjena
flugan till klädesborste; till och med vingarne, hvilka för blotta ögat
synas genomskinliga och kala, äro betäckta med en mängd hårstrån.
Så snart flugan, då hon putsat sig, höjer vingarne, varseblifver man
vid det bakre bröststycket ytterligare på hvarje sida en skaftad
knapp, som vid sin bas är betäckt med ett par dubbelfjäll. Dessa så
kallade balanserstänger sitta på samma ställe som bakringarne hos
bien, getingarne och fjärilarne.

Just som vi ämnade något närmare beskåda färgen på flugans
kropp, från och med den svarta pannan och det gula ansigtet, den i
askgrått och svart skiftande ryggen, ända till den af brunaktiga och
svartfläckiga ringar sammansatta bakkroppen, som på venstra och
högra sidan är försedd med luftrörárøyntiingar <i>(stigmata)</i> —
då.springer flugan bort ifrån oss och marscherar upp på dricksglaset, lika
säkert och så käckt, som om vägen låge på jemna jorden. Huru är
detta möjligt? Härpå skulle förstoringsglaset återigen kunna lemna oss
besked, om vi med dess tillhjelp närmare betraktade det lilla djurets
fötter.

Lika så oangenämt ett flugben kan förefalla oss, då det simmar
i mjölken eller i soppan, och så fatalt det än blir oss då det
spatserar omkring på vår näsa, likaså intressant visar det sig under
mikroskopet. Vid fotens framända äro tre hårda, krokiga klor, hvilka äro
särdeles ändamålsenliga att hålla sig fast med vid hårda föremål. Under
dessa ligga vid hvarje fot tvänne mjuka sulor, hvilka i kanten äro
försedda med fina hår och från hvilka en klibbig vätska utdunstar.
Om vi trycka ett vått läderstycke emot en flat sten och försöka medelst
ett segelgarn i midten att lösrycka det, så märka vi att det sitter lika
hårdt fast som ett kopphorn eller en fingerborg vid handlofven, då vi
sugit bort luften under den. Alldeles på samma sätt förhåller det sig
med dessa flugans klibbiga fotsulor, och då hon har 6 ben och alltså
12 sådana små suglappar, så förmår hon hålla sig säkert fast vid
kammartaket, utan fara att falla ned.

Ville vi genom någon kunnig person inhämta ännu större
kännedom om den inre sammansättningen af en flugas kropp, om huru
hjertat (ryggkärlet) Så att säga är sammansatt af en hel rad af
trattar, lik en af syrenblommor hopfästad kedja, vidare huru det hvita
blodet genom de talrika luftrören (tracheer) förses med luft, huru de
små musklerna fortgå och huru nerverna äro beskaffade, så kunde vi
dröja ännu timtals hos den lilla flugan, som hittills förefallit oss så
obetydlig och dock är ett konstverk, sådant som ingen mensklig
konstnär kan åstadkomma.

En fånge i sin trånga cell kan i sin ensamhet glädjas åt en flugas 
närvaro, ty likaså besvärligt detta lättrörliga djur kan blifva, då
det surrar omkring oss i sällskap med en mängd kamrater, så kan
det dock till en viss grad till och med vänja sig vid oss, och den
ensamma husflugan, som lefver vintern öfver hos oss, kan blifva en
lekkamrat för barnen.

Vi hafva å bifogade planscher framställt åtskilliga förstoringar af
flugan och hennes delar, samt äfven derå afbildat ett ben af en
spindel, för att till jemnförelse visa våra små läsare huru detta är beskaffadt,

*
</chapter>

<chapter name="Vakteln och hennes ungar">
<b>Vakteln och hennes ungar.</b>

*

Högt gick uti vågor ett hvetefältj
Och bildade vakteln ett präktigt tält.
En morgon flög hon helt tidigt ut,
Och kom först hem när som dagen var slut.
Då pepo hennes darrande små:
»Ack, moder, det månde oss illa gå!
Så här sade egaren, ondsint och led,
I dag, när med sonen förbi oss han skred:
»Hvad hvetet är grannt! Det mejadt skall bli
»I morgon, om grannarne blott stå oss bi!»»

»Åhå,» sade vakteln, »det låter ju godt!
Att hjelpa ha grannar ej någonsin brådt.»
Så flög hon följande morgonen ut,
Och kom först hem, när som dagen var slut.
Då pepo hennes darrande små: 
»Ack, moder, nu torde det värre oss gå!
Så här sade egaren, ondsint och led,

I dag, då med sonen förbi oss han skred:
»Oss grenarne svikit, dig laga i väg,
Till fränderna våra och så till dem säg:
Min fader er helsar och ber att ni må
I morgon oss hjelpa vårt hvete att slå!»»

»Åhå,» sade vakteln, »det låter ju godt!
Att hjelpa ha fränder ej någonsin brådt.»
Så flög hon följande morgon ut,
Och kom först hem, när som dagen var slut.
Då pepo hennes darrande små;
»Ack, moder, nu hotar det värsta ändå:
Så här sade egaren, ondsint och led,
I går, när med sonen förbi oss han skred:
»Oss fränderna svika, det bästa är nu
Att sjelfva vi taga med fältet ita.
I morgon helt tidigt, vid gryende dag,
Vi meja vårt hvete du gosse och jag!»»

»Ja nu,» sade vakteln, »det tid är, jag ser,
Små pullor, att man sig på flykten beger.
Den grannarnen fränder sitt arbet' förtror,
Får vanligt en näsa ofanteligt stor;
Men den, som vid verket sjelf lägger sin hand,
Hvad helst han tar för sig, går dermed i land.»
Bort flydde nu vakteln med alla de små,
Från fältet, som mejades dagen derpå»

*
</chapter>

<chapter name="Hittebarnet.">
<b>Hittebarnet.</b>

Lilla Hedvig stod bakom trädgårdsporten och blickade ut på
den dammiga landsvägen. Det var en stilla, het sommardag; man
hörde och såg blott surrande bin eller fjärilar, som sväfvade omkring 
bland de brokiga, doftande blomsterbäddarne i trädgården. Hedvig
hade ledsamt; derinne hos mamma, var främmande, mamma hade

derföre icke tid att vara hos Hedvig och äfven tjenstfolket var
sysselsatt. Den stora dockan, hvilken var ett lindebarn och kunde skrika,
hade nyss slagit sig ett stort hål i hufvudet och mamma hade lofvat,
att, om Hedvig vore snäll, skulle julen medföra en ny docka, ännu
större än Lotta med det söndriga hufvudet. Men nu var det ännu
heta sommaren och julen kunde först komma när snön låg på
marken. Dessa tankar flögo genom Hedvigs hufvud, der hon stod och
såg utåt de ödsliga fälten. Derborta hade man nyss skördat ett
stort sädesfält, och Hedvig hade betraktat skördemännen och de som
bundit samman kärfvarne, samt sett de tungt lastade vagnarne fara
till byn, och nu var allt tyst och stilla. Midt öfver vid dikeskanten
under den ensamt stående stora eken, varseblef Hedvig en liten
korgvagn, hvilken var öfverspänd med grönt tyg. Hon betraktade länge
vagnen, som hon tyckte likna den dockvagga, i hvilken hennes
lindebarnsdocka vanligen brukade ligga; slutligen öppnade Hedvig
trädgårdsgrinden och gick öfver vägen till eken, tittade ini vagnen, och varseblef
der en liten söt varelse, så stor som Lotta och med ett ansigte som, om det
ock icke var alldeles så rödt och hvitt, dock var långt vackrare än
Lottas. Hedvig lade sig på knä bredvid vagnen och strök sakta en
af de små händerna. »Lilla, söta docka,» sade Hedvig, »kan du skrika
också?» Dockan slog upp sina stora, klara ögon och sade: »Arra»! Det
lät så lustigt och var mycket vackrare än Lottas pipande läte. Och
det fina håret, som stack fram under mössan, och de små vackra
fötterna sedan!

»Men hvarför har du så gamla och fula kläder?» frågade Hedvig.
»Jag har så vackra, kulörta kläder, som Lotta rår om; men hon är
nu sjuk och ligger i vaggan. Vill du icke hafva på dig en af Lottas
klädningar, den röda eller blå, eller kanske den hvita bärklädningen
med de kulörta sleiferna?

»Arra!» sade den lefvande dockan ännu en gång och det lät
nästan som »ja, ja».

Hedvig log af glädje, hvarefter hon fattade i vagnsstången och
drog sitt lilla hittebarn öfver vägen in i trädgården. I lusthuset lågo
hennes leksaker, tillika med Lotta. Dit förde hon den nya dockan
och ingen i hela huset såg eller hörde något af Hedvig och hennes
fynd.

Det skördade åkerfältet, vid hvilket vagnen stått, sluttade så
starkt, att man icke kunde se långt framför sig; och just som Hedvig
aflägsnade sig derifrån, kom från andra sidan af fältet en qvinna, långsamt
gående och böjande sig ned till marken vid hvarje steg. Hon
hopsamlade de på fältet qvarglömda axen och bar en stor knippa sådana på
armen, Så småningom närmade hon sig trädet, under hvilket hon
visste att hennes barn låg. Plötsligen utstötte hon ett skrik och de
så mödosamt hopsamlade axen föllo från hennes arm. Barnet var
borta. Men hastigt kom hon att tänka på det hennes man, då häri
gick från arbetet, troligen tagit flickan med sig hem. Hon lät axen
ligga qvar på marken och skyndade till sin boning. Då hon kom dit var
visserligen hennes man hemkommen och satt vid sin middagsmåltid,
men han visste ingenting om flickan. Modren skyndade då till
grannarne och gjorde efterforskningar, men förgäfves; ingen hade sett
barnet.

Hela byn «kom i rörelse och den stackare modren kunde icke ens
gråta, så stor var hennes ångest. Någon måste hafva gått förbi och
medtagit vagnen med barnet, under det att hon under axplockningen
hade gått uppför och utför kullen. Den stackars modren sprang ånyo
ut på fältet, utan att fråga efter den glödande middagshettan. Hon
stannade vid trädet och såg upp till det midt emot liggande huset,
der man i detsamma uppsteg från bordet. Herrar och fruntimmer
med glädtiga ansigten kommo fram till de höga, klara fönstren och
blickade utåt. Då föll det modren in att herrskapet deruppe möjligen
sett hennes försvunna barn och upptagen af sitt bekymmer, skyndade
hon utan betänkande rakt in i rummet. Hon var på samma gång
upphettad af solen och blek af ångesten, och menniskorna blefvo förskräckta vid
hennes åsyn och ifriga frågor. Ingen kunde dock gifva den
stackars qvinnan någon upplysning. Hedvigs moder sökte lugna henne
och följde henne ut för att fråga sitt tjenstfolk om icke barnet varit
synligt.

»Och hvar är Hedvig?» frågade dennas mor, då hon såg båda
tjenstflickorna i köket. Hon tänkte sig med förskräckelse i den
stackars modrens ställe, som så blek och sorgsen stod vid hennes sida.

»Hedvig var nyss i trädgården,» sade barnpigan, hvilken
egentligen borde hafva uppsigt öfver flickan, men nu var sysselsatt med
att hjelpa kokerskan. Barnpigan skyndade ut i trädgården, för att
söka Hedvig, och de båda mödrarna följde efter. Båda voro
bekymrade, hvar och en för sitt barn.

Då ropade bondhustrun plötsligt: »Mitt  barn, mitt barn!» 
hvarefter hon med pilens hastighet skyndade till det hvita lusthuset, som
låg vid slutet af trädgårdsgången. Hon hade uffpfångat ljudet af ett
spädt barns skrik. Hedvig hade sökt reda på den vackra, hvita
klädningen med sleiferna och hade visat den för det lilla barnet. Detta
hade skrattat och fattat tag i de brokiga banden, och Hedvig hade
också skrattat och hämtat blommor ur trädgården, och barnet hade
ryckt till sig blommorna och ville stoppa dem i sin lilla mun.
Aldrig hade Lotta gjort så, aldrig rört sig så mycket. Men när nu
Hedvig ville sätta den hvita klädningen på dockan, så förstod denna
icke vidare något skämt; det blef slut på de glada minerna, det lilla
ansigtet förvreds till ett grin och ur den lilla munnen frambröto
högljudda och klagande toner.

Lilla Hedvig förskräcktes; hon böjde sig öfver vagnen och smekte
barnet. Men det var ingen mild hand, som hastigt ryckte Hedvig
från hennes docka. Hedvig sprang upp och framför henne, stod en
främmande qvinna, som ryckte barnet ur vaggan och under
glädjetårar tryckte det till sitt hjerta. De vackra blommorna föllo
dervid ned på Hedvigs hufvud och den hvita klädningen kastades på
golfvet. I sin glädje såg icke modren att alla de främmande
herrarne och damerna kommit till stället; icke heller frågade hon
efter   huru   barnet kommit dit; hon blott gladde sig och tackade Gud.

Hedvigs moder deremot frågade Hedvig huru allt tillgått och
Hedvigs båda föräldrar bannade henne, då de fingo höra att hon
bortfört det främmande barnet, för att kläda det i Lottas kläder. Hedvig
grät och försäkrade att hon icke menat något ondt dermed.

Då bondgumman smekt och kysst sitt barn, lade hon ned det i
vagnen och ämnade begifva sig å väg. Men hon fick icke ännu lemna
sällskapet. Alla ville gifva henne gåfvor, ehuru den stackars qvinnan
knappast gladde sig deråt, så mycken glädje kände hon öfver sitt
återfunna barn. » Hedvig bad bondqvinnan förlåta den utståndna
förskräckelsen, till hvilken Hedvig varit orsaken; tillika ville hon skänka
barnet dockans alla kläder; men de kunde icke begagnas, de voro
allt för små.

»Du skall få gifva den lilla lefvande dockan andra kläder, som
passa henne bättre och äro lika vackra som din dockas,» sade
Hedvigs moder, och bondqvinnan begaf sig hem.

Hedvigs moder sydde sedan vackra kläder åt det lilla barnet och
Hedvig satt stilla hos modren och stickade. Hon hade i en hast fått
stor lust att sticka strumpor, och de små, söta, röda strumporna voro
ämnade åt den lilla lefvande dockan.

*
</chapter>

<chapter name="Hvad mamma berättade om diamanter.">
<b>Hvad mamma berättade om diamanter.</b>

»Ack, mamma, snälla mamma, så vacker och präktig du är!»
ropade den femåriga Helena, då hon beskådade sin mor, som, klädd i
en frasande sidenklädning, stod framför sin lilla dotter. »Söta mamma,
låt mig ropa på Herman,» gillade den lilla, sedan hon gått ett par
hvarf rundt omkring modren; »en så grann mamma hafva vi icke haft
förut.»

Modren biföll den lillas bön och Helena sprang brådskande ur
rummet. Inom några ögonblick återvände hon, ledande sin ett år
äldre broder vid handen. 

»Nå, Herman,» ropade den lilla flickan, »se nu på mamma och
säg sedan om några barn på jorden kunna hafva en vackrare mamma
än vi?»

Hermans klara, bruna ögon, hvilka beundrande fästades på modren?
uttryckte det fullkomligaste bifall till Helenas mening; men han nöjde
sig med att med ett stumt nickande på hufvudet instämma i systerns
lifliga glädjeyttringar.

Då sade hastigt modren, hvilken hittills stilla leende betraktat
barnen: »Så när hade jag glömt mitt präktigaste smycke, mitt vackra
kors!» Derpå gick mamma fram till sitt toilettbord, fattade ett rödt
sammetsfodral, öppnade det, framtog derur ett präktigt diamantkors
och var just i begrepp att träda det på ett svart sammetsband samt
hänga det på halsen, då barnen, hvilka uppmärksamt iakttagit
hennes rörelser, i bedjande ton utropade: »Ack, mamma; det vackra
korset hafva vi aldrig sett! Söta mamma, låt oss få se på det riktigt
innan du sätter det på dig.» Den goda modren villfor deras begäran.
Hon sköt lampan närmare och räckte korset åt de små nyfikna
barnen.

»Ack, det är ju bära glasbitar!» ropade Helena; »det kan väl icke
varå ditt grannaste smycke, mamma?»

»Glasbitar?» upprepade modren. »Betrakta närmare de glänsande

stenarne och säg sedan om da kan tro att de äro simpla glasbitar.»
Modren lät det fulla skenet från lampan falla på korset, ocfi barnen
sågo med förvåning att ett färgrikt, lysande ljus strömmade fram ur
dessa hvita stenar.

»Man kallar dessa stenar diamanter,» sade nu modren, »och de
kosta mycket penningar. Diamanten är den förnämsta bland
ädelstenarne; ingen annan kan täfla med den i glans och ingen har så högt
värde. Detta kors är ett dyrbart familjearf, som en gång burits af
er mormors mor. Men lemna mig det nu tillbaka; jag hör att vagnen,
som skall föra mig och pappa till balen, nu kör fram.»

Ogerna lemnade barnen ifrån sig den gnistrande dyrbarheten. »Ack,
om jag en gång hittade en enda sådan sten, då jag gick ut för att
spatsera!» sade Helena.

»Det är bäst att du uppger hoppet derom med ens, min älskling,»
svarade modren leende. »I vårt land hittar man endast sådana stenar
i rikt folks juvelskrin, så vida man ej fått några genom arf eller
gåfva.»

»Hvar finnas sådana och huru komma de till oss?» frågade
Herman, hvilken tycktes vida mera intressera sig för diamanterna än för
modrens granna baldrägt.

»De komma från diamantgrufvorna i Brasilien i Sydamerika.»

»Diamantgrufvorna — Brasilien — Sydamerika,» upprepade
Herman långsamt och eftersinnande. »Ack, snälla mamma,» fortfor
bedjande den nu högst intresserade gossen, »förklara mig detta tydligare!
Säg mig allt hvad du vet om diamanter, gör det!»

I detta ögonblick inträdde pappa färdigklädd i rummet. Mamma
böjde sig nu ned till sin gosse, kysste honom och sade: »I morgon,
Herman, skall jag berätta dig åtskilligt om diamanter. Nu måste jag
lemna eder, barn!»

»Adjö, adjö!» ropade pappa, sedan han kysst barnen, hvarpå
föräldrarne begåfvo sig af.

Dagen derpå satt mamma på soffan i sitt rum, då Herman och
Helena förtroligt smögo sig till den kära modren. Så mycket
mamma än i går balklädd behagat dem, så funno de henne i dag ännu
mera i deras smak. »Ty,» sade Helena, »baldrägten är för de
främmande, men hvardagsdrägten för oss och det är det allrabästa. Eller
hur, Herman?»

»Ja visst,» svarade denne och kysste modrens hand; »Men, 
mamma,» fortfor han, »håll nu ditt löfte och berätta oss hvar man finner
de blixtrande diamanterna.»

»Ja så, min gosse ville höra något om diamanterna? Säg! huru
tror du väl att orter, derifrån man hämtar dessa stenar, se ut?»

»Mamma,» ropade Helena, medan hennes bror ännu funderade
på hvad han skulle svara, »dessa grufvor, som du kallar dem, äro
säkerligen stora bergshålor, den ena invid den andra, hvilkas golf, tak
och sidoväggar äro alla tätt besådda med diamanter. Åh! hvad der
måste lysa och stråla! Det är alldeles som i en saga.»

»Vänta, vänta, min lilla Helena,» afbröt modren den lilla
pratmakerskan; »det förhåller sig icke så. Hören på. En af de fem
verldsdelarne heter, som I veten, Amerika. I södra delen af denna
verldsdel ligger ett stort kejsardöme, vid namn Brasilien. I en af detta
rikes provinser innehåller marken på många orter diamanter. Men
stora hålor, i hvilka det glänser och gnistrar, finnes dock icke i hela
landet. Om jag vore i Brasilien med er, mina barn, och vi önskade
närmare betrakta en diamantgrufva, d. v. s. ett stycke mark, i hvilken
diamanter påträffas, så fingo vi blott se en vanlig, jemn plats. Men
rundtomkring denna skulle vi finna marken uppgräfd och till ett ansenligt
djup urhålkad; ty man måste gräfva många, många fot djupt, innan
man kommer till det jordlager, hvilket innehåller diamanter. I
dessa uppgräfda hål skulle vi, om vi voro i Brasilien, få se negrer
upptaga diamantjorden (som kallas cascalio) och ösa den i trätråg,
hvilka stå vid kanten af en liten dam. Bakom hvarje af dessa tråg
står äfven en neger. Och dessa stackars svarta menniskor stå under
hela sitt dagsverke icke på marken, utan i den lilla dammen, så att
vattnet räcker dem upp till knäna. Hvar och en håller i handen en
trätallrik. Med denna tallrik ösa de vatten ur dammen öfver cascalion
i tråget och röra omsorgsfullt omkring med en liten hacka, för att
se om jorden möjligen kan innehålla några diamantsmulor. Sedan
jorden blifvit väl vaskad och genomsökt, blir hon af andra negrer
med största varsamhet flyttad i ett slags träskopor. Derinvid sitta
vid en liten kanal negrer i vattnet ända upp till knäen. Den redan
en gång undersökta jorden vaskas och genomsökes på trätallrikar ånyo
flera gånger af dem. Ibland kunna många, många tallrikar undersökas, 
utan att man hittar den allra obetydligaste sten; en annan gång
kunna flera diamanter hittas vid en enda vaskning. Detta gnistrande

utseende, som I i går sågen att mitt kors egde, hafva dock icke
diamanterna då de komma ur jorden; det få de först efter slipningen.»

Modren tystnade. »Diamantsökandet är ändå en förskräcklig sak!»
anmärkte Helena. Herman sade: »Mamma, det var bra roligt att få
veta hvar och huru diamanter påträffas. Det gör mig mycket ondt
om de stackars negrerna. Stackars svarta menniskor, som måste stå
hela dagen i vattnet!»

I detta ögonblick inkom Maria, huspigan, med en påtänd lampa.
Ur kakelugnen läto några stekta äpplen höra åtskilliga ljud, hvilka
barnen väl förstodo, ty de sprungo ur soffan och närmare sig
glädtigt kakelugnen. Och så var talet om diamanterna slut.

*
</chapter>

<chapter name="De hvita dufvorna.">
<b>De hvita dufvorna.</b>

Anna och Elise voro i trädgården för att leka. De höllo mycket 
af hvarandra och lekte ständigt tillsammans. Flickorna gingo till
trädgårdsgrinden och betraktade derifrån bondqvinnorna, hvilka buro
mjölk och grönsaker till torget. En bondflicka gick äfven förbi med
en korg, full af fjäderfä. Hon höll i handen en träbur, i hvilken två
unga dufvor befunno sig.

Buren var sammansatt af träspjelor och en af dessa hade fallit
ur, hvilket flickan icke varseblef. En af dufvorna trängde sig ut
genom öppningen och flög sin väg.

På det stackars lilla djuret voro dock vingarne klippta, så att
det blott kunde flyga ett kort stycke, och händelsevis styrde det sin
färd rakt på trädgårdsgrinden, der de båda systrarna stodo, samt kröp
ihop vid Annas fötter, liksom om det velat anropa denna om hjelp.

Anna tog det lilla djuret, som var en den allrasötaste snöhvita
dufva, med röda ögon och en liten tofs på hufvudet. Bondflickan
kom dock snart springande, för att återtaga den lilla flyktingen. Hon
satte buren på marken, för att åter sätta fast spjelan. Elise böjde
sig ner och betraktade den andra dufvan, som satt qvar i buren och
som fullkomligt liknade den första.

»Hvad kosta de vackra dufvorna?» frågade Anna; »jag har
penningar i min sparbössa, jag skall gå efter dem.»

»Ack ja,» ropade Elise, »vi skola köpa dem!»

»De kosta en riksdaler,» sade bondflickan.

Anna och Elise sänkte sorgsna hufvudet, ty de hade icke så
mycket penningar, emedan de till firande af modrens födelsedag
gifvit ut nästan allt hvad de haft i sparbössorna. Bondflickan stod, 
redan i begrepp att aflägsna sig med sina dufvor, då barnens moder
just i lagom tid kom dem till hjelp.

»Hvad hafven I der, barn?» frågade modren. Då hon fick se de
vackra dufvorna, köpte hon dem och skänkte barnen hvar sin.

Elise och Anna togo sina dufvor, kysste dem ocli buro dem
sedan in till sig.

Modren lät iordningställa en stor, obegagnad papegojbur, under
det att Anna och Elise skyndade sig att skaffa mat och friskt vatten
samt dermed fylla matkopparne.

Morgonen derpå var Anna den första vid buren. Medan hon
matade dufvorna kom Elise också och sade: »I morgon vill jag gifva
dufvorna mat, hör du det?»

Dufvorna sågo sig muntert omkring med sina röda ögon, ströko
näbbarne genom sin glatta, hvita fjäderbeklädnad och läto sig de goda
brödsmulorna och ärterna väl smaka.

Så mycket än systrarna höllo af hvarandra, så ville dock icke
Anna denna gång uppfylla Elises önskan. Hon smög sig derföre
morgonen derpå tidigt ur sin bädd, i afsigt att vara den första hos
dufvorna och få gifva dem mat. Detta förargade Elise, så att de båda
barnen började kifvas och slutligen gråta.

»Ser du,» sade Anna, »dufvan flög först till mig och om jag icke
tänkt på att köpa henne, så hade det aldrig fallit dig in.»

»Men den ena dufvan har mamma köpt åt mig,» sade Elise.

»Ja, men vi hafva blott en matkopp åt dufvorna, och det är så
roligt att mata dem»» ropade Anna.

Modren hade från nästa rum åhört barnens kif och kom nu in
till dem.

»Jag tänkte göra er en glädje,» sade hon, »genom att köpa
dufvorna; men nu finner jag att de blott blifva eder till ett tvisteämne.»

Barnen började gråta och hvar och en af dem påstod sig hafva
rätt.

»Jag ser,» sade modren, »att I icke längre trifvens tillsammans,
det är derföre bäst att I hädanefter leken hvar för sig. Jag

skall också skaffa dufvorna hvar sin bur, så kan Anna mata sin dufva
och Elsie sin. Ären I då nöjda?»

Flickorna funderade en stund och förklarade sig sedan nöjda med
modrens förslag.

En ny bur anskaffades och modren tog Elise med hennes dufva
och alla hennes leksaker in till sig. De båda systrarna lekte nu
hvar för sig och hvar dufva satt ensam i sin bur. Allting var tyst
och stilla. Elise byggde korthus, Anna, klädde sina dockor. Då och
då gingo de till buren och matade dufvorna. Men dufvorna suto stilla
och tycktes icke hafva lust att äta.

Morgonen derpå skyndade barnen sig att mata dufvorna och tyckte
att det nog var bra att de icke behöfde hindra hvarandra. Men på
det hela var dock ingen af dem rätt nöjd; Elise hade gerna, velat
leka med Anna, och Anna gerna gått och hämtat Elise till sig. De
voro dock vanda vid lydnad och vågade derföre icke leka med
hvarandra utan modrens tillåtelse.

Då tredje dagens morgon kom, gingo de små flickorna åter till
sina dufvor, för att mata dem. Men matkopparne voro ännu orörda
och båda dufvorna suto tysta, med ruggiga fjädrar, och sågo med
sina röda ögon pá barnen.

Då barnen kommo till frukostbordet, sade Anna:

»Mamma, jag tror att min dufva är sjuk.»

»Min också,» ropade Elise. »Hon vill icke äta något!»

»Hvad fattas då edra dufvor?» sporde modren.

»Jag  tror att de icke trifvas ensamma i sina burar,» sade Anna.

»Ja, mamma,» tillade Elise, »de äro väl så vana vid att vara
tillsammans.»

»Visst äro de vana att vara tillsammans,» sade modren; »de äro
troligen syskon. Men I ären ju också syskon och I trifvens ju bra
hvar för sig och då kunna också dufvorna trifvas hvar för sig.»

Anna och Elise blefvo purpurröda och slogo ned sina ögon. De
förstodo nu modrens mening, att i de små djuren visa dem ett prof
på syskonkärlek.

»Ack nej, mamma,» stammade Anna, »jag trifs visst icke ensam.
Mycket hellre ville jag leka med Elise.»

»Och jag med, mamma!» ropade Elise hastigt.

»Viljen I då hafva tålamod med hvarandra och som kärleksfulla
syskon dela omsorgen om dufvorna er emellan?» frågade modren.
»Ja, ja, goda mamma!» sade Anna.

»Du skall få gifva dufvorna mat i morgon, och jag i
öfvermorgon,» tillade Elise.

Modren lät nu dufvorna få komma in i en och samma bur och
barnen lekte ånyo tillsammans. Dufvorna trifdes nu också förträffligt
och deras matlust syntes återkomma, ty följande morgon voro båda
matkopparne tomma.
</chapter>

<chapter name="Framåt marsch! (Med kolorerad plansch). Av Pilgrimen.">
<b>Framåt marsch!</b>

(Med kolorerad plansch)

Herr Springer var en välmående borgare i en mindre stad. Han
och hans hustru hade fyra barn: Leonard, Alice, Eugenia och Göran.
Leonard, den äldste, var dock mera road af att exercera och springa
ute med andra gossar, än att läsa sina lexor. De andra syskonen voro
snälla barn. Lilla Göran hade dock ännu icke börjat med abcboken.

Det var en vacker sommardag. Föräldrarna voro borta och
barnen hade lof att leka, under uppsigt af en ung flicka, vid namn
Malla, som länge varit i herr Springers hus och till hvilken föräldrarna
kunde hysa fullt förtroende.

Hvart och ett af barnen hade sitt favoritnöje. Lilla Göran, som
fått sig en präktig trumpet till midsommargåfva, tyckte mycket om att
blåsa i den, uppkrupen som vanligt på den snälla Mallas axlar; Alice
lekte och dansade med den präktiga Florentine, en stor docka med
leder; Eugenia red på sin gunghäst och klatschade med piskan, och
Leonard roade sig med att trumma och marschera.

Leonard och hans unga lekkamrater hade bildat en liten
skarpskyttekår, hvars uniform dock var mera egendomlig och grannare än
andra skarpskyttars. Man exercerade med gevär, men sköt till måls med
pilbågar, emedan gevären voro helt och hållet af trä. Leonard var
god soldat och tjenstgjorde emellanåt som trumslagare. Han exercerade
bra och hade vid senaste målskjutning fått medalj, som han nu bar på
bröstet. Han var icke litet stolt deröfver.

Leonard, eller rättare herr Springer, hade en snäll hund, vid namn
Lejon, som mest höll sig till Leonard, hvilken derföre också fått 
honom att lära sig flera små konststycken. Nu ville han äfven lära
honom exercera och marschera.

Lejon hade redan lärt sig rätt bra stå på bakfötterna, ja, äfven att
gå några steg så; men hvad han omöjligen kunde lära sig, det var att
hålla geväret på axel. Det blef ständigt gevär för fot. Huru ofta än
Leonard försökte att fähunden att med framtassarne hålla
geväret upprätt mot axeln, så föll det alltjemt ned i golfvet. Den kloka hunden
såg till slut bedjande på gossen, liksom ville han säga: Hvarför skall
du plåga mig, då du ser att det är mig omöjligt? men Leonard ville
icke förstå honom.

»Framåt då, framåt marsch!» ropade Leonard och slog på
trumman; »framåt då, min gosse!»

Hunden gick ett par steg på bakfötterna; men då föll geväret
ur tassarne och slog i golfvet.

I detsamma kommo föräldrarna hem. Fadren hörde hvarom
fråga var. Han tog leende geväret från hunden och satte det i handen
på Leopard; men sjelf tog han trumman, slog derpå och ropade:
»Framåt marsch!»

Leonard var förtjust. Han marscherade, han exercerade; slutligen blef
han trött. Hans far ropade dock alltjemt <i>Framåt!</i> och slog på
trumman, tills gossen knappt mera kunde komma ur fläcken.

»Snälla pappa, får jag sluta nu?» bad Leonard.

Herr Springer lade bort trumpinnarne och sade:

»Du finner nu sjelf, min gosse huru det kännes, då man tvingas
öfver sin förmåga, liksom du ville tvinga Lejon. Likväl, min gosse,»
fortsatte han, »bör man aldrig försumma att lyda ropet framåt! Hvarje
menniska skall alltid bemöda sig att gå framåt i förstånd, framåt i
kunskaper och hjertats förädling. Framåt marsch! min gosse; det är ett
maningsord, som vi alltid böra lyda, så långt våra krafter medgifva.
Framåt i allt godt, hela lifvet igenom!

Leonard förstod ocli lade på minnet fadrens ord. Han lekte väl
fortfarande med Lejon, men utan att anstränga honom; dock var
leken numera icke hans högsta nöje. Han blef snart en af de flitigaste
gossarne i skolan och med hvarje dag tog han ett steg framåt i
kunskaper, i förstånd och i hjertats godhet. Då fadren såg hans
förhållningsbok, och klappade honom på axeln, sägande: »Bra marscheradt, min
gosse, det går framåt!» då var vår Leonard glad och den förste som fick
<img>
Framåt  marsch!</img>


erfara hans glädje, var gamla Lejon, som då alltid blef mer än
vanligt smekt.

Lejon är nu död, men Leonard går allt mera framåt,  en föresyn
för sina yngre syskon.

<tab><tab><tab><tab><tab><tab><i>Pilgrimen.</i>

*
</chapter>

<chapter name="Dam och kammarluft.">
<h1>Dam och kammarluft.</h1>

Mammas största fiende i huset är <i>dammet;</i> med qvast, damborste och
damtrasor kämpar hon och hennes tjenarinnor oafbrutet deremot, men
knappt hafva de sopat, borstat och dammat, så börjar dammet ånyo
att lägga sig sakta och knappt märkbart på allt som finnes i rummet
och predikar den gamla satsen: »Fåfäng möda!»

Ja, dammet förkunnar verkligen i mer än ett hänseende
fåfängligheten och förgängligheten af allt jordiskt; ty om vi fråga:
hvarifrån kommer då egentligen dammet? Torka vi icke sorgfälligt af
våra stöflor och skor vid dörren, innan vi inträda i rummet? Äro
icke fönster och dörrar tillräckligt tilltäppta, för att afhålla dammet
att intränga utifrån? — så lyder svaret återigen: »Allting är
fåfängligt oeh förgängligt, och allting sönderfaller till stoft, ja, till och med
slutligen vi sjelfva!»

Att gatstenarne krossas under hjulen och gå sönder under
hästarnes hofslag, det se vi för våra ögon. Oupphörligt måste gatsoparne
putsa och gatläggarne reparera gatan. Derifrån kommer också en god
del dam in i rummen, till och med om ingen på långliga tider
öppnar dörrar och fönster. Luften i ett rum har icke alldeles samma
värme, som i fria luften; den är ofta varmare än ute, till och med i
obebodda rum, hvilka om dagen träffas af solstrålarne. Men alltid
söka olika varma och derföre olika täta, olika tunga luftmassor, hvilka
sinsemellan stå i förbindelse, att blanda sig med hvarandra. Ju trängre
de sprickor äro, genom hvilka ett sådant utbyte eger rum, desto
häftigare är den der uppkommande luftströmmen. Om man blott håller
handen framför nyckelhålet eller framför en springa i en fönsterfogning,
skall man snart öfvertyga sig derom.

Om vi lägga ett nyköpt fickur, som sluter tätt tillsammans på


alla sidor, i en väl tillstängd lada och låta det ligga der i flera år
innan vi begagna det — så har ändock dam smugit sig in uti
detsamma, och då vi öppna uret skola vi, åtminstone med tillhjelp af
förstoringsglaset, varseblifva damkornen. Luften strömmar igenom små
springor, hvilka vårt öga knappast bemärkt, och förer vid sådana
tillfällen ett fint dam med sig. Hvem har icke sett damkorn dansa i
solskenet? och dessa äro likväl alltid af det största slaget.

I boningsrummen behöfva vi dock icke afvakta dammets ankomst
utifrån;, det frambringas tillräckligt deraf inuti rummet.
Golfplankorna blifva uttrampade — i gamla rum ser man att de äro utnötta
och ojemna — tapeter och mattor blifva utslitna och efter några år
gå de sönder och måste ersättas af nya. Af pappa och mamma kan
du få veta huru mycket som årligen nötes af stöflor och skor och
huru många klädespersedlar som utslitas. En del deraf, och det ändock
icke den minsta, förbrukas inne i rummet. Undersöka vi med
tillhjelp af mikroskopet en liten damhög, så träffa vi der om hvartannat
spår af de mest olikartade föremål: här en svart ulltråd bredvid en
hvit bomullstapp och der bredvid en liten smula siden. Icke få
beståndsdelar af dammet utgöras af sot, som antingen kommer från
lampan eller från eldstaden. Derpå följer ett litet stycke af en
fjäder, så ett pelshår, en trästicka, ett sandkorn, en ståltrådsbit, ett
mjölgrand, kanske också ett sirligt fjäll af en fjärilsvinge eller ändan af
ett flugben. Af lika många föremål, som finnas i rummet och i dess
närhet, kunna vi också träffa lika många spår i dammet, och sällan
fattas hudfjäll af vår egen kropp deri. Alla slags metaller äro deri
också representerade, kostbart guld och silfver, som blifvit afnött af
smycken och hårdt stål af den knif, hvars blad synbarligen blir
mindre. Man träffar kanske på guldsnittet å en bok, som en längre
tid stått obegagnad, dam som kommit från alla delar af jorden.
Här hvilar jemte det lilla ejderdunet, som blifvit uppsamladt vid
Grönlands eller Islands isiga kuster, en liten bomullstapp, som plockats
af negrer kring Mississippis utlopp; ett grand rismjöl från Ostindien
har sällat sig till en silkesända, som blifvit spunnen af en silkesmask
på Sicilien, och ett litet hår af pelsen utaf en ekorre, som i lifstiden
hoppade omkring i Siberiens tallar, har bäddat ner sig invid ett litet
grand bladguld, som härstammar från det inre af Afrika eller från
Kalifornien. Bokbindarnes och guldslagarnes torktrasor få just för
deras innehåll af sådant guldstoff ett större värde ju äldre de blifva.
Det finnes jemväl dagligen tillgång i rummet på lefvande frön.
Då till och med temligen tunga frön af större växter af luften föras
vidt omkring, hvarföre skulle dá icke mikroskopiskt små och lätta
ütvecklingsceller af svampar och mossor m. m. också kunna göra en
sådan resa? Härigenom torde jemväl lätt kunna förklaras huru mögel
uppkommer i det igenstängda skafferiet, i bläckhornet och på väggarne.
Man vet ju också att blomdoft från den blommande furan i sådan mängd
kommit ned ur luften, att man trott att det regnat svafvel från
himlen.

Likaledes är det med säkerhet bevisadt, att dammoln med vinden
gjort resor omkring halfva jorden, från Sydamerika ända till Europa.
Nyligen har man uppfunnit ett särskildt instrument, för att undersöka
dammet i luften. Man låter dervid luften genom en fin tratt
utströmma mot en glasskifva, på hvilken dammet då afsättes och låter sig
noga undersökas med mikroskopet. Har man under någon längre tid
ofta begagnat en sådan mätare af det i luften befintliga dammet, så kan
man också undersöka huruvida jemväl små infusionsdjur göra sådana
luftresor, såsom ofta har påståtts.

Der dam i större mängd förefinnes, såsom till exempel utaf mjöl
i qvarnar, af jern eller andra metaller i sliperier, är det också för
helsan farligare än det dam, som vanligen finnes i boningsrum.
Isynnerhet bör man akta sig för dam från giftiga färger och derföre till
tapeter och bårder helst välja sådana färger som äro oskadliga.

Ännu skadligare än genom dammet blifver luften genom de 
partiklar, som utandas af och utdunsta från de personer, hvilka bo i ett rum.
Luften inomhus består liksom den yttre luften af en mängd olika
luftarter. Dess hufvudbeståndsdel utgöres af <i>qväfve,</i> hvilket kallas
så, emedan man ovilkorligen qväfves, då blott qväfve förefinnes. Man
hade gifvit det detta namn emedan man då ännu endast kände få
luftarter; men nu vet man att denna egenskap äfven finnes hos talrika
andra gaser. Atmosferisk luft består af ungefär 4/5 qväfve,
uppblandad med 1/5 <i>syre</i> eller <i>lifsluft,</i> hvilken hufvudsakligen vid inandningar
uppehåller vårt lif. Om det funnes blott syre i luften uti ett rum,
så skulle denna icke heller vara tjenlig att inandas; ty qväfgas
förtunnar och fördelar den så mycket som är nyttigt för oss, och gör den
först för oss emottaglig. Det ena är derföre lika så nödvändigt som
det andra.

Så snart veden eller kolen förbränna i ugnen, förbinda de sig
med syret i den tillströmmade luften. Upptaga de blott en ringare
del deraf, så bilda de koloxidgas, som är både giftig och qväfvande.
Slås spjellet igen i förtid, innan elden är utbrunnen, så tränger denna
luftart in i rummet, och mångfaldiga gånger har det inträffat att
menniskor, som varit inne i rummet, derigenom ljutit döden. Men
om äfven brännmaterialiernas förbränning genom förbindelse med en
större mängd syre fullständigt försiggått, uppstår ändå en till inandning
otjenlig luft, <i>kolsyra.</i> Den bildas vid hvarje förbränning, således också
af lampor, ja, till och med af andedrägten i vår egen kropp. Vi inandas
med vanlig luft syrgas och denna förbinder sig med kolet i vårt blod.
Inom oss eger en ganska långsam förbränning rum, genom hvilken
vår kropp erhåller sin värme. Resultatet af denna förbränning,
kolsyran, andas vi ut. Finnas ännu andra ämnen tillstädes, så uppstå också
ytterligare andra luftarter, hvilka för det mesta icke äro tjenliga för
andedrägten. Hvem känner icke till den qväfvande luft, som
uppkommer vid antändandet af en svafvelsticka (svafvelsyrlighet), eller
det gement stinkande qvalm, som ett illa släckt talgljus eller en
slocknande lampa sprider omkring sig?

Syret i luften ingår också utan förbränningsfenornener många
slags förbindelser med andra kroppar. De härvid uppkommande
luftarterna hafva till största delen ännu icke blifvit nogare undersökta,
ehuruväl i flera fall vår näsa såsom skildtvakt troget anmäler dem.
Tycka vi icke om pomador och håroljor, rökpulver och rökkort för
deras vällukts skull och hafva vi icke tillräckligt många berättelser om
huru personer genom för starkt blomdoft inuti rum till och med
omkommit? Utdunsta icke från klädespersedlar af ylle luftarter af de
mest olika slag, så att man strax kan märka på en i ett rum
inträdande person om han kommer utifrån fria luften, om han varit i
stallet eller om han rökt tobak? Om de elaka dunster, som till och
med våra näringsmedel ofta utveckla, vilja vi icke närmare utbreda
oss. Nog af: alla dessa luftarter duga icke till uppehållande af vårt
lif, de äro oanvändbara för andedrägten och de göra våra
boningsrum osunda. Ju flera menniskor således som bo tillsammans i samma
rum, ju mera detta är fullproppadt af matvaror, förråder eller andra
saker, ju mera sällan det öppnas och förses med frisk luft, desto
skadligare är inneboendet derstädes. Man kan med skäl säga att
döden ofta ligger i luften! Nyligen hafva lärde män uppfunnit ett
eget slags instrument, »luftrenlighetsmätare» benämndt, och anställt
undersökningar med detsamma. Man har dervid bevisat att
menniskor dö så mycket förr och att bland ett visst antal menniskor
dödsfallen äro vida talrikare, ju tätare man bor tillsammans på vissa orter
och i vissa hus och ju mindre man drager försorg om frisk luft i sina
boningsrum.

Ett engelskt ordspråk säger: »Renlighet är näst gudsfruktan det
förnämsta!» och deri hafva engelsmännen rätt, ty osnygghet är
ett långsamt sjelfmord. Förskämd luft låter sig olyckligtvis icke varseblifvas
med ögonen och derföre måste man så mycket mer gifva akt på det
tydliga språk, som dammet förer till dem som bo i ett rum, hvilket
af de oafbrutet fortgående sönderdelningsprocesserna i ett
boningsrumgifver sig tillkänna, och hvarigenom det icke blott manar till att
begagna qvast och damtrasa, utan ock till att ofta öppna fönstren och
flitigt vädra rummen.

*
</chapter>

<chapter name="Otto och Gustaf.">
<b>Otto och Gustaf.</b>

Otto och Grustaf voro ett par små glada gossar. Och hvarför
skulle de icke vara glada? De hade ju inga bekymmer? Deras kära
föräldrar gåfvo dem allt hvad de hade behof af, och om de blott voro
snälla och lydiga, så behöfde de hvarken frukta för bannor eller straff.
Ja, <i>snälla</i> och <i>lydiga,</i> det var just knuten! Hvilket barn är väl
någonsin beständigt snällt och lydigt? Det finnes inom de snällaste barn
något, som sträfvar till hvad som är förbjudet och hvilket gör att små
älsklingar ofta handla tvärt emot deras föräldrars önskan.

Otto och Gustaf hade rest med sina föräldrar till landet, för att
besöka den snälla farbror August. Det var en glädje! De hade der
dubbelt så mycken frihet som i staden och fingo ömsom springa
omkring i trädgården, ömsom rulla sig i gräset på de vidsträckta ängarne.

»Se, Otto, så vackra, gula blommor stå der midt i vattnet!» sade
Gustaf en dag till sin broder; »tänk om vi kunde plocka dem åt mamma!»

»Ja, bara de icke stodo i vattnet,» svarade Otto; »men huru skola
vi nu få dem?»

»Vi gå väl ner i vattnet.»

Ned i vattnet? Nej, dertill var detta för djupt, ty det bestod af

en djup och bred flod, som flöt der förbi. Gustaf insåg, då de kommo
närmare, omöjligheten af sitt förslag; men bra gerna skulle han dock
velat hafva blommorna. En båt med en åra i låg vid stranden.
Jublande sprang han ned i denna och ropade åt sin broder att följa sig.

»Men, Gustaf,» sade Otto tvekande, »jag vet icke om mamma och
pappa tycka om att vi gå i båten; jag vet icke en gång om vi
våga gå så nära stranden.»

Rätteligen borde Otto väl kunnat ganska bestämdt veta detta, ty
modren hade helt nyligen uttryckligen förbjudit honom att gå till
stranden, men han gjorde sig ej möda att tänka så noga derpå, och
Gustaf kunde icke alls påminna sig något förbud; hvarföre han
icke upphörde att öfvertala sin broder, tills denne icke längre kunde
motstå sin egen lust och broderns böner, utan sprang ned i båten.
Som det blott fanns en åra, så fattade Gustaf den, Otto sköt ut båten
och med ens for den ut i floden.

»Du kan ju inte ro,» ropade Otto, »du styr ju icke på de gula
blommorna!»

»Vänta litet,» svarade Gustaf och ansträngde sina små armar så
mycket han förmådde. Strömmen var dock starkare än han. 
Förgäfves plaskade han med den stora åran, så att vattnet stänkte högt upp,
båten svängde rundtom och följde derefter med strömmen. Nu först
blefvo de små sjömännen riktigt rädda. Gustaf var den förste, som
såg sig om efter hjelp. Men så långt ögat kunde nå syntes ingen på
stranden och de aflägsnade sig allt längre och längre från farbror 
Augusts hus och trädgård. Ack, hvad skulle det väl blifva af dem, hvad
skulle deras pappa och mamma säga och huru skulle de någonsin
kunna återkomma till föräldrarna? Gustafs mod var helt och hållet borta
och han började .att gråta bittert. Äfven Otto kämpade med tårarne,
men han var dock den förste som återvann fattningen.

»Nej, Gustaf» sade han beslutsamt; »det hjelper icke att sitta här
och gråta, och det passar sig icke heller för en gosse.»

Gustaf grät sakta, men försökte dock att få sina tårar att stanna.

»Ack, Otto,» sade han, »om vi blott icke hade varit olydiga!»

Nu först stod det rätt klart för honom att pappa och mamma
förbjudit dem att gå ned till stranden eller att stiga i en båt. Ja, om de
blott icke varit olydiga! Samvetsqvalen öfver deras olydnad sällade
sig till deras ångest för öfrigt och de stackars gossarne voro verkligen
att beklaga. Styrande framför sig, suto de i hvar sin ända af båten
och denna dref allt hastigare strömmen utföre. De gula blommorna
hade för längesedan försvunnit ur deras åsyn och hvad skulle de väl
också hafva gjort med dem?

»Hvad skall det väl blifva af oss?» frågade Gustaf efter en stunds
tystnad. »Vi komma kanske ända ut i hafvet, och då vi der icke kunna
få något att äta, så svälta vi ihjel!»

»Nej, Gustaf!» ropade Otto, och hans ögon vidgades af
förskräckelse; »det göra vi väl icke? Det kan icke den gode Guden vilja! Skola
vi icke bedja till honom?»

»Otto, jag törs icke,» svarade Gustaf sakta; »han vet att vi varit
olydiga och vi förtjena icke att han hjelper oss!»

»Nej, icke förtjena vi det, snälla Gustaf; men för mammas skull —
hon som intet ondt gjort — för hennes skull vill kanske Gud hjelpa oss;
vi skola bedja honom riktigt ifrigt derom.»

De stackars små gossarne! Deras ångest hade nu stigit till sin
högsta höjd och de föllo båda ned på sina knän och bådo till den
gode Guden, så, som deras moder lärt dem; men för första gången
djupt bekymrade och med ångerfulla och förkrossade hjertan, samt i
känslan af att ingen annan kunde hjelpa dem, än Han allena. En
sådan bön låter den gode Guden icke vara ohörd, och genast sedan de
bedit kände sig de båda barnen lättare till sinnes.

»Vet du hvad,» sade Otto, »vi skola passa på om vi icke kunna
få se några menniskor på stranden. Någon skall väl finnas och då
skola vi ropa med full hals: hjelp! hjelp! Ser du, Gustaf, vi få icke
sitta alldeles stilla; ty mamma brukar säga att Gud hjelper icke den,
som sjelf lägger armarne i kors.»

»Ja,» tillade Gustaf, »vi skola binda våra näsdukar vid åran, så
få vi en flagga, med hvilken vi kunna vifta; kanske man då lättare
kan se oss.»

De gjorde som de sagt och ställde sig upprätta i båten, modiga
som ett par små hjeltar. Deras flagga svajade i luften och tid efter
annan uppgåfvo de höga rop, hvilka hördes vidt omkring. Men
aftonen inbröt och ännu drefvo de floden utföre, utan att varseblifva
någon räddare. Slutligen svarade någon på deras förnyade rop.

»Halloh, här!» ropade barnen ännu en gång, så högt de förmådde,
och svängde sin flagga.

»Hjelp, hjelp!» svarades det; men rösten kom från vattnet och
med detsamma varseblef Gustaf på kort afstånd från sig något som
plaskade i floden. Och se! ett menniskohufvud stack upp, ett par
armar slogo omkring sig i vattnet och en röst ropade ånyo på hjelp.

»Otto,» ropade nu Gustaf, »det är någon som håller på att drunkna!»

»Ja,» svarade Otto, »och denne kan icke hjelpa oss, utan <i>vi</i> måste
hjelpa <i>honom.</i> Fort hit med åran! vår båt flyter rakt på honom; vi
vilja försöka om vi icke kunna hjelpa honom.»

I ögonblicket hade Gustaf sänkt ner åran i vattnet och de små
gossarne ansträngde alla sina krafter att så fort som möjligt komma
den drunknande till hjelp med båten. De arbetade så att svetten
perlade utför pannan, och den olycklige, som hoppet tycktes gifva nya
krafter, kämpade likaledes mot strömmen, för att åtminstone kunna hålla
sig öfver vattnet.

Nu voro de helt nära; nu hade de hunnit honom.

»Räck ut åran!» ropade mannen.

»Se der!» svarade gossarne på en gång, »och tack, du nådige Gud!»

Nu hade han fattat åran, nu reste han sig upp, nådde båten och
befann sig i säkerhet i den!

Det var ett obeskrifligt ögonblick för de båda gossarne. Så hade
aldrig deras hjertan slagit! De hade räddat en menniskas lif och det
till och med i en stund då de sjelfva hade förtjent Guds vrede. Ja,
nu visste de att han förlåtit dem — och nu voro också de räddade.
Dock tänkte de icke nu på sig sjelfva, deras tankar voro hos den
räddade mannen. Denne återhämtade sig snart och förklarade med ett
tacksamt leende, att han kände sig stark nog att föra båten till
stranden och att sedan ledsaga sina små räddare hvart de sjelfva önskade.
Han var en stark, ung man, men hade begått den oförsigtigheten att
ensam gå och bada, och då han vågat sig för långt, hade strömmen
tagit honom. Han hade fåfängt kämpat deremot och om icke båten
kommit så i rättan tid, hade han troligen drunknat. Nu var dock allt
bra igen, de hade ömsesidigt räddat hvarandras lif och framför allt
voro de Gud tacksamhet skyldige, som låtit allt fogas så underbart.

Främlingen ledsagade de båda barnen till deras föräldrar. Jag
vill icke beskrifva återseendets glädje. I kunnen sjelfva föreställa er
den och jag behöfver väl knappt säga eder att Otto och Gustaf aldrig
glömde denna dag och aldrig heller mera blefvo olydiga.

*
</chapter>

<chapter name="Lifvets gåta.">
<b>Lifvets gåta.</b>

Det gick uti de Syrers land
En man med sin kamel i band.
Helt plötsligt djuret får en koller
Och ett förfärligt väsen håller
Och fnyser till med later grymma,
Så arma förarn måste rymma.
Han lopp och då en brunn han såg,
Som just i väg för honom låg,
Med arga djuret tätt i hälen,
Halft sanslös var den arma själen.
Ned uti brunnens schakt han kröp
Men höll sig, ej till bottnen stöp.
En björnbärsbuske vuxit ur
Den brustna brunnens ena mur;
I den han genast fast sig klämde
Och se'n till klagan rösten stämde.
När nu han upp mot höjden såg,
Kamelens hufvud nära låg
Och ofvanfrån sitt hot sågs skicka;
Och hände honom ned att blicka,
Då såg han i den mörka grufva
Med öppet gap en drake rufva
För hvilken han en munsbit varit
Om neder han till bottnen farit.
Så sväfvande emellan båda
Fick stackarn än ett tredje skåda:
Der i en remna roten af
Den växt, som stöd å honom gaf,
Sig fäst, der suto råttor två:
En hvit, en svart, och höllo på
Den svarta än, och än den hvita,
Att ömsom roten sönderbita.

De gnagde, sleto, gräfde, klöste,
Och jord från roten ständigt löste,
Och när den smulande rann ned,
Upp blickade den drake led
I hopp att snart se busken stupa
Med bördan neder i det djupa.
I ångest, fruktan, bäfvan, nöd,
Och gärdad kring af hotfull död,
Såg mannen, hvart han blicken vände,
Ej någon hjelp ur sitt elände.
Då så han kring sig månde blicka
Såg han en gren af busken nicka
Med mogna bär, som honom vålla'
En åtrå, ej att återhålla.
Kamelens ilska han ej såg,
Ej draken, som på bottnen låg,
Ej hvad med mössen föregick,
När som på bäret föll hans blick.
Från ofvan fick kamelen titta,
Och under honom draken spritta,
Bredvid sig lät han mössen gnaga!
De bären honom så behaga,
Att han med smak dem plockar just
Och äter dem med verklig lust;
Så godt de smakade att äta,
Han kunde all sin ångst förgäta.

*

Hvem är väl denne tok till man,
Som så sin ångst förgäta kan?
Förnimm, min vän, det är just du,
Och gåtan skall jag tyda nu.
Den draken, hvilken gapar der,
I brunnens djup, det döden är,
Kamelen, som från ofvan glor,
Är lifvets nöd, så hotfullt stor;
Du mannen är, som mellan båda
Vid verldens buske måste låda.

De moss, som roten söndergnaga
Att dig och busken neder draga,
På det dig döden må få fatt,
De två, de heta dag och natt.
Den svarta gnager helt behändigt
Från qvälln till morgonen beständigt;
Från morgonen till qvälln den hvita,
Ej slutar att på roten bita,
Och midt i slikt eländes höjd
Dig lockar bäret: sinnesfröjd,
Att du kamelen: lifvets nöd
Och brunnens drake, kallad: död,
Och båda mössen: dag och natt,
Kan glömma och förgäta platt
Och blott på bären gitter tänka,
Som ur en graf emot dig blänka.

*
</chapter>

<chapter name="Ytterligare några mikroskopiska afbildningar. (Plansch 4.)">
<b>Ytterligare några mikroskopiska afbildningar.</b>

(Plansch 4.)

Vi hafva förut i boken i skildringarne af Träets och Flugans
historia lemnat våra små läsare åtskilliga mikroskopiska afbildningar.
Här skola vi framställa ännu några till.
</chapter>

<chapter name="Tanden">
<i>Tanden.</i>

Öfverst på vár plansch hafva vi en visserligen icke särdeles
förstorad, men dock tydlig genomskärning af en tand. Icke en af dessa
svaga tänder, som smá barn få och som kallas mjölktänder, hvilka
sedan utbytas emot andra, utan en af menniskans starka tänder, en
oxeltand.

Den fullvuxna menniskan behöfver liksom barnet tvättas och
hållas ren, icke blott för att vara snygg, utan äfven för helsans skull,
ty allt orent är ohelsosamt. Men i intet fall gäller detta i så hög

grad, som med tänderna. Om de icke hållas rena och fina, så
samlar sig mat på och i dem, och ett ämne, som kallas vinsten, bildas
och fräter småningom sönder dem, så att de bortfalla, och sedan
växa de aldrig mer tillbaka.

Vår afbildning visar oss således en oxeltand i genomskärning på
tvären. Främst hafva vi två små hålor, deruti de blodkärl, som
tillföra tanden och tandnerven deras näring, utmynna. Deromkring ligger
den egentliga benmassan, som i början, när tanden bildas och innan den
ännu stuckit fram genom tandköttet, är en mjuk massa, men som
småningom blir allt hårdare och slutligen består af från hålorna till
ytan gående, fina, kalkartade små kanaler för tandens näringsvätska.
Tandbenet är hårdare än den öfriga benkroppen, men öfverträffas dock i
hårdhet af tandens yttre beklädnad, emaljen, som sjelf ytterst är
beklädd med en tunn hinna, kallad emaljöfverhuden.

Emaljen bekläder dock endast kronan, kring roten finnes en annan
massa, icke så hård och som kallas cement.
</chapter>

<chapter name="Menniskohuden.">
<i>Menniskohuden.</i>

Vida mera förstorad finna vi på samma plansch längre ned en
afbildning af menniskans hud i genomskärning. Min lilla läsare vet
säkert att kroppen består af många olika delar, af ben, kött, fett, blod,
m. m; att blodet upptager och kringför åt kroppen de närande
ämnena, och så vidare; men säkert har han icke reda på huru huden —
som omgifver och skyddar alla dessa delar och dervid i första hand
får kännas vid alla de faror hvarför de små utsätta sig — ser ut i
förstoring.

Menniskohuden består af tre olika, öfver hvarandra liggande
lager, nämligen af <i>öfverhuden,</i> ett tunnt, hornartadt ämne, genombrutet
af många små, runda öppningar, de så kallade porerna. Derunder
ligger ett tjockt lager af fibrer eller köttrådar, den så kallade
<i>läderhuden</i> eller innersta hinnan, samt emellan båda den så kallade
<i>slemhinnan</i> eller mellersta hinnan, i hvilken utlöpa de till näring af huden
och dess körtlar bestämda blodkärl och nervtrådar, hvilka gifva huden
känselförmåga. Denna förmåga har huden, som min unga läsare väl
sjelf funnit, isynnerhet vid fingerspetsarne, der talrika nervgrenar
utlöpa.

Huden har en trefaldig bestämmelse. Den tjenar nämligen för det

<img>
Mikroskopiska bilder. Pl. 4.

<i>Genomskärning av en Oxeltand.</i>

<i>Råtthår,</i>
250 gånger förstoradt.

<i>Hår af Fläsk-änger,</i>
250 gånger förstoradt.

<i>Hår af Flädermusen,</i>
500 gånger förstoradt.

<i>Menniskohud i genomskäring,</i>
250 gånger förstoradt.

<i>Rot af menniskohår.</i>

första till en skyddande omgifning för kroppen, för det andra till
näringsorgan för håret och slutligen till afskiljande af det öfverflödiga
vattnet i blodet, genom svetten. Denna afsöndras i särskilda körtlar
och hvarje sådan körtel är en af ytterst fin blodkärlsväfnad
genomflätad med af talrika fettceller omgifven liten kropp, från hvilken ett
fint rör skrufformigt utgår genom öfverhuden, öppnande sig utåt med
en por (svetthål) Dessa svettkällor äro mycket talrika, isynnerhet på
handens insida, der man på en qvadrattums yta räknat icke mindre
än 3,528 porer.
</chapter>

<chapter name="Håret">
<i>Håret.</i>

Hvarje hår bildas af en liten aflång kärlmassa, som ligger under
läderhuden och är omgifven af en kapsel, hvilken äfven innesluter
roten till håret som derur uppväxer, och kallas hårets lök. Denna
kapsel eller lök är innesluten i en liten cell, vid hvilken den endast
är fästad med nedre delen, der kärlmassans kärl och nerver gå in i
honom, och är det dessa senare som smärta då håret utryckes. Hvarje
hår eger en hornartad yta och är till sitt inre fylld med celler,
hvilka innehålla färgämne, hvaraf hårets färg bebor. Vissa djurs hår är
besatt med högst märkvärdiga, benartade fjäll, hvilka genom sin
regelmässighet under mikroskopet gifva ett dylikt hår ett rätt prydligt
utseende, såsom t. ex. det på planschen afbildade håret af den
indiska flädermusen och håret af ängern. Råttans hår är glatt som
menniskans, men dock icke alldeles lika detsamma.

*
</chapter>

<chapter name="Vackra Ali och fula Surre.">
<b>Vackra Ali och fula Surre.</b>

Mamma hade bakat en präktig födelsedagskaka och deri stuckit
6 små ljus. De brunno och belyste såsom det vackraste fyrverkeri
de myckna russin och mandlar, som tittade fram på ytan af kakan,
blommor doftade invid och många stora paketer lågo utbredda på det
stora bordet, korteligen: det var riktigt präktigt. Lilla Louise firade
i dag sin sjette födelsedag, och som hon var ett godt barn, voro 

hennes föräldrar mycket snälla emot henne. Ännu hade icke Louise fått
gå intill sitt födelsedagsbord; men nu ropade modren: »Louise!» och
med två språng var den lilla långt in i rummet. Glädjeuttrycken,
omfamningarne och kyssarne ville aldrig taga slut; men under allt detta
såg det ändå ut som om de glädjestrålande ögonen helt förstulet sökte
efter något som de väntat att finna. Mamma såg det visst — ty en
moder ser och förstår synnerligen väl barnens känslor — ty hon log.
Då hördes det plötsligt något ljud under bordduken, och det lät som
ett sakta wow, wow!  

»Ack! ack!» jublade Louise och lyfte på borduken. Hvad såg
hon väl derunder? Ali, en snöhvit liten hund, med långa silkeslena öron
och lifliga, bruna ögon låg der i en liten hvit korg på en
purpurröd kudde. I kunnen knappast tänka eder huru vacker han var, och
huru glädjestrålande Louise betraktade lilla Ali, särdeles då hennes
goda moder sade: »Min lilla flicka, hunden är din; pappa och jag
hafva nu uppfyllt din högsta önskan, genom att gifva dig en hund.
Vårda nu det lilla djuret särdeles omsorgsfullt, glöm aldrig att
gifva hunden föda och vatten i rättan tid, håll honom ren och vänj
honom att uppföra sig skickligt; ty han är ännu helt ung, och om
du bemödar dig derom, så kan han lära rätt mycket.»

Louise lofvade allt, och hade så när i sin förtjusning kramat
ihjel den lilla hunden; men denne var icke särdeles saktmodig af sig,
ty då han tyckte att smekningarne gingo för långt, visade han sina
små, hvita tänder och högg till med dem i Louises bara armar.

»Aj!» ropade den lilla flickan och såg förskräckt på sitt sår; men
den aga, som Ali väl förtjenat, så att han lärt sig inse hur illa
han burit sig åt, den gaf hon honom icke; ty han var ju så vacker,
så utomordentligt vacker! och derföre hade hon icke hjerta att gifva
honom en tillrättavisning. Fruktar du icke, min lilla läsare, att Ali
blir ett bortskämdt fosterbarn och Louise en svag fostermor?

Förmiddagen syntes vår lilla Louise otroligt kort; de nya
leksakerna, men isynnerhet lilla Ali, gåfvo henne så full sysselsättning,
att hon icke visste hvart timmarne togo vägen. Strax efter
middagen framtog mamma Louises hvita klädning och de nya, vackra
kängorna af saffian. Till att fira hennes födelsedag hade modren
inbjudit hennes små lekkamrater; de skulle leka med henne i trädgården
och hafva roligt tillsammans. Ali skulle naturligtvis äfven vara med.

Klockan tre infunno sig de små gästerna. De hade äfven små
födelsedagsgåfvor åt sin lilla väninna.

Då barnen just suto och drucko chokolad och läto sig väl smaka,
klappade det helt tyst på fönsterrutan. Louise tittade upp och såg
ett förläget, godmodigt barnansigte tryckt intill glasrutan och en liten
hand som vinkade henne.

»Se, mamma, grannens lilla Karin står der och vinkar!» utropade
Louise med förvånad ton.

«Då råder jag dig att vinka tillbaka,» sade modren, »och det rätt
fort och rätt vänligt, så att den anspråkslösa lilla flickan får mod att
komma in; jag skulle tro, då hon har en mun att äta med liksom
du, att en kopp chokolad skulle smaka henne godt, ja kanske ännu
bättre än dig, då hon icke får denna dryck hemma.»

Ögonblickligt började nu ett ifrigt vinkande tillbaka och ett
mycket lustigt teckenspråk, förtydligadt genom upplyftade bakelser
och kakstycken. Men Karin kom icke in, förr än Louises mor gått
ut för att hämta henne. Hennes ansigte glödde af blyghet. Der
stod hon dock nu ändtligen innanför dörren och rundt omkring henne
de andra små flickorna.

Huru såg Karin ut bredvid de andra barnen! hon hade väl
äfven kort klädning, som de, men utan byxor; den var urvuxen och
full af lappar. Trasor tålde ej Karins ordentliga och arbetsamma
moder — men lapparne på hålen voro af nytt tyg och klädningen
gammal och urtvättad. Det stack mycket af emot hvartannat.
Marokinkängor se mycket fina och nätta ut, men sådana kände vår
Karin ej ens till namnet; hon hade grofva, klumpiga kalfskinnskängor
med tjocka sulor; de voro alls icke vackra och passade icke ens till
hennes fötter; men barfota kunde hon ej gå för att gratulera och
hennes enda par kängor var borta till lagning, derföre hade modren
lånat henne sina.

Karin hade äfven ett groft förkläde, men deruti måste något
vara doldt, ty det rörde sig, och barnen voro rysligt nyfikna att få
se hvad som fanns under den uppvikta förklädessnibben. Man
såg huru den lilla flickan bemödade sig att finna rätta ordet, ty äfven
hon ville lyckönska Louise. Då framstack vid sidan af förklädet
ett — hundhufvud; men ett mycket, mycket fult, som sträckte emot
de fina barnen en fnysande, bred nos och en rätt ful, gulbrun tass.

»Min lilla Karin,» sade nu Louises moder, »det var rätt snällt att
du ger lilla Ali der, min dotters käraste födelsedagsgåfva, en
lekkamrat på några timmar. Släpp ned din lilla hund, han är säkert
mycket snäll, och kom nu sjelf till bordet för att dricka en kopp
chokolad och äta ett stycke kaka.»

Men hvad var det då? hvarför såg den stackars Karin så
bedröfvad ut efter ett så vänligt tilltal?

»Ack!» sade hon sakta, »Louise har redan fått en hund och ...
och ... jag ville skänka henne min lilla snälla Surre på hennes
födelsedag.»

»Min snälla Karin!» sade Louise och smekte den lilla flickans
kind.

»Ja, han är väl icke så vacker som din Ali, men han är
mycket trogen och mycket klok och ... jag tycker så mycket om
honom; ty då han och hans bröder först föddes och ännu voro
alldeles blinda, ville pappa dränka dem allihop, emedan vi äro för
fattiga att föda flera hundar; men då jemrade sig Surre, som om
han vetat att han skulle dö, och då bad jag så länge, tills pappa
lemnade mig honom och ... sedan har jag uppfostrat honom och
småningom lärt honom små konststycken.»

Barnen sågo vänligt på den fula Surre, som gladt smekte Karins
hand och blygsamt gick ur vägen för Ali, som öfvermodigt stal en
bit kaka från bordet, bet Surre i öronen och — då hans lilla
matmor ville hindra honom derifrån — argt nafsade i klädningen, så att
det blef ett stort hål. Louise hotade väl sin gunstling; men han blef
icke snäll förr än han fått sockerbröd och mjölk.

»Men, min lilla flicka,» sade nu Louises moder till Karin, »du har
bedt för lilla Surres lif och uppfödt honom, du har visst delat
din egen frukost och middag med honom, du har uppfostrat honom
till en snäll hund och dresserat honom; han måste derföre vara dig
särdeles kär, och du vill ända skänka bort honom?»

Karin nickade blott med hufvudet; tårarne voro nära att komma
fram, men hon tvingade dem tillbaka och sade: »Jag har ingenting
annat att gifva Louise; han är det bästa jag eger!»

»Men, min snälla Karin, hvarigenom har då Louise förtjenat så
mycken vänlighet från din sida?»

»Hon är alltid så vänlig mot mig; och ofta, när jag, frusen och
hungrig, gått till skolan, har hon ropat mig och gifvit mig sin
kaffekopp, och min blinda mormor har hon gifvit många slantar ur sin
sparbössa! Derför håller jag så mycket af henne och då jag visste
att hon önskade få en hund ville jag gifva henne min Surre, men
som tyvärr är så ful ... och Ali är så vacker!»

»Men jag vill åndå hålla af honom, hålla mycket af honom!» sade
Louise och omfamnade Karin. Alla skyndade att smeka Karin och
på hennes tallrik hopade sig ett lager af kakor, och hvar och en skulle
gerna genast velat gifva blinda mormor litet pengar; men de tänkte:
I morgon skola vi bedja mamma om tillåtelse!

Under bordet gjorde emellertid de små fyrfotingarne hvarandras
bekantskap. Ali sprang omkring Surre och bet honom i öron och
svans. Surre tålde allt, men blef Ali alltför oförskämd, då tog Surre
lugnt sin bruna, stora tass och lade den på Ali, så att han tryckte
honom till golfvet, eller skakade han så grundligt den lilla, svaga
hunden, att denne, full af respekt, kröp undan en stund, tills han åter
vågade sig fram och på nytt var näsvis emot Surre. Barnen åsågo
med nöje de båda hundarne.

»Nu skall Surre visa sina konster,» sade Karin; »kan Ali äfven
något?»

»Nej, han leker  blott, han har icke ännu lärt något,» ljöd svaret.

Karin bad nu om en liten korg. I den lade hon ett stort stycke
kaka, som man gifvit henne, och utan att lägga något öfver kakan,
höll hon korgen framför hunden. »Surre!» ropade hon. Genast var
hunden der. »Marsch, gå hem med detta!» kommenderade hon, och
lydigt fattade hunden med munnen om korggrepen och gick gravitetiskt
ut genom dörren. Flickorna skyndade fram för att öppna. »Ack nej,
varen så goda och låten bli!» sade Karin; »han hjelper sig nog sjelf!» och
mycket riktigt, hunden nedsatte korgen, ställde sig på bakbenen,
lade framtassarna på dörrvredet och tryckte så länge derpå, tills
dörren gick upp. Då hjelpte han till med nosen, och då öppningen
var stor nog, tog han åter korgen, gick ut och sprang till Karins
mormor.

»Han äter nog upp kakan under vägen,» sade barnen.

»Det gör han icke,» sade Karin försvarande.

»I kunnen ju se efter honom, barn,« sade Louises moder.

Barnen sprungo till dörrn, sågo den trogna hunden komma fram
till målet och efter en liten stund glad återkomma med den tomma
korgen. Hvad den bruna budbäraren nu blef smekt! Han fick till
belöning mandelbröd och mjölk, och den morrande, afundsjuka Ali
fick icke taga något ifrån honom. Barnen hade riktigt roligt af den
fula hunden och förvånades öfver hans skicklighet. Han sprang
snällt och återlemnade hvarje käpp, näsduk eller annat, som de
bortkastade, och så klumpiga hans hopp också voro, så lätt fattade han
allt; korteligen, han försonade alla med sitt fula utseende och den
vackra Ali kunde med allt skäl vara afundsjuk på honom. Så
förgick under skämt och lek den glada födelsedagen. Slutligen slog
skilsmessans ögonblick. Alla afskedsnigningar voro redan gjorda,
och Louise, glad och tacksam, ville följa sina väninnor ett stycke
på väg genom trädgården. Mamma tillät det och följde äfven med.
Bakom huset flöt qvarnbäcken; men då alla skulle gå öfver bryggan,
kom en näsvis vindpust och blåste en halsduk från en af de små
flickornas hals och ned i bäcken.

»Ack, min vackra halsduk!» klagade den lilla.

»Surre!» ropade Karin, visande på den bortflytande halsduken,
och plask! låg hunden i vattnet. Han var en god simmare, ty hur
hastigt än qvarnbäcken bortförde halsduken, var Surre ännu snabbare
och fattade den innan den hunnit till qvarnhjulet samt återförde
den, ehuru genomvåt, dock oskadad till dess egarinna. Nu blef den
fula Surre allas förklarade älskling. Slutligen skulle äfven Karin
gå hem. Men nu blef det en svår strid. Hunden ville för ingen del
skilja sig från sin förra matmor. Louise ville icke beröfva Karin
hennes största glädje, och Karin ville nödvändigt qvarlemna sin
födelsedagsgåfva.

»Nå,» sade Louises moder, »då vet jag råd: jag skall bedja din
pappa och mamma, att de under skoltiden lemna mig deras snälla
Karin. Du skall med Louise få lära hvad du behöfver och derjemte 
få hjelpa till i köket, så att du kan blifva en bra tjenstflicka,
som gör sina skyldigheter och sålunda vinner allas aktning. Vill
du det?»

»Ack, om jag det finge!» sade Karin; och Surre, liksom han
förstått sin lycka, slickade Louises moders händer. Men Louise dansade
af glädje och alla voro nöjda och glada.

År förgingo; den vackra Ali blef alltid ett silkeshåradt, men
dumt, okunnigt djur, som ingenting ville lära, blott fordrade
att blifva väl matadt och mjukt bäddadt och genom sin lättja och
ofördragsamhet icke blef omtyckt af någon. Den fula Surre blef deremot 
allt oumbärligare för alla i huset. Han ledsagade dagligen barnen

en lång väg till skolan, bar deras matkorg eller väska och bevakade
dem troget. Ingen skulle vågat göra barnen något illa, då han var
med. Kokerskan fick äfven ibland hans hjelp att bära, och aldrig
förstörde han något som anförtroddes honom. Men kärleken till honom
steg dock till sin höjd, då han en dag räddade Louises lilla tvååriga 
broder från att drunkna i qvarnbäcken. Det var ju helt naturligt, 
att ett så troget och nyttigt djur skulle vinna allas tillgifvenhet!

*
</chapter>


<chapter name="Om hinduernas hvita oxar.">
<b>Om hinduernas hvita oxar.</b>

Det gifves ännu beklagligen många folk, som icke veta något
om den gode Guden. De lefva med oss på en och samma jord, en
gemensam sol belyser oss; de skapades och födas af en och samma
fader, som är Gud och Herre öfver allt; men de veta det icke, utan
anse hvad Gud har skapat såsom <i>Gud sjelf</i> och tillbedja dessa
skapade varelser, eller göra sig beläten eller bilder af trä och sten, hvilka
de bevisa gudomlig vördnad. Dessa bilder kallar man afgudar, och de
menniskor, som tillbedja dem, afgudadyrkare eller hedningar.

Till sådana hedningar höra äfven hinduerna, ett folk i Asien, som
tillbeder icke blott döda afgudabeläten, utan också oförnuftiga djur,
såsom ormar och ödlor, örnar, svanor, apor, elefanter, kor, oxar och
många andra. Af alla dessa har hos dem den klumpiga oxen största
anseendet, och isynnerhet en sådan, som är hvit till färgen. En
sådan oxe njuter hos dem mycken respekt; ty de anse honom för en
omtyckt tjenare hos deras förnämsta afgud, och inbilla sig att allt
hvad den hvita oxen gör har hans herre befallt. Derföre lemnas
han full frihet och får utan tillsyn fritt gå omkring på gatorna. Så väl
fullvuxna som barn anse för en stor ära att möta en sådan hvit oxe,
och om de bära i handen frukt, grönsaker eller något annat smakligt
för oxen, kunna då sällan komma honom förbi, utan att han tager det
ifrån dem. Genom den myckna undfallenhet, som visas honom, blifver 
oxen alltmera dristig och nöjer sig icke med att promenera på
gatorna, utan han intränger äfven i hinduernas hus. Med varsamma
steg öfverskrider han tröskeln till huset, ja, mången gång går hans
djerfhet så långt, att han bestiger det låga hustaket, der han i all

maklighet utsträcker sina tunga lemmar till hvila, under det hans
idislande mun befinner sig i en rastlös verksamhet. Då han är vid
god appetit, uppsöker han de torg, der grönsaker och frukt säljas, och
sedan han utan något hinder å säljarnes sida tillfredsställt sin hunger,
ser han sig alltför gerna om efter något bakverk af socker, hvarmed
de ernå, svartkindiga hindu-barnen hafva bortskämt hans gom — ty
de <i>sötaste</i> sakerna förvara de för ingen annan än deras hvita
gudssändebud.

Blommor älskar han högligen — icke för att förnöja sig af deras
anblick eller njuta af deras vällukt, utan för att utsträcka sin långa
tunga efter dem och obarmhertigt sluka desamma — och han är
klok nog att förskaffa sig dem i mängd, utan att behöfva göra sig besvär
att mödosamt uppsöka desamma. Han har nämligen sett att
hinduernas döttrar, då de på festdagar till afgudarnes ära besöka
templet, äro behängda med kransar och girlander af vackra blommor.
Hvad gör nu den listiga oxen? Han döljer sig icke långt från
ingången till templet, och då de bekransade flickorna återvända hem,
öfverfaller han dem, afsliter deras sirliga blomstergirlander och
förstör dessa med välbehag, utan att bekymra sig om de sorgsna blickar,
med hvilka blommornas egarinnor betrakta hans tilltag.

Under sommaren besöka dessa djur ängar och sädesfält, der de
uppäta den späda brodden eller nedtrampa den med sina tjocka,
tunga fötter; men ingen vågar hindra dem derifrån, emedan man
fruktar afgudarnes vrede. Af detta skäl skall heller aldrig en hindu
tillåta att man gör en hvit oxe något ondt, ja, hellre lider han sjelf
döden i oxens ställe.

Sålunda hade ett sådant djur brutit sig in i en der i landet
boende utländings trädgård, men denne var icke någon hedning och
han ansåg derföre oxen icke såsom annat än ett oförnuftigt djur
som man lät fritt gå omkring, utan att tillse att det icke finge göra
skada. Oxen hade i trädgården afbetat alla blommorna och med sina
väldiga horn dels skadat, dels dragit omkull en mängd ädla träd;
men då man icke vågade hvarken inspärra eller bestraffa dessa
obehagliga gäster, som tid efter annan förnyade sina förhärjande besök,
så beslöt sig trädgårdens egare att ihjelskjuta oxen; Knappast hade
han likväl hämtat ett gevär och spännt hanen, innan de hos honom
tjenande hinduerna skyndade till, omfamnade hans knän och nästan
med en röst bådo: »Herre, skjut oss hellre till döds!» Naturligtvis

gjorde han det icke och skänkte äfven oxen lifvet. Detta exempel
af kärlek och uppoffring, som hinduerna ådagalade för sina afgudar,
gick honom djupt till hjertat. »Huru skulle icke dessa menniskor
älska och vörda den lefvande Guden,» tänkte han för sig sjelf, »då de
kunna vara sina afgudar så tillgifna, att de vilja gå i döden för dem!»
— Ifrån detta tillfälle lät han sig angeläget vara, mera än förr, att
öfvertyga dessa arma menniskor om deras villfarelse och att lära dem
känna den rätte Guden, till hvilken ensam de borde ställa sina böner,
och som endast kunde höra dessa.

Äfven många andra fromma män, hvilka det gjort ondt om de
hedniska hinduerna, hafva begifvit sig till dem för att lemna dem
undervisning i hvad de skola tro för att komma i himmelen; och
många hinduer, deribland äfven lydiga barn, hafva vändt ryggen åt
sina afgudar samt de hvita oxarne och älska nu Gud af hela sitt
hjerta.

*
</chapter>


<chapter name="Den olydiga svalungen">
<b>Den olydiga svalungen.</b>

»Mamma, måste alla barn lyda sina föräldrar?» frågade lilla
Antonia sin mor.

»Ja visst,» svarade denna.

»Men hvarföre det?» frågade barnet ånyo.

»Emedan föräldrarne äro mycket klokare och förståndigare än deras 
små, och alltid, bättre än barnen, veta hvad som är dem nyttigt
eller skadligt,» sade modren.

»Men fogelungarne, måste de äfven lyda?»

»Ja, min lilla flicka, och på det att du rätt må kunna öfvertyga
dig derom, vilja vi uppmärksamt betrakta det lilla boet som de snälla
svalorna byggt sig här i hörnet af huset. Se en gång dit upp, de
gamla äro visst nyss utflugna för att hämta föda åt sina ungar, hvilka
nyfiket titta ut öfver kanten af boet; men icke för långt, det våga de
icke, ty det har svalmamma förbjudit dem.»

»Har du hört det, förstår du fogelspråket?» frågade Antonia och
såg förvånad på modren, afvaktande hvad hon skulle svara.

»Nå ja, något litet känner jag till fogelspråket,» sade modren 

leende, »och om du vill hämta hit din sticksöm och snällt sticka två
hvarf, så skall jag lära dig litet af hvad de små bevingade varelserna
prata med hvarandra.»

Antonia blef glad och under hennes snälla fingrar gick arbetet
bra undan. Hon hade just stickat två stickor, då det började att qvittra
och pipa uppe i grenarne af linden, som stod framför huset och hvars
blommor doftade så herrligt.

»Nå, mamma, hvad betyder detta? hör hur de gamla foglarne
qvittra,» sade Antonia.

»De ropa: Barn, vi komma hem från torget, der vi samlat
allehanda för eder och boet. Öppnen nu näbbarne, men trängens icke
så, utan en i sender, liksom snälla barn. Så är det bra, den
äldsta först.»

»Ack, älskade mamma! du måste riktigt förstå fogelspråket,» sade
Antonia; »ty nu uppspärra de små verkligen näbbarne och de gamla
insticka brödsmulor och sädeskorn. Men hvarför skrika då de små
ungarne så, fast deras mor har något godt att stoppa i näbbarne på
dem?»

»Skrikandet är en osed, min lilla flicka; jag sade dig att
svalmamma förmanade dem att taga hvar sin portion i sender, men detta
behagar dem icke; hvar och en vill vara den förste och då skrika de
så der om hvarandra: Jag först! jag vill ha mera! liksom mången
gång små menniskobarn, af hvilka lilla bror heter Karl och lilla
syster — Antonia.»

Antonia såg förlägen på sin stickstrumpa; ty hon förstod rätt väl
sin mor, och tänkte: Hädanefter vill jag beskedligt lära vänta; jag
måste vara snällare och klokare, än de dumma fogelungarne. Under
dessa tankar hade hon stickat ett hvarf. »Pip, pip, zirlipp, zirlipp!» lät
det då ur lindgrenen. Antonia såg upp.

»Hör!» förklarade modren, »nu vilja de gamla foglarne göra ännu
en utflygt och det säga de åt barnen och förmana dem att emellertid 
snällt leka med hvarandra, eller från det säkra boet betrakta
solens nedgång, men att för all del icke våga sig ut, eller försöka
pröfva sina vingars styrka medan de gamla äro borta. Svalmamma 
piper och qvittrar bekymrande och hjertligt, men svalpappa säger
slutligen ännu två gånger: »Zip, Zip!» det vill säga: »Punkt, dervid
blifver det!» Ser du, nu utbreda de gamla vingarne och — borta äro de!»

»Månne de små skola lyda honom?» frågade Antonia.

»Det vilja vi för deras egen skull önska,» sade modren; »du vet
ju att <i>goda</i> barn alltid lyda.»

De små svalungarne i boet höllo sig verkligen en stund stilla
och beskedliga, och katten, som med mjuka sammetstassar smög
omkring nedanför på gräset, och så innerligen gerna fångat sig en
oförsigtig liten fogel till aftonmåltid, blickade förgäfves upp med
längtande ögon; ty svalungarne voro ännu fullkomligt lydiga och
tillbakadragna i deras skyddande bo.

Nu hade Antonia fått två hvarf färdiga och i detsamma började
det att blifva lifligt bland svalungarne; väl var att kisse var
bortsprungen för att hämta sig en fet råtta i brist på en fogelunge!

»Mamma!» ropade Antonia, »hvad må väl nu de små svalorna säga
hvarandra?»

»Det ser ut som om en vill vara olydig och hans syskon
bedja honom tänka på föräldrarnes ord.»

»Se då!» sade Antonia förskräckt, »en af ungarne sträcker ut
halsen och synes vilja ut ur boet, hvad vill han då?»

»Jag är gammal nog,» säger han till syskonen; »jag vet nu redan
allt hvad jag behöfver veta och det är tid att jag pröfvar mina
vingar; släpp mig ut och drag mig icke i fjädrarna, det gör ondt!»

»Ack!» bedja syskonen, »stanna qvar, hvad skulle mamma säga om
hon icke funne dig vid sin hemkomst?»

»I ären för rädda,» tröstade sig den olydige fogeln.

»Och hvad pappa skulle blifva ond!» säga de andra syskonen,

»Bevars! han skall endast glädja sig öfver min skicklighet.»

Knappt hade Antonias moder förklarat foglarnes samtal, så satt
den olydiga svalungen redan utom boet, såg helt lycklig på den
nedgående solen och ropade, käckt lyftande sina svaga vingar: »Witt!
witt!» det vill säga: »Passa nu på, jag flyger nu högt upp i den
präktiga linden!» och — han flög, följd af de lydiga syskonens ängsliga
rop. Ett ögonblick lyfte han stolt sina oöfvade vingar och sträfvade
uppåt bladkronan, men — dessa vingar voro iör svaga, han flaxade
och flaxade, och huru djerft han för blott en minut sedan
jublade, nu ropade han, plötsligt kännande sin vanmakt: »O, mina kära,
kära föräldrar, hjelpen mig! aldrig mer vill jag vara olydig!»

I luften ljöd ett svar; de gamla nalkades, ty föräldrakärleken,
har alltid ett skarpt öra för vanartiga barns klagan; men innan de
kunde hjelpa honom, sjönk den unga fogeln, med brutna vingar, i


grannens trädgård och — o ve! blixtsnabbt rusade Kisse, som just kom
tillbaka från råttjagten, fram och fattade den lilla fogeln samt sprang bort
med honom, för att låta honom — följa såsom desert ofvanpå råttan
i kattens mage. Men i boet och mellan grenarne pep det och
qvittrade det så ängsligt, och de gamla svalorna omkretsade många, många
gånger stället, der deras olydiga barn undanryckts deras ögon, att
Antonia förstod allt utan ringaste förklaring. Heta tårar strömmade
ur hennes ögon, och hon, ropade:

»Ack, älskade mamma, den stackars fogeln!»

»Ja,» sade modren, »han blef svårt straffad för sin olydnad; men,
icke sannt, nu har min kära, lilla Antonia åter öfvertygat sig, att barn
alltid måste lyda sina föräldrar, emedan dessa äro förståndigare och
hålla dem så kära, att de blott tillhålla dem det som är godt, blott
leda dem på den rätta vägen. Och så skall det vara i den hela, vida,
herrliga verlden: de unga foglarne skola lyda de gamla foglarne,
liksom barnen sina föräldrar, liksom slutligen alla menniskor skola lyda
den ende, allsmäktige, allgode Fadren, som känner hvars och ens
lydnad eller olydnad!»

Så slutade modren sina förklaringar och tryckte hjertligen sin
dotter intill sig; ty Antonia lofvade att aldrig glömma svalungen med
de brutna vingarne och alltid höra föräldrarnes maningsord. Och
den lilla flickan höll troget sitt löfte; derför gladde sig alla goda
menniskor öfver henne.

*
</chapter>


<chapter name="Lilla Siris skyddsling. (Med plansch.) Av Pilgrimen">
<b>Lilla Siris skyddsling.</b>

(Med plansch.)

»Ser du den fattiga qvinnan der borta, med de två barnen?»
frågade lilla Siri sin några år äldre broder, Konrad. »Se, hvad den lilla
flickan ser söt ut! Jag måste fram till dem.»

Och lilla Siri, som bar ett stort äpple, som hon fått för en stund
sedan, skyndade dermed midt öfver gatan till den fattiga qvinnan
och hennes barn: en gosse, som stod med armen omfattande sin mor
och den lilla flickan, som Siri nyss sagt vara så söt.

Konrad följde henne.

Siri nedlade några småsaker, som hon nyss köpt, och sist äpplet


<img>
Lilla Siris skyddsling.
</img>

i qvinnans kruka, samt frågade henne hvarifrån hon kom och huru hon
hade det.

Qvinnan redogjorde för sina förhållanden och sade att hon nu var
med sina små på väg till en slägting, som bodde en mil utom staden.

»Mamsell skall veta,» slutade hon, »att jag för ett år sedan
förlorade min gode, beskedlige man. Så länge han lefde, bergade vi oss
någorlunda, men sedan hafva vi haft så många olyckor. Först låg han sjuk
flera veckor, tills han slutligen dog, och sedan slog åskan ned i min
lilla stuga, som blef en grushög, och nu hafva vi intet hem mera.»

»Och ni talar sanning?» inföll Konrad.

Hustrun teg en stund, sedan sade hon:

»Det är hårda ord att höra; men lilla herrn är icke den förste och
blir väl icke den siste, som gjort mig samma fråga, och det är icke
heller underligt, ty det är många, som genom osanningar narra till sig
stora gåfvor. Jag har aldrig ljugit i mitt lif. Hafva mamsell och
herrn hört talas om skomakare Sandgren och hans hustru, som bo i
Dantorp, en mil härifrån?»

»Ja, det hafva vi visst,» svarade Siri, »han är pappas skomakare
och gör alla våra skodon.»

»Var god och fråga honom efter Christina Säf, så får herrskapet
veta att jag är en hederlig menniska, fastän jag är sjuklig och klen
af mig. Jag är nu på väg till Sandgrens; de hafva erbjudit mig en
liten kammare öfver vintern.»

»Hvad heter du då?» frågade nu Siri den lilla flickan, som vid
Siris nedläggande af sakerna i krukan sträckt sig fram, för att se hvad
som lades dit.

»Jag heter Hulda,» svarade den lilla.

»Ack, ett så vackert namn,» sade Siri.

»Pappa och mamma,» tillade hon, »bo en half mil utom staden.
Min bror och jag hafva åkt hit i en jagtvagn, och den rymmer nog
er med; det är så vackert på Katrinelund, och madam och barnen äro
säkert mycket trötta.»

Konrad tog systern afsides.

»Är du säker på att pappa och mamma blifva nöjda med den
visiten?» sade han.

»Ja, det är jag visst, det är just sådana visiter, som pappa och
mamma tycka bäst om;» svarade Siri, hvars goda hjerta alltid talade
när hon såg någon nödstäld, och hon satte sitt  beslut i verket.

Vi skynda oss nu före henne till Katrinelund.

Förenämnda vackert belägna ställe låg en half mil utom staden
och beboddes af f. d. Handlanden Weiner och hans hustru. Den förre,
en rik man, hade nedlagt sin handel, och lefde nu endast för sina barn.

Barnen Konrad och Siri, utgjorde föräldrarnes glädje och båda
voro snälla, lydiga och läraktiga. Siris böjelse för gifmildhet började
tidigt gifva sig tillkänna. Om man gaf henne en blomma och någon
annan berömde den, lemnade hon den genast ifrån sig. Hennes
största nöje var att <i>gifva</i>. Om hon fick två äpplen, gaf hon bort det
ena; hon kunde aldrig med riktig glädje behålla något för sig allena;
att dela med sig åt andra af det hon egde var hennes hjertas behof.
Brodern deremot hade ett annat sinne. Hans lådor voro uppfyllda med
saker, under det att i Siris lådor oftast var ett ganska stort utrymme.

I dag hade föräldrarne tillåtit barnen, att ensamma företaga en
liten utflygt till staden. Väderleken var så vacker, de hade der små
lekkamrater, som längtade efter dem och till hvilka äfven de längtade,
och nu i dag skulle man, som ordspråket säger, fira helgdag midt i
veckan.

»Barnen dröja länge,» sade modren, som allt emellanåt såg utåt
vägen.

»Här hafva vi dem,» svarade herr Weiner; »men,» tillade han
småskrattande, »hvad är det för sällskap de hafva med sig? En qvinna med
två barn, det är väl Siris påhitt.»

Siri hoppade först ur vagnen och störtade in till föräldrarne.

»Pappa! Mamma! jag har träffat en fattig qvinna, som har varit
så olycklig. Gud har låtit åskan slå ned i hennes stuga och bränna
upp den; hon har en liten gosse och en liten flicka, hvilken heter Hulda;
hon är så söt, så söt! Mamma! får jag behålla Hulda hos mig? Om
bara mamma ger henne mat, så skall jag nog kläda henne; ty jag har flera
klädningar än jag behöfver och mycket penningar i sparbanken.»

Orden flödade från hennes läppar; hon hade talat så fort, att hon
nu tvärstannade för att hämta andan.

»Huru vet du att allt det der är sannt?» frågade fadren.

»Tala sjelf vid hustrun, pappa. Hon heter Christina Säf och är
slägt med skomakar Sandgren i Dantorp.»

Herr och fru Weiner talade med madam Säf. Hennes väsende
behagade dem. Hon var mild och stilla, besvarade deras frågor, men
begärde icke det ringaste.

Fru Werner tillsade henne att gå ned i köket, der hon och hennes
barn rikligen undfägnades. Man och hustru rådplägade en liten stund
med hvarandra och kallade derefter in Siri.

»Siri,» sade herr Weiner, »du kan tillsäga madam Säf, att hon
stannar här öfver natten och i morgon, om vädret blir så vackert, som
i dag, skall du få följa henne till hennes bostad.»

»Hennes bostad? Ack, pappa, jag har ju sagt att den är
uppbrunnen.»

»Det der lilla undantaget,» svarade fru Weiner, »som ligger vid
grandungen, är alldeles tomt; pappa har lofvat att hon skall få bo
der och ...»

Klappande sina händer, hoppade Siri af glädje, ty på annat sätt
kunde hon ej uttrycka sin belåtenhet.

»Och,» fortfor modren, »vi hafva många stolar och bord, som vi
ej behöfva, så att tarfliga möbler skola ej fattas henne.»

»Och Hulda?» frågade Siri.

»Hulda blir din skyddsling och stannar hos dig.»

Siris kinder fingo samma skära färg, som hennes klädning, och
tårarne öfversköljde hennes ansigte.

»Hvarföre gråter du?» frågade modren småleende; »jag trodde
att du skulle bli glad.»

»Glad,» utbrast hon, »är jag ej, glad, så vet jag ej hvem som är
glad! Men jag vet ej hvarför mina ögon rinna ... kan man ej gråta af
glädje, lika väl som af sorg?»

»Åh jo, mitt barn, det kan man visst, och de tårarne äro de ljufvaste,»
svarade modren.

Och så blef Hulda Siris skyddsling och fosterdotter; hon fick sin
lilla bädd i Siris rum, som låg innanför sängkammaren. Hulda var
fem, Siri tio år. Nu hade den lilla flickan mycket att syssla med.
Först tänkte hon på att skaffa Hulda strumpor och kängor, så
klädningar, derefter abcbok och sist dockor och leksaker.

Med hjelp af sin mor förändrade hon sina egna klädningar åt
Hulda, och inom några dagar var denna klädd som det finaste
herrskapsbarn.

Men fann Hulda sig sjelf riktigt väl? Det var en annan fråga,
som vi genast skola besvara.

Första morgonen väcktes Siri af en gäll stämma, som ropade:

»Jag vill ha' vattvälling ... jag vill ha' vattvälling!»

Omorgnad reste sig Sin upp i sängen; men orden upprepades
oupphörligt. Hon steg upp och gick till Huldas bädd.

»Du skall få det som är mycket bättre än vattvälling,» svarade
Siri, »blott du stiger upp.»

Sjelf klädde nu Siri sin skyddsling, som hon serverade med
gräddblandad mjölk och hveteskorpor. Den lilla åt en och annan sked,
men det gick trögt. Stora tårar rullade utför flickans kinder och
blandade sig med den goda, feta mjölken.

»Är det ej godt?» frågade Siri.

»Icke så godt som vattvälling.»

Som detta var en rätt, hvilken aldrig var till finnandes i den rike
herr Weiners hus, var det icke lätt att i detta fall tillfredsställa lilla
Hulda.

Siri beklagade sig för sin mamma.

»Der, Siri lilla,» svarade modren, »ser du hvilket band vanan
eger öfver oss. Man kan vänja sig vid det allra sämsta här i verlden.
Om Hulda stannat qvar hos sin moder, hade hon kanske funnit sig
lyckligare än hos oss.»

»Åh ja, men hon vänjer sig snart vid det, som är bättre,» sade
Siri, och Siri hade rätt. Hulda vande sig <i>snart</i> vid de goda dagar,
som nu vankades, och hon begärde aldrig mer vattvälling.

Alla sina lediga stunder egnade nu Siri åt Hulda. Hon hade aldrig
roligare, än när hon undervisade eller lekte med sin lilla skyddsling.
När Hulda behöfde något, bekostade Siri det, derigenom att hon tog
ut penningar ur sparbanken. Hon tycktes helt och hållet hafva
glömt sig sjelf, tänkande blott på Hulda.

»Vet du, min vän,» sade fru Weiner en dag till sin man, »att vi
hafva rätt mycket att tacka lilla Hulda för. Sedan hon kom, har Siri
varit uppmärksammare på sig sjelf, än förut. Hon hade nog sina
små fel, hon också. Hon var ojemn till lynnet och icke ordentlig;
med ett ord, mycket fattades henne. Men nu är hon så rädd att
genom sitt efterdöme skada Hulda, att hon oupphörligt ger akt på
allt  hvad hon säger, på allt hvad hon gör.»

Och Hulda å sin sida rättfärdigade sin lilla fostermoders
omsorger. Hon växte till och blef en stor och snäll flicka. När vi
sist sågo henne, var hon tolf och Siri sjutton år. Hennes egen mamma
och äfven hennes lilla bror hade dött under tiden. Hon ansågs nu
helt och hållet tillhöra herr Weiners familj. Siri hade lärt henne allt

hvad hon kunde; hon hade ingifvit henne en sann gudsfruktan samt sinne
för ordning. Hulda hade nästan aldrig fått bannor och alltid med
godhet blifvit tilltalad. Huru tacksam var icke Hulda, främst mot Gud
och dernäst mot sin välgörarinna!

Årsdagen af sin ankomst till Katrinelund firade Hulda alltid
genom någon god handling, och en dag gaf hon Siri, till ett minne af
dagen, en kolorerad ritning, som föreställde huru Siri först kommit
till Hulda och hennes moder. Det är af den ritningen vår plansch
är en kopia.

<i>Pilgrimen.</i>

*
</chapter>


<chapter name="Väderhanen och gårdstuppen.">
<b>Väderhanen och gårdstuppen.</b>

På en landtgård stod ett vackert dufslag, på hvars tornformiga
tak en ståtlig tupp på en jernstång gnisslande vände sig fram och
åter. Egendomsherrns söner hörde gerna detta gnissel, ty det var
dem ett säkert tecken att det blåste starkt, och det passade dem väl
för att uppsläppa deras pappersdrakar. Men om det länge var lugnt
och stilla, och intet luftdrag aflockade tuppen en rörelse eller en ton, så
voro de icke nöjda med honom, och de gjorde då alla möjliga försök
för att bringa honom ur sitt stillastående. Den ena bad honom och
skickade honom slängkyssar, den andra kallade honom en latmask,
den tredje kastade på honom små stenar, som ville han dermed bringa
tuppens fötter i rörelse; men allt var dock förgäfves — han kunde icke
förmås att röra sig från stället. Då måste de slutligen gifva sig till
tåls och låta drakarne hänga stilla på sin plats.

Men det var icke endast gossarne, som brydde sig om väderflöjeltuppen. 
När patron sjelf om morgonen trädde utom porten, såg han
först hvartåt tuppen på dufslaget vände näbben; detsamma gjorde
äfven husmodren, samt drängarne och pigorna. Ibland nickade de
vänligt åt honom och togo derpå sina räfsor och sprungo ut till arbetet
på fältet; men mången gång skakade de äfven sorgset på hufvudet
ocb stannade hemma, ty väderhanens näbb stod icke åt det håll de
önskade.

Detta deltagande för tuppen på dufslaget behagade icke
gårdstuppen; ty om honom bekymrade sig ingen, och han ville äfven 


anses för något. Ja, han tyckte sig till och med vara mycket vigtig,
der han som anförare för sina hönsunderhafvande spatserade omkring
på gården. Derför förargade det honom så mycket mera att den
dumma tuppen på stången blef honom föredragen, och i sitt eljest icke
mycket uppfinningsrika hufvud uttänkte den afundsjuke tuppen ett
medel, genom hvilket han hoppades kunna beröfva väderhanen detta
företräde.

Hvad gjorde nu den missnöjde gårdstuppen?

Tidigt en morgon, innan solen ännu gått upp och medan allt på
gården var tyst och stilla, klättrade han uppför den höga stegen, som
gossarne hade satt vid foten af dufslaget, och då han småningom nått
den högsta pinnen, hoppade han från afsats till afsats ända upp på
taket, der han helsade broder vindflöjeltupp med ett artigt »kukeliku» och
strax frågade honom, hvaraf det kom sig, att menniskorna visade
honom så mycken uppmärksamhet.

»Det vill jag säga dig,» svarade vindflöjeltuppen betänksamt, »ehuru
jag tror att mitt svar icke skall tillfredsställa dig! Se, i mig sjelf finna de
intet synnerligt behag; men jag visar dem hvartåt vinden blåser, och
kännedomen derom är för skötseln af deras landtbruk af högsta vigt.
När nordanvinden vänder mig, är det till exempel vanligen mycket
kallt, isynnerhet om det är vinter, och då sticka de icke gerna ut
hufvudet, och om de tvingas att göra det, så framsökas kappor och
pelsar, till skydel emot den isiga luften. Är det sommar och klart och
torrt, så framtaga barnen pappersdrakarne och då — hvilket nöje!
draken stiger som en pil i höjden och börjar sin lustiga dans. Äfven hos
mig enstöring aflägger han mången gång ett flyktigt besök; men han
stöter vanligen hufvudet emot mina hårda kanter och drager då brummande
ifrån mig. Matmodren lustvandrar i trädgården, hon ser efter
köksväxter och blommor, barnen leka på gårdsplanen, huspigan tvättar
och bleker, katten platsar sig omsorgsfullt, gårdshunden leker i solskenet
och snart hör man honom vänligt skälla; ty det herrliga vädret förer
kära gäster till huset.»

»Hur präktigt du vet att berätta mig allt detta!» sade smickrande
gårdstuppen; »men så hastigt kan jag dock icke fatta din berättelse,
och ditt egentliga konststycke med visandet af vinden har jag ännu alls
icke begripit; ty jag har hittills mest brytt mig om korn och
hafra — emedan vi dagligen få dessa båda sädesslag till föda, —
men ännu aldrig om vinden. Blott när det skall regna, plägar jag

känna af det; då blir det mig så tungt i lederna, och jag blir olustig
och lat. Helst vill jag då sofva, och mina hönor och kycklingar går
det då icke mycket bättre, de kura ihop i vråarna och se misslynta
ut; men då gal jag af hjertans lust den ena gången efter den andra,
hvarigenom jag vanligen brukar upplifva dem och mig. Men för att
åter komma till ditt konststycke med vinden, vill jag, för att lära
det, göra dig ett förslag: jag önskar nämligen ställa mig helt nära dig
och alltid hålla mitt ansigte åt samma håll som du. Då skall du fä
se huru herrskap och tjenare skola beundra mig! Huru väl skall icke
jag taga mig ut med mina gröna och galdskimrande svansfjädrar, och
dertill min välljudande stämma, som väl ändå tager sig bra mycket
bättre ut, än ditt afskyvärda knarrande!»

I detsamma sträckte han stolt sin hals i höjden och ställde sig
bredvid sin kamrat. Då kände han plötsligen med förskräckelse
huru en skarp blåst rörde fjädrarna på honom och hans fötter
började glida framåt. Han höll sig med all kraft intill sin så mycket
afundade kamrat, för att blott icke förlora fotfäste; men — förgäfves!
En ännu starkare väderil slog honom i stjerten, och det bar ned med
den inbilske stolte tuppen från det höga dufslagstaket. Men hvart förde
honom väl vinden? alis icke dit, der han helst hamnat, nämligen i
hönsgården, der han ville beklaga sig öfver sitt olycksöde; nej, den dref
honom med våld bort till granngodsets gård, der den elake bandhunden icke
just så välvilligt mottog honom; ty han förföljda den arme flyktingen,
jagande och nafsande efter honom så länge, tills han utryckt de
präktiga stjertfjädrarne, öfver hvilka vår tupp ännu för några ögonblick
sedan varit så stolt, och hunden skulle kanske till och med bitit ihjel
honom, om icke en dräng kommit honom till hjelp. Förargad och
förödmjukad smög han sig derifrån och föll sedan aldrig mer på det
infallet att blifva väderhane.

*
</chapter>
<chapter name="Huru små barn kunna göra nytta">
<b>Huru små barn kunna göra nytta.</b>

Wilhelm och Georg voro två små snälla bröder om sex och fyra
år, hvilka icke längre hade någon mor. Hela familjen bestod af dem
sjelfva, deras goda far samt två uppvuxna systrar. Den äldsta af dessa

senare, Agatha, skötte fadrens hushåll och sörjde med moderlig
kärlek för sina båda små bröder.

En dag, då Agatha sydde på en tröja åt Georg, sade Wilhelm
till henne: »Agatha, hvarför säger du så ofta, att du icke har tid att
leka med mig och Georg?»

»Emedan jag verkligen icke har tid, då det är mycket att göra>
mitt barn!» svarade Agatha.

»Du är således icke för gammal och för allvarsam att leka?»
fortfor Wilhelm att fråga.

»Nej bevars! Jag är ju ännu icke aderton år. Och du vet ju
att när jag leker med er, så går det ganska muntert till, eller hur?»

»Ja visst! Men, Atha, hvarför har du då alltid så brådtom?»

»Flitig får man väl lof att vara! Man måste göra nytta i verlden! 
Då du blir ett par år äldre, skall du bättre förstå den saken.»

»Ja, pappa gör nytta i verlden — och du får också lof att göra
nytta i verlden! Men pappa sade i går, att <i>alla</i> menniskor borde
vara nyttiga, göra mycken nytta, arbeta mycket. Det hörde jag nog!
jag  och Georg kunna väl ändå icke blifva till någon nytta?»

»I ären visserligen ännu mycket små menniskobarn, af hvilka
icke kan fordras <i>mycket</i>. <i>Något</i> kunnen I väl dock redan göra.»

»Åh, hvad då?» frågade Wilhelm.

»Du är blott sex år, min lilla bror,» svarade systern, »och om
du blott är lydig och snäll, samt med flit oçh uppmärksamhet lär
dig det lilla, du förmår att lära, så kan du göra vår kära pappa,
liksom mig och Emmy mycken glädje.»

»Ja, det vill jag gerna göra!» ropade Wilhelm; »men alltid går
det dock icke. Ibland är jag litet obeskedlig ... och Georg ännu
mera!»

»Du bör riktigt allvarligt föresätta dig att blifva allt mindre
obeskedlig; derigenom får också lilla Georg ett godt exempel i dig
och blir snällare, han med!»

Wilhelm nickade och satt tyst en stund. Syster Emmy låg på
soffan; hon hade för flera veckor sedan försträckt sin fot och kunde
blott med möda stiga på den.

»Georg lilla,» sade hon till den på en pall bredvid henne
sittande brodern, »gå in i mitt rum efter min sykorg, som jag glömde
taga med mig!»

»Finns det några karameller i den?» frågade Georg.

»Nej, jag tror icke att jag har några qvar.»

»Georg vill inte gå! Georg är trött;» sade gossen och satt stilla
på sin pall.

Detta hörde Wilhelm.

»Fy, Georg!» ropade han. »Du vet ju att stackars Emmy har
svårt att gå.» Och genast sprang han efter korgen. »Se der, Emmy,»
sade han; »säg bara åt mig, då du vill hafva något.»

Systern gaf honom en kyss och strök håret ur det af ifver
upphettade ansigtet, hvarpå hon sökte i korgen och hittade en stor,
vacker karamell, som hon gaf åt Wilhelm. Vid denna syn fylldes
Georgs ögon af tårar och han vände bort hufvudet. Då Wilhelm
varseblef detta, smög han sig sakta till brodern och stack, utan att
säga ett ord, karamellen i hans hand. Men nu vaknade äfven hos
denne en ädelmodig känsla; han ville alls icke taga den erbjudna
gåfvan, utan, läggande hufvudet i Emmys knä, hviskade han till
henne: »Georg har varit obeskedlig! Georg förtjenar ingen karamell!»

Emmy tog då den stora karamellen, bröt den i två delar och
gaf de små bröderna hvar sin bit

Agatha lade bort sitt arbete, lyfte Georg upp på sitt knä och
såg in i hans ögon. Barnet slog dock genast ner dessa och stora
tårar rullade utför kinderna.

»Säg mig, Georg,» frågade Agatha, »hvad vill det säga att vara
vänlig och snäll?»

»Jo, att vara som Wilhelm,» hviskade den lilla gossen.

»Hvarför ville du icke nyss göra hvad Emmy bad dig om?»
fortfor systern.

»Georg hade ingen lust — Georg var trött.»

»Men nyss förut var du icke trött! Vill du göra hvad man ber
dig om, endast när du får karameller eller någon annan
betalning?» fortfor Agatha att fråga.

Georg gömde sitt ansigte, rodnande af blygsel.

»Nästa gång skall Georg springa strax, när Emmy ber och när
Atha ber,» sade han slutligen.

»Jag hoppas att min Georg håller ord!» sade den vänliga
syster och kysste honom på pannan. »Genom att genast lyda, då man
blir tillsagd om något, och genom att vara uppmärksam på andras
önskningar, kunna till och med så små barn, som I, glädja 

menniskor och sjelfva  blifva till nytta, så mycket deras små krafter tillåta.
Skullen I icke gerna, vilja detta?»

Nu kom fadren in i rummet. Middagstimmen var inne.
Wilhelm sprang emot fadren och ropade:

»Pappa! Atha säger att Wilhelm och Georg också kunna göra
nytta!»

Och då nu fadren och Agatha ledt Emmy till middagsbordet, täflade
de båda gossarne om hvilken af dem först skulle kunna hinna ställa
en pall under systerns fötter, och då Wilhelm kom före Georg,
sprang denne efter en kudde, att lägga bakom ryggen; det var
också något, tyckte han.

Sedan kaffet var drucket, ropade fadren Wilhelm och Georg
till sig och frågade:

»Nå, små gossar, hvad hafven I tagit eder före i dag? Hafven I
varit snälla?»

»Ja, jag tror det, pappa!» svarade Wilhelm glädtigt.

»Nej, pappa, inte Georg!» sade denne helt uppriktigt.

»Hvad har du då gjort, min gosse?» frågade fadren.

»Emmy ville hafva en korg. Georg ville inte gå efter den. Då
sade Wilhelm: »Fy, Georg!» och sprang efter korgen åt Emmy. Då
grät Georg en liten, liten smula.»

»Åh!» sade Emmy; »han har ångrat sig sedan! Det är både
förlåtet och glömdt.»

»Hör du, min gosse,» sade fadren, och lyfte upp Georg på
knäet; »om <i>du</i> hade en sjuk fot och icke kunde hvarken gå,
springa eller hoppa, huru skulle du väl då vara till mods?»

»Åh! det vore för tråkigt!» ropade Georg.

»Om du då låge på en soffa och gerna ville hafva din bilderbok, 
din boll, ett äpple eller någonting annat och ingen ville hämta
det åt dig; hur skulle det då gå?»

»Wilhelm gjorde det nog!» sade gossen.

»Det tror jag också,» svarade fadren och Wilhelm nickade
leende åt Georg. »Men om han nu vore borta och ingen annan vore
till hands för att hjelpa dig?»

»Då skulle Georg gråta mycket, pappa!»

»Grät Emmy då?» frågade Agatha muntert, och båda gossarne
skrattade åt den tanken, att stora syster Emmy skulle gråta, derföre
att icke Georg ville gå efter hennes sykorg.

Fadren sade derpå: »Sen I, små barn, jag har blott velat göra
er tydligt att hvarje menniska, om det ock icke fattas henne något
särskildt, behöfver andras hjelp. Huru skulle jag, till exempel, bära
mig åt, om icke Agatha skötte hushållet åt mig? Huru skullen I
göra, om icke edra snälla systrar sydde och stickade åt er och sörjde
för att I blifven goda, fromma och ordentliga? Och huru skulle väl
systrarna hinna med allting utan en tjenarinnas hjelp? Och, slutligen, 
hvad skulle det väl blifva af eder, om icke jag arbetade för
edert uppehälle? Förhållandet är detsamma med andra menniskor.
Den ena behöfver ett, den andra ett annat; den ena kan ett, den
andra ett annat; hvar och en bör arbeta efter sin förmåga. Derföre
böra redan små barn lära sig att vara uppmärksamma och tjenstvilliga,
så att de en gång må blifva menniskor, som göra nytta här i
verlden. Du har väl förstått hvad jag sagt, min Wilhelm?»

»Ja, snälla pappa,» svarade gossen; »och jag skall i morgon tala
om för Georg hvad pappa sagt. Se, pappa, han har somnat i
pappas famn!»

*
</chapter>


<chapter name="Guldfasanen">
<b>Guldfasanen.</b>

Bland djuren var det hungersnöd
Och alla ropade på bröd.
Då gick en qväll i lunden in,
En guldfasan med sorgset sinn.

En hackspik honom jermra hör,
Och säger: »Du ej klaga bör;
Sälj hvad du bär uppå din kropp,
Så har du bröd och det fullt opp.»

Fasanen lydde vännens råd.
Han till en mullvad lopp hans nåd;
Sin rika skrud i pant han gaf
Och spannmål fick att lefva af.

Nu mår han som en furste just; —
Men vintern kom med kylig pust,
Och följden var, att stackarn då
På en gång blef båd' brun och blå.

»Vän hackspik,» skrek han, »dåligt var
Det rådet du mig gifvit har;
Jag vet, man dör af hungersnöd,
Men död af köld är också död.»

*
</chapter>
