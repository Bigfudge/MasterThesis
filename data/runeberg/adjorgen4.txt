<chapter name="Titelsida">
HISTORISKE
AFHANDLINGER
AF
A. D. JØRGENSEN.

FJERDE BIND.
<img></img>
KØBENHAVN.
DET NORDISKE FORLAG
BOGFORLAGET: ERNST BOJESEN.
1899.
</chapter>
<chapter name="Tryckort">
KØBENHAVN. — GRÆBES BOGTRYKKERI.
</chapter>
<chapter name="Undertitel">
AFHANDLINGER

VEDRØRENDE

DANMARKS NYESTE HISTORIE
OG NUTIDSFORHOLD.
</chapter>


<chapter name="DANMARKS GRÆNSE. I.">
DANMARKS GRÆNSE<footnote>[De to Stykker bære ikke Forfatternavn, men ere undertegnede: „En
Nordslesviger“.]</footnote>.

(1880.)

[Dansk Folkeblad 1. Januar og 15. Febr. 1880, Nr. 7, S. 29—30 og Nr. 10, S. 43—44.]

[I.]

Ingen dansk fædrelandsven vil uden vemodig glæde have
kunnet læse det af Fredrik Barfod til forrige nr. af dette blad
indsendte stykke. Det må vistnok glæde at se en mand så
„rent, skarpt og klart“ at fastholde sin ungdoms kæreste
forestilling, især i vor tid, da troskab mod fortiden bliver så
sælsynt og forvirringen i de nationale begreber synes at voxe
for hver dag, der går; da selv mænd, som man hidtil har
været vant til at betragte som bannerførere, sænker deres
våben og taler modfaldne ord. Men denne glæde er dog
stærkt blandet med vemod; thi det kan ikke negtes, at hin
tale må lyde til os som fra en fortid, da alt står os fjernt;
fra troskab mod fortiden er der et langt spring til det „intet
at lære og intet at glemme“, vi må tværtimod holde på, at
„man skal lære, så længe man lever“.

Hvad vil det nemlig sige, når Fr. B. påstår, at Danmarks
grænse er ved Ejderen? Han siger: Danmark er for mig den
del af jorden, som Vorherre, før historien gryede, gav Danerne,
at de på den — på intet mere og intet mindre — skulde
udvikle sig efter de dem iboende evner. Danmark er Danernes
land og vedbliver at være det, at være ét og det samme,
trods alle politiske ureder, trods alle de spindelvæve, som
døgnpolitiken og døgnbegivenheder kalder „grænse“. Fr. Barfod
er alt for rettænkende en mand og alt for god en kristen til
at ville negte andre lige ret og skel med os, efter ordene:
„du skal elske din næste som dig selv“, og „hvad I vil, at
menneskene skal gøre imod eder, det samme gøre I og mod
dem“! Men kan denne tanke om en oprindelig udskiftning af
verdens, eller lad os blot holde os til Evropas, lande
fastholdes? Hvilket tidspunkt er det rette? — »Før historien
gryede“? Men dette er en forskellig alder for de forskellige
folk; en opgørelse efter denne vil i alle tilfælde blive nødt til
at gøre folkevandringen om igen, det vil sige kuldkaste hele
den dannede verden. Og vælger vi et senere år, hvor skal
da skellet sættes mellem Frankrig og Tyskland, mellem dette
og Slaverne, — hvad skal da blive af Holland, Belgien og
Svejts? hvilke ofre vil da ikke kræves af frihed og
selvbestemmelse, før dette krav kan ske fyldest!

Men vil vi nu opgive tanken om, at der skal ydes alle
folk samme retfærdighed som os, og kun fastholde Vorherres
gave til Danerne, hvad skal der da gøres ved Skåne? Fr. B.
vil vel dertil svare, at Skåne ikke er tabt; at intet kan tabes
indenfor Nordens fælles grænser; thi han vil sikkert ikke
påstå, at Skåne endnu er dansk, og at Danmark altså har tre
konger. Vist er det i alle tilfælde, at Skåningerne ikke stod
på Danevirke i 1864, skønt en del af den endnu den dag i
dag kaldes „Skåningernes skifte“, og at de savnedes hårdt,
vil vel ingen negte. Lad os ikke i den henseende påberåbe
os en folkelig enhed; thi vi må langt, langt tilbage i tiden for
nogenledes at nå den, og går vi så kun endnu et skridt
tilbage, så får vi den lige fra Finnernes verden ned til Alperne.
Hermed skal ingenlunde være gjort noget angreb på eller
underkendelse af den nordiske enhedstanke, tværtimod, ingen
kan mere end nærværende forfatter være overbevist om, at i
den hviler vor fremtid, i og ved den vil Danmarks og Nordens
skæbne finde sin afgørelse, men det skal kun fremhæves, at
en ensidig holden på „Danernes“ arv er en historisk
umulighed.

Ejderen er med rette bleven fastholdt som det danske
riges statsretlige grænse længe efter, århundreder efter, at den
var ophørt blot nogenlunde at svare til den folkelige; strængt
taget har den aldrig svaret til den; thi Friserne har boet nord
for den, så langt vore minder rækker tilbage, og Friserne er
en tysk folkegren. Da landet op imod Danevirke efterhånden
opdyrkedes, var det en saxisk befolkning, som gjorde det;
den blev modtagen uden indsigelse, og den levede uden
indsigelse under danske love og dansk højhed. Jydernes grænse
vedblev at være ved det gamle grænseværn og mod sydvest
en vanskelig bestemmelig og i tidens løb foranderlig linje ud
imod Friserne. Først i en nyere tid flyttedes, som bekendt,
sproggrænsen først til Slien og derpå ud over den mod nord,
det er vanskeligt at sige hvor langt. Sproggrænsen er
imidlertid endnu ikke nogen folkegrænse, og „Angelboen“ må vel
have ret i, at overgangen til fuldstændig at tilhøre et andet
folk ikke er tilendebragt med tilegnelsen af et andet sprog og
viljen til at vælge en anden statshøjhed og delagtighed i et
andet folkeliv. Hvor grænsen i så tilfælde skal drages, vil
selvfølgelig komme til at bero på forhold og tilskikkelser, som
umuligt kan bringes ind under en almindelig regel.

Men kan det til sine tider være vanskeligt at bestemme
folkegrænsen, selv om man véd, hvor „sproggrænsen“ og
„afstemningsgrænsen“ er, så er det let nok at sige, hvor det
statsretlige skel er; det kan sættes på de urimeligste steder, og
det kan blive der i århundreder uden derfor at være mindre
virkeligt eller mindre retsligt.

Når talen altså er om „Danmarks grænse“, så må vi vel
indrømme, at den for øjeblikket på lovformelig måde er sat
ved og i nærheden af Skodborgå, ligesom den forhen i over
et tusendår var ved Ejderen. Det danske folks grænse har
derimod aldrig helt faldet sammen med rigets skel, den nåede
ikke det gamle, og den går langt ud over det ny. Det er
nødvendigt at holde sig dette klart for øje, når man ikke vil
hildes, både overfor historien og nutiden.

Sagen har dog sin største betydning for <i>fremtiden</i>. Skal
vi tænke på en gang igen ved forsynets hjælp at få flyttet
rigets skel, da må det vel være af vigtighed for os at komme
til klarhed over, hvorhen vi må ønske at få det flyttet, hvad
vi i så henseende skal betragte som vort fremtidsmål. Der
kan da vel neppe være delte meninger om, at vi må ønske
<i>rigets</i> skel sat der, hvor <i>folket</i> har sin grænse. Ethvert folk
beholder ligesom hvert enkelt menneske som en umistelig ret
sin fri selvbestemmelse, enhver anden ret og adkomst kan
tabes. Den ret, vi forhen havde til Ejdergrænsen, var juridisk,
det var vor statsretlige grænse, den kunde altså tabes ad
statsretlig vej, ved en bindende lovgyldig overenskomst. Lad
os give sandheden æren og indrømme, at der var et øjeblik,
da vi foretrak en fred med dette og et langt større offer for
en fortsat kamp, om end dette øjeblik er den nærværende
slægts skam. Havde alle dengang haft en klarere opfattelse
af, hvad det egenlig gjaldt om, var det vel neppe gået så
forsmædeligt.

Thi sagen har også en anden side, og den kan ses i et
lys, som tvinger den til at kaste en dybere skygge. Når der
forhen blev sagt, at ingen let kunde læse Fr. Barfods
udtalelse uden vemodig glæde, så må der tilføjes, at heller
ingen, i det mindste ingen Nordslesviger, vil kunne læse den
uden dyb og bitter forargelse.

Altså, man vil modtage os tilbage, men kun på afdrag;
omsat i virkelighedens sprog vil det sige: man vil ikke
betænke sig på igen at kaste dette afdrag på spillebordet og spille
„dobbelt“ eller „tabt“. Vi Nordslesvigere udfylder jo kun det
halve land mellem Skodborgå og Ejderen, den anden halvdel
optages af Danmarks argeste fjender; men det er landet, det
gælder om; det er grænsen, Danmark vil have, vi andre følger
med i køhet, men der skal spilles om det hele, indtil det er
vundet! Imidlertid har Danmark (til Ejderen) to konger, det er
det hele; den ene fører en hensynsløs udryddelseskrig mod alt,
hvad der er dansk, han aner end ikke, at han er konge i
Danmark; vi og vore børn går i løbet — men resten af det
danske folk (på enkelte „skiftinge“ nær) har den bevidsthed,
at „Danmarks grænse er ved Ejderen“! Da den tyrkiske sultan
for nogle år siden vilde gæste Paris, men fandt den lov for
sig, at ingen sultan må gå udenfor sit riges grænser, faldt
hans råd på den fornuftige udvej at indlemme Frankrig i
Tyrkiet, hvilket så også skete. Men hverken Franskmændene
eller den øvrige verden lagde videre mærke til det, og nu er
det nok udskilt igen. Det vilde tilvisse være stor uret at
ende disse bemærkninger på en sådan måde, at det for en
eller anden kunde synes tvivlsomt, om Fredrik Barfods tanke
ikke i dette tilfælde havde vildledt hans hjerte og stillet ham
i række med Nordslesvigs fjender. Ingen, som kender det
mindste til ham, vil noget øjeblik falde på denne tanke. Ingen
mand på Guds grønne jord vilde glæde sig inderligere over de
fraskilte brødres tilbagekomst end denne ubestikkelige
fædrelandsven, og dersom det i så tilfælde viste sig, at et
overvældende flertal af det danske folk hyldede den tro, som han
tilskriver enkelte skiftinge, at vi nu, da vor historiske grænse
en gang er lovformelig Opgiven, ikke ønsker den tilbage, fordi
den vilde krænke et andet folks ret, og fordi den nødvendigvis
måtte skaffe os ny kampe, som vi vilde gå imøde uden
fortrøstning til vor sags retfærdighed, — dersom dette skulde
vise sig, da vilde også Fredrik Barfod give sin stemme til
en „Danmarks grænse“, som faldt sammen med og betryggede
„det danske folks grænse“.
</chapter>

<chapter name="DANMARKS GRÆNSE. II">

[II.]

Ikke for at sige noget nyt eller noget mere om denne
sag, men kun for at minde om, hvad der er sagt, udbeder
undertegnede sig endnu en gang ordet i anledning af
Angelboens sidste stykke.

Med urette bebrejdes det mig at have taget ordet for et
bestemt eller et hvilket somhelst opgør; jeg taler helt igennem
kun om den politiske tilstand, som er hidført ved freden 1864,
der har sat vor statsretlige grænse ved Skodborgå, og jeg
mener tydeligt nok at have givet til kende, at ved den og
dens følger er alle forhold forandrede; ved at have været
preussiske undersåtter i en halv menneskealder, har Sydslesvigerne
fået en ret, som vi ikke ustraffet vil kunne krænke.

Jeg har ingenlunde sagt, at det vilde være Nordslesvigerne
en forargelse at modtage Sydslesvigerne tilbage, dersom de
skulde komme. Men det, som forarger Nordslesvigerne, er
den tale, at man i kongeriget kun vil modtage dem som et
„afdrag“ uden at opgive at gøre fordring også på Sydslesvig,
og for altså ved lejlighed at lade det komme an på at vinde
det. Det er dette, jeg kalder „igen at kaste dette afdrag på
spillebordet og spille dobbelt eller tabt“.

Om jeg har ret eller uret i disse betragtninger, skal jeg
ikke komme tilbage til, da debatten er afsluttet; men læserne
vilde neppe kunne danne sig en selvstændig dom om de
forskellige meninger i denne sag, dersom de skulde se mine
gennem en Angelbos briller.
</chapter>
<chapter name="PETER KRISTIAN KOCH.">
PETER KRISTIAN KOCH.

(1880.)

[Dansk Folkeblad 1. Decbr. 1880, Nr. 29, S. 125—30.]

Søndagen den 7. November jordfæstedes fra
Frederiksberg kirke „Danevirkes“ grundlægger og mangeårige udgiver,
P. K. Koch, en af de atten, hvis navne findes på stenstøtten
på Skamlingsbanke. Der blev sagt ved hans kiste, at han
var den sidste af sin slægt, den slægt af danske Sønderjyder,
som for henved et halvt hundred år siden rejste kampen for
at bevare modersmålet og deres hjemlands forbindelse med
fædrelandet.

Det var en talrig kreds af unge og gamle, som denne
sørgehøjtid havde samlet på den mørke og våde efterårsdag.
Mindet om hans ungdoms bedrift havde overlevet en lang
årrækkes ensomhed, og de mænd, som stod ved hans grav,
vidste, at tusender omkring i landet havde modtaget budskabet
om hans hedengang med vemod. Han var den sidste af sin
slægt, men den har efterladt sig en taknemlig efterslægt.

Koch var en mærkelig mand, og man kunde ikke vexle
mange ord med ham uden at få indtryk af, at noget
ualmindeligt boede i ham. Det snehvide hår, de stærkt markerede og
let bevægelige træk, det barnlig strålende øje, den bratte
overgang fra det tungeste alvor til glad skæmt, måtte fængsle
enhvers opmærksomhed, selv om den kun hændelsesvis blev
henledet på ham. Han levede kun som tilskuer overfor det
offenlige liv, men som en opmærksom tilskuer, og hans
meninger var altid selvstændige, som de var selvdannede og
fordomsfri. Men en længere samtale med ham var vanskelig
og blev mere og mere pinlig; hundrede tanker krydsede
uafbrudt i hans hoved, den ene tog den anden, når først han
kom på gled, de alvorligste overvejelser ledsagedes af
øjeblikkelige lunefulde indfald, og det var i reglen trættende, ofte
umuligt, at følge hans tankespring. Selv var han optagen af
de mangfoldigste sysler, altid flittig og altid på færde. Han
skrev vers og satte dem i musik, han tegnede og malede, og
frem for alt læste han; han studerede de mest forskellige
videnskaber og fulgte udviklingen på de mest uensartede
områder. Det nationale livs fremtoninger var måske, mærkeligt
nok, det, som mindst fængslede ham; han syntes tværtimod
ofte at undvige en samtale derom, særlig forholdene i
Sønderjylland; her havde han fået det smertefulde sår, som han
aldrig forvandt, og som han selv intet håb havde om at
få lægt.

Hans virksomhed som redaktør havde bragt ham til at
søge mangehånde kundskaber i historie, politik og
statshusholdning; hans senere næringsvej som fotograf gav ham
anledning til at sysle med tekniske spørgsmål og
naturvidenskaberne — han udgav i en del år et nordisk tidsskrift for
fotografi, som han kaldte „Alfen“ —, ligesom hans
tilbøjelighed drog ham ind på de besynderligste undersøgelser.
Således opfandt han et særlig nordisk system for hurtigskrift
(stenografi), idet han påstod, at det her i landet brugte efter
sin tyske oprindelse gjorde vold på vort sprogs simpleste love.
En tid lagde han sig efter engelsk, da han som fotograf var
kommen i forbindelse med engelske kaldsfæller; han øvede
sig da i at oversætte hele bøger fra det ene sprog til det
andet, medens han holdt engelske, eller rettere amerikanske
aviser; han syntes da at gå så aldeles op i de mærkelige
samfundsforhold der ovre, at han ikke havde sans for andet.
Også i musikken, der var ham særlig kær, mente han at have
gjort nye opdagelser, ligesom han daglig syslede med at danne
nye melodier. Hans sidste literære arbejde var et forsøg på
at sætte tone til en stor samling af ordsprog, som han på
denne måde vilde give et nyt liv.

Det var dog uden al tvivl de religiøse spørgsmål, som
hele hans liv igennem og da særlig i hans oldingealder
sysselsatte ham dybest. Det var dem, der først havde vakt hans
personlige liv, de kan spores gennem hele hans virksomhed
som redaktør, og de drev ham til det sidste til stadig at være
om sig i literaturen og menighedslivet for at finde næring for
sin sjæl. Hvor stærkt han var påvirket af Grundtvig, fremgik
noksom af hans sprog og udtryksmåde; men ikke mindre var
han til sin tid en modig forsvarer af Søren Kierkegaard, den
eneste vistnok i den samtidige bladliteratur, som vovede at
slutte sig til ham i hans angreb på det offenlige kirkevæsen.
Men Koch kunde efter sin natur aldrig binde sig til et enkelt
parti eller slå sig til ro med en enkelt opfattelse. I
København var der neppe den retning i det religiøse liv, som han
ikke havde sluttet sig til som iagttager og tilhører, for at se
om muligvis sandheden her skulde træde ham imøde i en
renere skikkelse end han forhen havde kendt den. Hans skarpe
blik for det tilløjede og indholdsløse fjernede ham snart igen
fra meget af, hvad han således blev vidne tit eller vel endog
en tid optoges af, han rystede det da af sig med en kort
latter og kunde give kostelige prøver på, hvad man i de
forskellige retninger kunde byde folk. Men han fængsledes dog
altid igen af hvad nyt der frembød sig, især når det gik ud
på at trænge ind i skabelsens løndomme eller i den skjulte
åndeverden, til spådomme og forkyndelser, og han granskede
da også selv i Skriften for at finde tilknytningspunkter for
sine urolige tanker.

Forfatteren af disse mindeord over den hedengangne
stridsmand lærte ham at kende, da vi og vore nærmeste landsmænd
her i København i foråret 1866 grundlagde et „sønderjydsk
samfund“. Dengang var Koch endnu fuld af håb, han sad
i en ikke ubetydelig forretning, og han havde Flor at støtte sig
til. Han deltog i vore forhandlinger, om end ofte til den
største fortvivlelse for alle andre, da hans indfald var
mangfoldige som stjernerne på himlen; kun Flor kunde holde ham
i tømme. Men han holdt også foredrag; første gang var det
om „skønskrivning, hurtigskrivning og retskrivning“, og da han
vilde tilendebringe det på en aften, havde han nær taget livet
af os. Senere fik vi ham til at fortælle om den danske sags
første fremgang i Sønderjylland; det deltes til to aftener, og
Flor var tilstede for at give sine bidrag og holde styr på
Kochs tankespring. Hvad nyt der her fremkom, var jeg ikke
sen til at få bragt på papiret.

I sine sidste leveår fik Flor ham til selv at nedskrive
sine erindringer, men det gik småt, og han nåede neppe langt.
Da de første hefter var renskrevne, lod han mig få dem til
gennemlæsning; men han havde begyndt med Angler og Saxer
og var ikke nået længere end til sin egen tidligste ungdom.
Efter Flors død fortsatte han det vistnok neppe. Men af disse
forskellige bidrag, i forening med hvad der alt hist og her er
trykt, lader der sig fremstille et ret tydeligt billed af de første
spæde rørelser blandt Nordslesvigs danske befolkning, denne
befolkning af bønder og småborgere, som rejste modersmålets
og fædrelandskærlighedens banner syd for Kongeåen, længe før
deres standsfæller i kongeriget fik nogen anelse om den
skæbnesvangre kamp, der en gang skulde true dets tilværelse.

Peter Kristian Koch var født den 19. Februar 1807 i
Tiset (Tysved, Tyrs skov) under Gram gods. Hans fader var
smeden Kristian Jørgen Koch, moderen Ulrikke Antonette
Kjærgaard, datter af ridefogden på Asp i Nørrejylland. Hans
farfader var kromand og smed Jørgen Koch, der var kommen til
Tiset fra Tønderegnen. Om denne mand fortælles der i
Mallings „Store og gode handlinger“, dér hvor talen er om
landboforholdenes udvikling, følgende: „Således har selvejeren
Jørgen Koch i Tiset by i Haderslev amt vist megen nidkærhed
i at befordre fællesskabets ophævelse i bemeldte by i året
1774, har afdelt sine jorder i kabler, indhegnet kåblerne med
grøfter og beplantet grøfterne med hessel og havetorn“.

Denne mand havde fra sit tidligere hjem ved Tønder
medbragt noget af den religiøse opvækkelse, som fandtes her på
pietismens tid og gennem H. A. Brorson, den senere biskop,
havde fået sin ejendommelig danske form. Brorsons
salmesang er det første og mest ejendommelige gennembrud af
Sønderjyllands danskhed; i Løgumkloster, i Randrup og Tønder havde
den unge præst digtet disse uforlignelige sange, der med en
forhen ukendt inderlighed lod modersmålet frembære
menneskehjertets længsler og anfægtelser, dets frygt og bæven og dets
salige forvisning om frelsen. Koch var ad overleveringens vej
kommen til det samme resultat som jeg ad den historiske
slutnings, at den af Brorson vakte åndelige bevægelse gennem
en række mellemled var moder til den nyere tids nationale
genfødelse i Nordslesvig.

Med sin ældre broder, kniplingshandleren Jørgen Koch,
deltog Peter Kristian alt som dreng i de religiøse
sammenkomster, som af troende præster og lægmænd holdtes snart
hist og snart her til gensidig opbyggelse og opmuntring.
Modsætningen til den almindelige vantro og ligegyldighed bragte
de forskellige retninger af kirkelig opvækkelse i nær forbindelse
med hverandre; når en stormand i et af partierne gæstede
landet eller en særlig anledning samlede det til et større møde,
indfandt også mange af de andre retninger sig for at dele den
påvirkning, som her kunde gøre sig gældende. Nogle sluttede
sig således særlig til den grundtvigske retning, andre til
Hernhutterne i Kristiansfeldt, atter andre var „Brorsonianere“;
mange holdt sig til Harms i Kiel og hans tysk-folkelige
opvækkelse. Nogen national modsætning var der ikke tale om,
bevægelsen var udelukkende kristelig. En søster af Koch „tog
huen“ i Kristiansfeldt og blev herfra gift med præsten Peter
Kragh i Gerlev ved Randers, forhen missionær i Grønland,
senere præst i Øsby ved Haderslev.

Imidlertid var Peter Kristian kommen i handelslære i
Haderslev; han var dengang kun 13 år og havde slet intet
lært, først nu begyndte hans rastløse arbejde for at indhente
det forsømte. Han tilbragte 16 år hos én og samme
købmand, halvdelen som læredreng og den anden halvdel som
svend, og i disse år var det, han lagde grunden til sine
mangehånde kundskaber, ligesom han erhvervede sig færdighed
i at skrive dansk og tysk. I Sommeren 1836 nedsatte han
sig selv som købmand i Gammel-Haderslev og begyndte sin
forretning med den ham ejendommelige iver. Men hans
foretagelsesånd, der nu var sat i bevægelse, skød samtidig ud i
andre baner.

Der udkom i Haderslev et ugeblad under navnet „Lyna“;
det var skrevet på tysk ligesom alle de andre blade og
tidsskrifter i Sønderjylland; ingen havde endnu tænkt på at skaffe
den danske almue en passende læsning. „Lyna“ blev
redigeret af to lærde mænd, Dr. Brauneiser og præsten Lautrup;
de havde store bogsamlinger, og hele konsten bestod i at
skrive et og andet ud af dem til brug for ugebladet, der iøvrigt
væsenligt indeholdt kundgørelser. Koch boede ved siden af
Senebergs trykkeri, fra hvilket „Lyna“ udgik, og han gjorde
snart bekendtskab med svenden, som havde dette arbejde.
Det var en mand ved navn Sørensen; han var født i
kongeriget, forestod udsalget af trykkefrihedsselskabets skrifter og
var i det hele et menneske med megen sans for læsning. Han
besøgte ofte Koch om aftenen, og talen faldt da på „Lyna“;
Koch mente, at sådant et blad kunde han også udgive, det
var da ingen herrefærd. Tanken om at gøre alvor af dette
indfald blev mere og mere levende hos ham; hans broder
Jørgen, der jævnlig rejste i kongeriget, bestyrkede ham i den,
medens derimod Sørensen slog den hen som urimelig. Det
var selvfølgelig hans mening at lade bladet udgå på dansk,
men en politisk eller national retning tænkte han slet ikke på
at give det. Indholdet skulde være belærende og underholdende;
det fejler ikke, at Koch med sin vidførle tanke har haft
hundrede emner på rede hånd, og han brændte af begærlighed
efter at få pennen i hånd til deres meddelelse og drøftelse.
Han havde endnu ikke modtaget sit særlige kald.

Dette skulde dog snart melde sig. Bekendtskabet med
bogtrykkersvenden førte til et andet med en bogbindersvend
Nils Kristian Nissen, der forestod sin faders værksted; han
opsøgte Koch, da han hørte, at denne tænkte på at udgive et
blad. Nissen var i modsætning til Koch kommen ind på den
politiske og nationale sag ved at læse Kristian Paulsens
fortrinlige skrift „Om hertugdømmet Slesvigs folkelighed og
statsret“, og han lagde ham stærkt på sinde, at han burde
optage den som hovedformål for sin virksomhed, dersom han
skulde komme så vidt at få oprettet et dansk blad.

Det var i sammenkomsterne mellem disse tvende unge
mænd, at tanken om at rejse danskhedens fane blandt selve
den sønderjydske almue først opstod. Nissen henvendte sig
samme efterår i et hjerteligt og velskrevet brev til Paulsen,
hvem han skyldte sin oplysning om landets stilling og ret,
og således var det bånd knyttet mellem lærdom og folkelighed,
mellem mænd af den højeste dannelse og almuesmænd, der så
smukt har slynget sig gennem Sønderjydernes kampe,
dengang og senere indtil vor tid.

Kristian Paulsen var født i Flensborg og opdraget i
Tyskland, men hans ægte danske natur gjorde det umuligt for ham
at gå op i den tyske dannelse; med en inderlig kærlighed til
alt dansk forenede han en glødende begejstring for rettens
håndhævelse i store og små forhold, og det var da intet under,
at han, skarpsynet og med store evner som han var, kom til
at opdage sit hjemlands danskhed.

At Sønderjylland var et dansk land, dansk i sin statsret
og for største delen dansk af nationalitet, var i virkeligheden
en opdagelse. Det var vel nok bekendt, at almuemålet var
dansk i store strækninger af hertugdømmet, men så
indtrængende som Paulsen havde dog ingen fremstillet det for
almenheden, og ingen havde bragt det i forbindelse med
landets statsretlige stilling som uopløselig forenet med kongeriget
i modsætning til det tyske forbundsland Holsten. Paulsen
fremkom med sit navnkundige skrift et års tid efter Uwe
Lornsens lille flyveskrift om de to hertugdømmers ret til en
fælles skattebevilgende landdag. Der var fremkommen en hel
lille literatur om dette emne, alle var gåede ud fra
hertugdømmernes ret til at danne en højere enhed i modsætning til
kongeriget. Også kongen havde talt; han lovede indførelsen
af stænderforsamlinger, og skønt disse skulde være særskilte
for Slesvig og for Holsten, så blev denne forholdsregel dog
gjort tvetydig derved, at også Nørrejylland og øerne fik hver
sin forsamling.

Under disse forhold udkom Paulsens skrift som den første
utvetydige og fyldige tilkendegivelse af, at der i Sønderjylland
fandtes danske mænd, som ikke vilde være andet end danske.
Fortalen, der er skreven juleaften 1831, begynder med de ord
af en ældre tysktalende digter fra Flensborg: „O Danmark,
hvad er det som ved dit navn gennemgløder min barm og
min kind? — Det er danestolthed! Det er kærligheden til dig,
mit fædreland!“

Paulsen var lærer i lovkyndighed ved hertugdømmernes
universitet i Kiel; han vandt snart en forbundsfælle i sin
kaldsfælle, professor i dansk sprog og literatur Kristian Flor
fra København, en søn af norske forældre. De to mænd kunde
i mange henseender ypperligt udfylde hinanden; Paulsen var
den lovkyndige, fortrolig med sit hjemlands historie og
ejendommelige politiske udvikling; han skrev udmærket, klart,
overbevisende og med en varme og en fyndig kraft, som gjorde
hans skrifter tilgængelige for alle. Flor derimod var en ordets
mand, livlig, stadig på færde, rig på ideer og planer. Hans
styrke lå i at sammenknytte og tilknytte; han havde adgang
til de store, særlig tronfølgeren prins Kristian (VIII), ligesom
han stod i nært forhold til den grundtvigske kreds og var
stærkt påvirket af digterens syn på den nordiske folkelighed.
Det vil være vanskeligt at afgøre, hvem af de to mænd der
kom til at spille den mest fremtrædende rolle i kampen for
danskhedens ret; de får da dele æren lige, som jo også
tilvisse deres vilje var lige god.

På den første slesvigske stænderforsamling fremsatte Nis
Lorenzen fra Lilholt sit bekendte forslag om at indføre dansk
rets- og regeringssprog overalt hvor det var kirke- og
skolesprog.

Forslaget fandt en forholdsvis venlig modtagelse, men
nåede kun til udvalg. Det var den første frugt af Paulsens
virksomhed, og den efterfulgtes snart af andre; han modtog
besøg og breve af folk fra Nordslesvig, som på forskellig måde
tilkendegav ham deres samstemning. „Men intet“, skriver han
et par år efter, „overbeviste mig mere levende om, at jeg
arbejdede i folkets ånd, end et i December samme år modtaget
brev fra den mig dengang ganske ubekendte Nissen. Dette
gav først stødet til en nøjere forbindelse imellem flere af den
danske sprogsags venner og til en ny virksomhed for dem.“

Paulsen blev af mange anset for en stolt mand, og det
var han tilvisse, men i ordets ædleste forstand; smålig
forfængelighed kendte han ikke til. Trænger dette til bevis, da
findes det her. Nissen døde et par år efter, som bogbinder i
Haderslev, andet blev han ikke. Men Kristian Paulsen, der
var professor i Kiel, betænkte sig ikke på, offenlig og under
navn, at kalde ham sin ven og broder. Han meddelte ved
denne lejlighed det brev, Nissen først havde skrevet til ham,
og han knyttede hjertelige mindeord til det. „Vel levede vi
fjernt fra hinanden“, skriver han, „i meget forskellige forhold,
i forskellig livsstilling; — men i den korte tid, vi kendte
hinanden på jorden, forbandt os ét anliggende så nøje, som om
vi i mange år havde været venner. Et åndeligt broderskab
fandt sted mellem os; vi hang jo også med lige kærlighed ved
én fælles moder, vort fødeland Slesvig. Derfor føler jeg trang
til her at sætte dig et minde, for at dit navn kan nævnes,
når den danske sags og dens redskab „Danevirkes“ historie
engang skrives.“

Nissen bragte i sin senere brevvexling med Paulsen det
påtænkte blad på tale, medens han på den anden side stadig
opmuntrede Koch til at fastholde sin plan, og omsider førte
han de tvende mænd sammen. Mødet fandt sted hos Nis
Lorenzen i Lilholt, den 31. Juli 1837, og både Paulsen og Flor
var her. tilstede. Flor fik et mindre fordelagtigt indtryk af
Koch og turde ikke betro ham udgivelsen; han så sig om
efter en anden redaktør. Men Koch indgav da kort efter på
egen hånd et andragende til regeringen på Gottorp om at få
tilladelse til at udgive et ugeblad på dansk.

Det var ved denne tid, at ligesom alle spirerne til de
følgende års bevægelser blev nedlagte. I København henledede
den 26-årige juridiske kandidat Orla Lehmann ved
trykkefrihedsselskabets årsmøde den 4. November 1836
opmærksomheden på danskhedens fortrykte stilling i Sønderjylland, og
hans veltalende foredrag fandt så stærk genklang trindt
omkring i kongeriget, at man senere troede at kunne henføre alt,
hvad der i de følgende år blev gjort i denne sag, til dette
første indlæg for den. Paulsen skrev strax efter på selskabets
opfordring en bog om „Det danske sprog i hertugdømmet
Slesvig“, der spredtes over Danmark i tusender — selskabets
medlemsantal steg efter Orla Lehmanns tale fra 3 til 5000!
— den unge, begavede herredsfoged Wimpfen i Flensborg,
søskendebarn af Paulsens hustru, gav sig i lag med at skrive
en Sønderjyllands historie, og Koch tegnede et sprogkort over
hertugdømmet. Begge disse sidste udkom 1839 og bidrog
såre meget til at styrke den vågnende nationalfølelse;
Wimpfens bog var tysk og vistnok særlig beregnet på at modvirke
den slesvig-holstenske påvirkning i den sydlige halvdel af
hertugdømmet, Kochs kort havde den dobbelte fortjeneste at
give et anskueligt billed af det danske sprogs udbredelse og
forurettelse såvel som at opfriske de oprindelige danske
bynavne, der hidtil havde været udelukkede fra al literatur,
såvel den danske som den tyske. Man skrev dengang i bøger
og på kort: Hadersleben, Apenrade, Gravensten o. s. v., indtil
Koch lod sit danske kort udkomme i Flensborg og for første
gang lod Sønderjylland fremtræde som det, det i virkeligheden
var: et dansk land. Hvad derimod angivelserne om
sproggrænsen angår, da fremgik det på en sørgelig måde af dette
kort, i hvor høj grad det danske sprog var forurettet af en
dansk konge i et dansk land: kun en tredjedel af dets
indbyggere havde rent dansk kirke- og skolesprog, en tiendedel
havde dansk folkesprog, men enten blandet tysk og dansk
eller udelukkende tysk kirkesprog, og en syvendedel blandet
folkesprog, men ligeledes udelukkende tysk kirkesprog. Som
rets- og regeringssprog brugtes tysk overalt!

Slesvig-Hoistenerne skyndte sig med at komme Koch i
forkøbet, såsnart det rygtedes, at han arbejdede på et
sprogkort; allerede 1838 udkom der et hastværksarbejde af Geerz,
selvfølgelig tysk i alle sine bynavne og andre angivelser. Men
fordelingen af folkesprogene fremtrådte også her på en måde,
som stod i skærende modstrid med det, som brugtes i kirke
og skole, og ingen rettænkende Tysker kunde tage det i sin
hånd uden at indrømme, at der skete befolkningen i
Mellemslesvig en stor uret, ved at man berøvede den sit modersmål
i kirken og i skolen ikke mindre end for retten og i alle
andre offenlige forhold.

Imidlertid havde Koch indgivet sit andragende til
regeringen på Gottorp; det blev afslået. Han søgte igen og tog
selv derned, men fik det venskabelige råd, at passe sin butik
og lade det andet skøtte sig selv; ansøgningen kom senere
tilbage med afslag. Den tredje ansøgning var rettet til kongen
og skreven den 22. December 1837. Flor tog til København
i julen og leverede den til prins Kristian, der skrev en
anbefaling på den og leverede den til kongen. Den 23. Januar
sendtes den derpå til det tyske kancelli med et kongeligt
reskript, i hvilket dette opfordredes til at tage sagen under
overvejelse. Sagen var nu i gode hænder; thi den daværende
kancellipræsident (d. v. s. justits- og kultusminister for
hertugdømmernes sager) Otto Moltke havde en levende følelse for
Sønderjyllands danskhed. Der blev skrevet til regeringen, og
man fik den oplysning, at Kochs tidligere ansøgninger var
bleven afslåede, fordi amthuset og magistraten (byrådet) i
Haderslev ikke tilstrækkelig havde anbefalet ham; nu derimod
var der ingen ting i vejen. Amtmanden indrømmede, at man
i Nordslesvig kunde trænge til god dansk folkelæsning; det
vilde være til nytte og underholdning for almuen og kunne
hæve det danske talesprog. Angående Koch tilføjede han, „at
ansøgeren er ham bekendt som en sat og velsindet mand, der
aldeles ikke bryder sig om politiske anliggender, som ikke
vedkommer ham“.

På disse forudsætninger fik han da ved kongelig
resolution af 13. Marts 1838 tilladelse til at udgive et dansk
ugeblad, dog uden deri at optage enten politiske efterretninger
eller almindelige kundgørelser. Neppe rygtedes det blandt
Tyskerne, før man alt begyndte felttoget imod den frygtede
modstander. „Lyna“, der ikke forhen havde blandet sig i de
politiske eller nationale stridigheder, tog pludselig til orde imod
den adresse til stænderforsamlingen, som var fremlagt i Kochs
hus og gik ud på at støtte Nis Lorenzens forslag om
indførelsen af dansk retssprog. Pastor Lautrup (præst i
Haderslev, født i Tyrstrup ved Kolding!) optrådte med de voldsomste
beskyldninger imod ophavsmændene til denne adresse, idet han
påstod, at det var alle og enhver bekendt, at det danske sprog
aldeles ingen overlast led. Koch svarede i det næste nummer
på dansk, og 14 dage efter tog også Paulsen, der imidlertid
havde gæstet Haderslev, til genmæle imod de vrange påstande,
som var bleven fremsatte i senere indlæg. Det var i
begyndelsen af Maj måned; samtidig skrev Slesvig-Holstenernes
første mand i Haderslev, den stænderdeputerede Peter Hjort
Lorenzen, en spydig artikel til et blad i Hamborg, i hvilken
han søgte at gøre det hele danske foretagende latterligt; der
fortaltes om Paulsens og Flors møje med at finde en redaktør,
Koch blev fremstillet som aldeles uduelig, adressen var
usandfærdig o. s. v. Udkastet til dette stykke lod forfatteren gå
omkring til de mest fremragende meningsfæller, der ikke var
ganske tilfredse med det. Hjort Lorenzen havde alt for
tydeligt ladet det skinne igennem, hvor fortrydelig man var over
det skete, og at man i det hele tillagde det en umiskendelig
betydning; han var for ærlig en natur til at lægge skjul på
sine tanker. Pastor Lautrup vilde derimod have det slået hen
som aldeles betydningsløst: „Man gør Koch alt for megen ære
ved at nævne hans navn så ofte; det vil være ham en
fornøjelse, at man overhoved tillægger hans blad nogen
betydning. — De må i det hele bruge mere hånlige, overlegent
foragtelige ord, især med hensyn til Koch.“ — „Koch vil gøre
sig vigtig“, skrev en anden, „netop derfor må han behandles
med fortjent ringeagt.“

Så kom da endelig selve bladet, et lille halvark, „et
ugeblad for hertugdømmet Slesvig“; men det bar den stolte
påskrift: „<i>Danevirke</i>“. Et lille digt gjorde rede for navnets
betydning: det skulde være et virke for de danske, et værn
„mod vold og overmod“, ikke af muld og stene, men „rejst i
<i>åndens</i> rige“. Det endte således:

<poem>„Genrejste Danevirke,
bliv danske hjerters tolk,
før åndens sværd med ære
for Danmarks land og folk:
I lovens ly og skygge,
ved broder-enighed
vi „<i>Danevirke</i>“ bygge
<i>for sandhed, ret og fred</i>.“</poem>

Det første nummer udkom den 15. Juni (1838) og
indeholdt derfor et lille stykke med overskrift: „Den 15. Juni, en
dansk mindedag“, i hvilket der fortaltes om Arkonas indtagelse
og Danebroges himmelfald på denne dag. Endvidere fandtes
der en beretning om de første møder i stænderforsamlingen,
der var trådt sammen kort tid i forvejen; en „erklæring“ om,
at man ikke vilde arbejde for egenlig politiske formål eller
begå overgreb overfor den tyske nationalitet i hertugdømmet,
og endelig en redegørelse og hilsen af redaktøren. Koch
beklagede sig heri over, at man i sine domme havde foregrebet
bladet og tillagt det en betydning, som han ikke kunde
vedkende sig. „Snart har man kaldt mig en urostifter og
oprørsmand, fordi jeg for mig og mine landsmænd forlanger den
<i>ret</i>, som alle andre skikkelige folk her i verden har, nemlig
at vore embedsmænd skal tale til os i landets sprog, enten
de så mundtlig eller skriftlig har med os at gøre. Snart har
man kaldt mig servil og absolutist (tilhænger af enevælden),
fordi jeg trak mig tilbage fra de liberale. Men dels kan disses
foretagender meget godt undvære min understøttelse, dels kan
man vel ikke fortænke mig i, at jeg ikke har stor lyst til at
blande mig med dem, der behandler mig som en landsforræder,
fordi jeg taler mine forkuede landsmænds sag.“ Han ender
denne redegørelse på følgende måde: „Dog ikke alene god og
retfærdig, men <i>hellig</i> er den sag, til hvilken jeg indvier mit
„Danevirke“: <i>modersmålets forsvar og folkets oplysning</i>;
derfor stoler jeg rolig på hans bistand, der kan vise sig mægtig
i den svage, og idet jeg tænker på, hvor ofte han har givet
en ringe begyndelse herlig fremgang, hilser jeg i dag for første
gang „Danevirkes“ læsere med et glad hjerte og et frejdigt
mod.“

Den samme stemning fik sit levende udtryk i det billed,
som først et par uger efter blev færdigt fra skriftstøberens
hånd, men fra den tid af prydede bladet; det forestiller solen,
som kaster sine første stråler over Danevirkes kæmpemur;
over den lukkede gennemkørsel knejser et højt tårn, fra hvis
tinde Danebroge udfolder sin dug; på en runesten i forgrunden
læses ordet: Danmark.

Allerede i det andet nummer skrev professor Paulsen
under navn en „Hilsen til Danevirke“. „Langt over hundrede
tusende, skriver han, taler endnu dansk (i Sønderjylland),
uagtet dette er blevet behandlet af det tyske som en fattig
usel tjenestekvinde af et højfornemt herskab. Den undertrykte
er endelig kommen til bevidsthed og vil nu bryde fordommens
og forældede indretningers lænker; denne sag er retfærdig,
derfor vil Gud stå den bi. Det er <i>ham</i>, der i manges hjerter
har bevaret den dybe kærlighed til fædrenesproget, har ladet
<i>dem</i> finde hverandre hist og her i landet, som er besjælede
af samme begejstrede følelse, der gør stærk til at overvinde
alle vanskeligheder og bortrydde de hindringer, som lægges os
i vejen; og ligesom hine gamle danske med fælles forenede
kræfter opførte Danevirket af jord og sten, således skal nu
med broderhånd grundvolden lægges til et nyt åndeligt
Danevirke. Gid mange bygmestre måtte forene sig med de første,
for at rejse det fastere og fastere! På dets tinder er ordet
vort sværd.“

Fristelsen ligger nær at følge „Danevirke“ fra blad til
blad; det er som at følge en skare af unge stridsmænd, der
drager syngende i kampen, eller som at vandre i en skov i
den tidlige morgenstund, når fuglene vågner én efter én, og
ingen menneskelig magt er i stand til at få dem til at tie,
fordi deres time er kommen. Man kan læse disse blade side
op og side ned uden at trættes, hvis man da ellers har øre
for det rigeste og det bedste, der kan times et folk: at vågne
op efter mange slægtaldres søvn og dvale og genfinde sig selv,
sin fortids tanker og sin fremtids mål. Hvor meget vilde
vor tid ikke kunne lære af hin tids mænd. af den inderlighed,
hvormed de hengav sig til deres kald, den åbenhed, hvormed
de vedkendte sig det, og det ridderlige mod, hvormed de
fastholdt deres tanke, ubekymret om mange eller få fulgte dem,
om sejren var nær forhånden eller fjern. Der blev sagt om
Kristian Paulsen, at aldrig havde en renere sag haft en renere
forkæmper, og i det hele og store kan disse ord anvendes på
hele den kreds af mænd, som samledes om „Danevirke“. Det
skulde også snart vise sig, at de dannede en magt, som ingen
modstand kunde bryde.

Det varede ikke længe, før det kom til en åben krig
mellem Koch og det tyske toneangivende samfund i Haderslev.
Efterat der var udkommen 7 numre hos Seneberg, erklærede
denne, at han ikke mere havde tid til at trykke det danske
blad, og Koch måtte nu henvende sig til den dansksindede
bogtrykker Kastrup i Flensborg for at få fortsættelsen ud.
Dette voldte selvfølgelig megen tidsspilde og vilde have
afstedkommet endnu større ulempe, dersom ikke herredsfoged
Wimpfen i Flensborg, der hørte til bladets navngivne
medarbejdere, havde påtaget sig den egenlige redaktion. Imidlertid
skrev Koch en ansøgning til kongen om at få tilladelse til
selv at trykke sit blad, og ved majestætens personlige
mellemkomst tilstodes det ham ved resolution af 2. April 1839.
Derimod negtedes der ham tilladelse til at optage kundgørelser,
idet Seneberg skyndsomst havde lovet at lade sit blad udgå
både med et dansk og et tysk nummer hver uge. Byrådet i
Haderslev benyttede lejligheden til at klage over, at Koch ikke
efter løfte havde brugt sit blad til oplysende læsning, men til
„unyttige og forargelige stridigheder“; dets gode råd om at
foreholde ham dette brugte kancelliet dog ikke.

Men vi må gå hen over de første års kampe og nøjes
med at nævne de to store sejre, den danske sag vandt, så at
sige i sit første tilløb. Den første var indførelsen af dansk i
alle offenlige forhold, så langt som det var kirke- og
skolesprog; det skete ved reskript af kong Kristian VIII, udstedt
den 14. Maj 1840. Den anden var Hjort Lorenzens overgang
til det nationale parti og den derved dannede forbindelse med
de såkaldte „liberale“, dem der særlig lagde vægt på at kæmpe
for friere statsformer. Med Hjort Lorenzens tilslutning vandt
den danske sag uberegneligt, og der er ingen tvivl om, at jo
„Danevirke“ havde broderparten af æren for den. Hjort
Lorenzen var en mand med et fyrigt, ofte lidenskabeligt sind,
begejstret tor den engelske parlamentsregering og den norske
forfatning, en fjende af al slags aristokrati og al ufrihed. Han
havde med stor iver sluttet sig til det slesvig-holstenske parti
som det, der vilde tilbageføre hertugdømmernes tidligere
forfatning, medens han frygtede en tilslutning til kongeriget, hvis
stænder 1660 frivillig havde opgivet al deltagelse i
lovgivningen. Hans harme over den danske bevægelse, der stadig
pegede over mod kongeriget og holdt på kongens personlige
magt som det eneste værn imod de tyske regeringsmænd,
kom derfor stærkt til orde i den første tid; han var blandt
dem, som med størst lidenskab søgte at bandlyse ordet
„Sønderjylland“ og alt hvad dermed stod i forbindelse.

Men „Danevirkes“ fremkomst og den hjemlige tone, som
her kom til orde, det simple og klare i dets fordringer, kunde
ikke længe forfejle sit indtryk på en så rettænkende mand;
han stemte alt 1838 for forslaget om dansk retssprog og kom
derved i en endnu skarpere modsætning til hertugen af
Avgustenborg, end han alt forhen havde været. Den
brevvexling, hvori han stod med Orla Lehmann, blev altid livligere,
han begyndte at øjne en mulighed for en fri forfatning i
Danmark, til samme tid som udsigterne blev stadig ringere for
Holstens vedkommende, der hindredes af sit forhold til det
tyske forbund.

Hjort Lorenzen stod ikke alene, han var byens
stænderdeputeret og mange var stærkt påvirkede af ham; hans kontor
var samlingsplads også for omegnens politikere, blandt hvilke
den unge bonde Lavrids Skau fra Sommersted uden
sammenligning var den betydeligste. Omslaget i hans opfattelse af
forholdene mærkedes derfor snart og havde vidtgående følger.
Det blev sagt Koch, at han havde udtalt sig med stor
bitterhed om de tyske partiførere, særlig hertugen, som var
danskhedens værste fjende; han gik derfor en dag til ham og blev
meget venlig modtagen, skønt de ikke hidtil havde hilst
hinanden på gaden. Fra den tid af kom de jævnlig sammen,
dels på deres spasereture, dels i Kochs hjem, og Hjort Lorenzen
forberedte nu sit offenlige brud med de tidligere forbundsfæller.
Dette foretoges den 14. Avgust 1840, idet han ved en offenlig
erklæring nedlagde sit mandat som deputeret for Haderslev;
året efter lykkedes det at få ham valgt i Sønderborg.
Omgangen med Hjort Lorenzen havde en såre heldig
indflydelse på Koch, som aldrig havde haft den lykke daglig at
kunne udtale sig for og modtage råd og oplysninger af en mand
med hans ualmindelige dannelse; hans studerede venner syd
på kunde i reglen kun ved breve holde forbindelsen med ham
vedlige. Havde Koch med sit jævne folkelige sind og sin
brændende nidkærhed påvirket den højt dannede mand i
national retning, så åbnede Hjort Lorenzen hans øjne for
nødvendigheden af at efterstræbe en anden regeringsform, hvis
man vilde give det, man stræbte efter, nogen varighed og
sikkerhed. Fra dette øjeblik af blev tonen i „Danevirke“ dristigere,
polemiken mere almindelig også på det politiske område. De
talrige bladartikler, som Hjort Lorenzen stadig havde følt trang
til at skrive og som forhen var gåede til tyske blade, kom nu
i „Danevirke“ og bidrog til at gøre det mere alsidigt; kredsen
af dets læsere blev altid større, og altid flere begavede og
indflydelsesrige mænd sluttede sig til førerne i Haderslev.

Den begyndte kamp havde imidlertid alt for dybe rødder
i Sønderjyllands hele fortid til at den ikke skulde have ført
til altid voldsommere sammenstød. Den 24. Marts 1842
vandt det tyske parti den sejr, som mere end noget andet
muliggjorde oprøret på 6 årsdagen efter, idet kongen
udnævnte prinsen af Avgustenborg (i reglen opnævnt efter sit
gods Nør i Sydslesvig), hertugens yngre broder, til statholder
i begge hertugdømmer og formand for regeringen på Gottorp
såvel som til kommanderende general i begge hertugdømmer.
De danske kunde nu ikke mere vente noget fra regeringen,
thi kong Kristian VIII var alt for svag til at gøre sine
personlige anskuelser gældende, og det tyske kancelli fik samtidig
en ny slesvig-holstensk præsident. Men i den følgende
trængselstid voksede deres mod og sammenhold i samme forhold
som trykket ovenfra, og 4 år efter måtte kongen atter skifte
system og slå ind på en dansk politik, som førte til et
fuldstændigt brud med Avgustenborgerne.

Det er betegnende for den ånd, som herskede i
Nordslesvig, at man ikke afventede de mægtige fjenders angreb,
men selv gjorde det første udfald. Den 15. Oktober 1842
skrev Kristian Paulsen en alvorlig advarsel i „Danevirke“;
han så på fædrelandets fremtid med et mørkt blik og fandt
kun en trøst i den betragtning, at hvad der end blev af
„kongeriget“ og „hertugdømmet“, så vilde dog det danske
<i>folk</i> blive tilbage „som gren af den store skandinaviske
stamme“, og „et folk, som vil leve og dø for sin folkelighed,
lader Gud ikke synke“.

En måned efter, fredagen den 11. November, var det
Peter Hjort Lorenzen talte dansk i stænderforsamlingen. Det
var efter aftale med Koch, og det kom ved en tilfældig
anledning; men hele den storm, som i den anledning rejstes mod
ham, tørnede af på hans mandige ro og stolte selvbeherskelse.
Der var bleven talt så meget om modersmålets sag og der
var udstødt så mange trusler fra tysk side, medens der tillige
var givet så mange forsikringer om, at ingen tænkte på at
krænke det danske indenfor sine enemærker, at det var
overordenlig velgørende således midt i den tyske fremgangs
højvande at stilles overfor „kendsgerningens majestæt“. Her var
ikke fremsat et andragende, der kunde afslås, men der var
talt dansk; forsamlingen vilde ikke anerkende Lorenzens ret
til det, men det var umuligt at komme til en offenlig
forhandling med ham derom, thi „han vedblev at tale dansk“.

Strax efter dette brud var Koch på færde med en ny
plan, der skulde forurolige modstanderne fra en anden side;
han vilde danne en stor forening under navnet „Cimbria“
(Jylland), der under kongens eller kronprinsens beskyttelse skulde
have til formål at værne om det danske sprog og fædrelandets
dyrebareste anliggender. Opfordringen til at indtræde i denne
forening lod han trykke i Berlings bogtrykkeri i København;
men denne forsigtighed forfejlede sin hensigt, da den her faldt
i hænderne på Reiersen og fra ham vandrede til det danske
kancelli, derfra videre til det tyske, fremdeles til regeringen
på Gottorp og til amtmanden og borgmesteren i Haderslev.
Selvfølgelig udkom opfordringen altså ikke, og den er nu kun
bekendt af kancelliets akter. Men den er ikke uden historisk
betydning, dels fordi den viser, at Koch er den første
ophavsmand til den „slesvigske forening“, hvis betydning blev så
stor i den følgende tid, dels fordi den sætter denne i
umiddelbar forbindelse med Hjort Lorenzens danske tale i
stændersalen, medens begge vistnok har deres fælles grund i Paulsens
tungsindige og indtrængende ord i „Danevirke“. Kochs
opfordring bærer aldeles præg af at være skreven af ham selv,
den blander temmelig forskellige ting sammen og er
vidtløftigere end det ved slige lejligheder er ønskeligt. Men der
forekommer i den følgende udtalelse, som de senere tider på
en forfærdelig måde har gjort til sandhed:

„Vort fædreland har mistet sit broderland Norge; at
løsrive det andet broder- eller søsterland, hertugdømmerne, er
den hensigt, som et parti hos os mere og mere lægger for
dagen. Lykkes denne plan, da bortrives vi ad en strøm af
fremmede forhold, under hvilke vi få danske vil være som
solgte og givne til pris for den skæbne, der rammer ethvert
af fremmede overvundet og undertrykt folk.“

I julen blev Koch afhørt af borgmesteren og fik pålæg
om at afholde sig fra slige foretagender; men tanken kom
kort efter op igen. Tirsdagen den 21. Februar (1843) holdtes
der i Sommersted kro et gilde for de danske stænderdeputerede,
som nu havde tilendebragt deres felttog. Man havde ikke
været istand til at opdrive et tilstrækkelig stort lokale i
Haderslev, da embedsmændenes magt var stor nok til at
forhindre de få, som ejede et, i at modtage de danske gæster;
værten i Sommersted, et par mil fra staden, havde da
nedbrudt skillevæggene i sit hus og således dannet en
tilstrækkelig stor sal til den talrige forsamling. Det var det første
politiske gilde blandt de danske Sønderjyder, stemningen var
fortrinlig. Men da man så ud på natten vilde bryde op, viste
det sig, at der var falden så høj sne, at det for de fleste
vilde blive vanskeligt at nå hjem; de blev da sammen til
morgenstunden, således at flokken dog stadig blev mindre.
Her var det, at tanken om at danne en forening atter
fremsattes og fandt tilslutning, skønt man ikke overså de store
vanskeligheder ved dens iværksættelse. En anden
tilkendegivelse skulde da også gå forud for den, for ligesom at prøve
stemningen, både blandt bønder og embedsmænd, det var en
folkefest på Skamlingsbanke til minde om „sprogreskriptet“,
afgørelsen af sprogsagen i 1840. Tanken herom skyldtes
mølleren Staal fra Torning mølle; han meddelte en del af de
tilstedeværende, der i nattens løb samlede sig i mindre kredse,
at toppen af Skamlingsbanke, hvorfra der var en ualmindelig
vid udsigt til alle sider, dybt ned i Sønderjylland, over Fyn
og Nørrejylland med de omkringliggende farvande, var at få
til købs, og han foreslog, at nogle mænd skulde forene sig
om at købe den til afholdelse af folkefester. Tanken blev
strax greben med stor iver, og de tilstedeværende tegnede
sig for så store bidrag, at udførelsen var sikret.

Festen på Skamling holdtes den 18. Maj 1843 og blev
af stor betydning for den danske sag; her samledes mænd fra
kongeriget med Sønderjyderne for at slutte det fostbroderlag,
der med Guds hjælp aldrig skal blive brudt. Den
københavnske stænderdeputerede Drevsen overrakte her sin
sønderjydske kaldsfælle Hjort Lorenzen det bekendte sølv-drikkehorn
med den indholdsrige indskrift fra stændertidenden: „Han talte
dansk og vedblev at tale dansk“.

Godt tre uger efter, den 12. Juni, stiftedes derpå den
„slesvigske forening“; således kaldte den sig for ikke i navnet
at sige mere end højst nødvendigt. Den bestod efter aftale
kun af bønder, 25 gårdmænd havde mod til at gøre
begyndelsen. Til formand valgtes Hans Nissen i Hammelev, til
sekretær Lavrids Skau i Sommersted, den sidste blev som
bekendt dens egenlige leder. Da noget senere kancelliet lod
forespørge hos amtmanden, om hvad der egenlig lå til grund
for denne forenings dannelse, oplyste han som sin mening, at
den var opstået af de møder, som forhen jævnlig holdtes i
huset hos Koch såvel som hos Hjort Lorenzen og hans
svoger Schrøder. Han kunde ikke tænke sig, at de to bønder
kunde være andet end skalkeskjul for de sande ledere, og han
oplyser i den anledning, at professor Flor gentagne gange
var optrådt ved foreningens møder for at holde taler til
bønderne.

Dette forholdt sig ganske rigtigt, og det kan vistnok
siges, at fra nu af var det Flor, som blev den mest
fremtrædende bannerfører, ved siden af de nordslesvigske
fædrelandsvenner. Man kunde måske i det hele sige, at det var
Paulsen, som vakte borgerstanden, Flor, som påvirkede
bønderne; Paulsen anførte sine landsmænd til at værne om deres
ret, Flor viste dem vejen til at arbejde videre i tilegnelsen af
modersmålet og det åndelige samliv med det danske folk.
Man kommer til at tænke på de to store reformatorer, Morten
Luther og Filip Melankton, om hvem det blev sagt, at den
første ryddede vej og sti, nedslog hassel og tjørn på den
store folkemark, men „mester Filip kommer sagtmodig
bagefter og sår den gode sæd“.

I den slesvigske forenings møde den 14. Avgust (hver af
disse dage er jo en betydningsfuld mærkedag) fremsatte Flor
tanken om at oprette en dansk folkehøjskole. Hans tale blev
trykt i „Danevirke“ og er et mesterstykke af jævn,
indtrængende veltalenhed. Når engang højskolerne vil holde
hundredårsfest, bør de vælge denne dag dertil. Han påviste, hvor
fremtrædende den mangel på oplysning og færdighed i at
udtrykke sine tanker, som bønderne led under, havde vist sig i
stændersalen og ved de offenlige forhandlinger, de dannede
kom her i virkeligheden til at afgøre alt hvad der havde nogen
betydning, fordi det var umuligt at hamle op med dem. Men
det vilde være forfejlet, om man deraf vilde drage den
slutning, at hver bonde skulde se at tilegne sig så meget af den
dannelse, der vandtes ad videnskabelig vej, som han kunde
overkomme, han vilde derved kun blive en ubehagelig
mellemting mellem almuesmanden og den studerede. Der måtte
tænkes på en særlig uddannelse af de evner, og en meddelelse
af de kundskaber, der har betydning for livet, for bondens
liv i sit hjem og i samfundet, i sin daglige gerning og i sit
forhold til fædrelandet. Der skulde derfor på en folkehøjskole
undervises i og samtales om de borgerlige forhold, historie og
literatur, og hvad der af naturkundskaber havde værd for livet
og sindet skulde ikke forsømmes. Men hvad alt det enkelte
angik, da måtte erfaringen vise vej og selve skolen prøve og
finde sig til rette. —

Vi har hermed angivet de veje, ad hvilke den folkelige
bevægelse i Nordslesvig for fremtiden stræbte at nå sit mål;
de hindringer, den mødte, og de kampe, den bestod, er det
ikke her stedet at komme nærmere ind på. „Danevirke“
voxede i omfang og udkom to, senere tre gange om ugen,
medens det fik en forbundsfælle i Fischers ugeblad i Åbenrå
og den på tysk skrevne tidende i Flensborg; den slesvigske
forening fik hundreder af medlemmer og blev en magt i
hertugdømmet; Skamlingsbanken blev skueplads for festligheder,
til hvilke tusender fra kongeriget, deriblandt alle den folkelige
sags stormænd, indfandt sig; højskolen rejstes i Rødding, og
Flor nedlagde sit embed i Kiel for at forestå den. Uden den
tilbørlige modstand fra regeringens og embedsmændenes side
vilde det sikkert ikke være kommen så vidt i så kort en tid;
denne modstand må derfor ikke anses for en ulykke og et
tungt kors for hin tid, den blev i virkeligheden en mægtig
drivfjeder til det gode; vi danske er ikke af naturen så
virksomme og så udholdende, at vi kan undvære nogen tvang og
trang, når det skal blive til noget rigtigt.

Men hermed har vi da tillige nået målet for disse
mindeord. Vi har set, hvor betydningsfuldt et led P. K. Koch var
i den kreds af mænd, som lagde ryg til i de første dage, ja
fra den første dag striden begyndte „for sønden å i Jylland“.
At følge en redaktør på hans vej gennem åringers arbejde er
uoverkommeligt, når man ikke samtidig vil skrive hele tidens
historie. Det må være nok at tilføje, hvad vel de fleste véd
i forvejen, at han under oprøret måtte forlade sit hjem,
hvorfra han dog medtog en del af trykkeriet, så han kunde
fortsætte udgivelsen af „Danevirke“ udenfor Sønderjyllands
grænser, og at han senere tog fat igen i Haderslev, såsnart
det blev muligt for ham at vende tilbage dertil. „Lyna“ var
alt før krigen kommen i hans hænder, da det ikke kunde
holde sig oppe imod „Danevirke“; efter krigen ombyttede han
det med „Budstikken“, som pastor Bojsen, der var bleven
præst i Sønderjylland, kom til at redigere.

Men få år efter trak Koch sig tilbage fra hele sin
virksomhed; som så mange andre af den danske sags forkæmpere
følte han sig ikke helt tilfredsstillet ved den måde, hvorpå
regeringen troede at burde stille sig overfor Sønderjyderne,
medens han på den anden side anså det for uforsvarligt at
rejse en opposition imod den, medens kampen var så hård
længere sydpå. Han forlod derfor i året 1856 Haderslev og
boede fra den tid af i København, indtil sin død den 2.
November 1880.

Koch blev, som foran fremhævet, efterhånden en mand
med mange kundskaber; han havde tiden til sin rådighed og
han forstod at bruge den vel. Og dog lykkedes det ham
aldrig at forvinde følgerne af en forsømt barndom og den
fuldstændige mangel på vejledning i ungdommen. Han havde
aldrig ved grundigt og sammenhængende arbejde gjort sig
til fuldstændig herre på noget enkelt område, så han herfra
kunde hente en målestok for bedømmelsen af alle andre
tilsvarende områder. Deraf må vistnok det urolige og springende
i hans foretagender for en stor del forklares. Han har selv
engang i „Danevirke“ givet et smukt, man kunde kalde det
rørende, forsvar for denne mangel i sin udvikling. Det var i
året 1846 hændtes ham, at han i tyske blade fandt
oversættelser af Andersens eventyr, uden at han anede at originalen
var dansk, og de tiltalte ham i så høj grad, at han oversatte
dem i sit blad. „Flyveposten“ i København fik fat i ham og
kaldte det „en grov prostitution“ (selvbeskæmmelse) for ham
at være uvidende om Andersens forfattervirksomhed. Koch
indrømmede åbent, at han aldrig havde læst noget af denne
forfatter, men mente at hans angriber havde en ikke mindre
sårlig hud. „Skal jeg kende den hele danske literatur, så
skal „Flyvepostens“ redaktør vide nøje besked med de
slesvigske, som oftest miserable (ynkelige) åndelige kår. Vi higer
mod lyset, uden endnu at have kunnet nå dets rette regioner
(egne); han svæver i dem; han sidder ved de forenede
udspring af den danske literaturs kilde i København, hvor endog
den indolente (ligegyldige) nødes til at nyde enhver literær
nyhed, fordi den påtrænger sig ham som den luft, han lever
i og indånder. Jeg fødtes, opdroges og lever i en udkant af
landet, hvor man indtil for kort siden havde alt, kun ingen
bøger, hvor midler og lejlighed kun sjelden tillader nogen at
læse en bog. Det var vist ubilligt af hønen og katten i
Andersens eventyr at forlange, at fordi den ene kunde lægge æg
og den anden „spinde“, så skulde den stakkels ulykkelige
ælling gøre det samme. Skønt man nu med vished kan
antage, at „Flyvepostens“ redaktør har læst eventyret om
ællingen, så er det dog vist, at han ikke har tilegnet sig sammes
skønne moral, thi ellers havde han ikke begået samme synd
som hønen og katten. — Vi (Slesvigere) fandt den, som fattige
finder en frugt i skoven; men ikke ventede jeg, at nogen vilde
spotte over vor fattigdom.“

Med Koch blev den sidste af de mænd lagt i graven,
som for 42 år siden grundlagde det nye Danevirke „i åndens
rige“. Han var, som der blev sagt ved hans kiste, den sidste
mand af sin slægt. Den sidste mand af en adelig slægt —
og hvo vilde negte, at denne slægt var adelig? — fik dens
skjoldemærke med sig i graven. Det kan ikke ske her, „thi
i skjoldet springer løver og hjerter står i brand“; det bæres
alt forlængst af en ny slægt og det skal med Guds hjælp gå
i arv fra mand til mand, også syd for åen, indtil dagenes
ende. Det skal gentages ved Kochs grav, hvad Paulsen skrev
i „Danevirke“, da Wimpfen var død strax efter at have
tilendebragt sin Sønderjyllands historie (1839): „Om end alle vi,
der først have grebet til våben for den danske sag, skulde
segne, så skal denne dog ikke hendø med os. Thi nye
kæmpere, som vi allerede øjne, ville rykke ind i rækkerne!“
</chapter>
<chapter name="FREDRIK BARFOD, født den 7. April 1811.">
FREDRIK BARFOD,
født den 7. April 1811.

(1881.)

[Dansk Folkeblad 7. April 1881, Nr. 37, S. 161—63.]

Man hører ikke sjelden mænd i deres bedste år udbryde
ved synet af deres egne eller venners halvvoxne børn, at
man først ret føler, man bliver gammel, ved at se ungdommen
voxe op og spredes for alle vinde. Vi yngre kunde omvendt
fristes til at sige, at vi mærker, vi ikke mere kan være unge,
når vi pludselig opdager, at de mænd, som i vor barndom
stod i deres fulde kraft, nærmer sig oldingealderen. Således
med den hædersmand, som netop i dag fylder „støvets år“.

At give en levnedstegning af Fredrik Barfod i hans egen
ånd, det kan kun han selv gøre. Blot et blik i det danske
forfatterlexikon er tilstrækkeligt til at sige enhver, at skal
dette altsammen sættes i sit rette lys og denne mangfoldighed
af boglige sysler, der som oftest er gået hånd i hånd med
sysler og ombud i det borgerlige liv, bringes i sin rette
sammenhæng, så må der en mand til at gøre det med Barfods
hukommelse og tålmodighed, med hans kundskab til samtiden
og hans uforandrede syn på dens formål, dens sejre og dens
nederlag.

Det vilde blive en hel bog; men det er et spørgsmål,
om den nu vilde finde sine rette læsere. Vi er for nær på
hin tid til ret at kunne dvæle ved dens enkeltheder uden
stadig at forstyrres af nutiden og dens dels så forandrede,
dels, som det i mange øjeblikke kan synes, så håbløst
uforandrede præg. Vi må længere bort for at kunne se denne
skov som skov; endnu ser vi bare træer.

Der er noget i Fredrik Barfods sidst udgivne skrifter, der
ligesom fremkalder denne tanke hos læseren, fordi man føler,
at den næres af forfatteren. Der er af og til en ejendommelig
vemod i hans ord, som om han talte til en slægt, der ikke
mere forstod ham, eller dog ikke mere vilde lytte til hans ord
på samme måde, som en tidligere har gjort. Enhver, som
kender forfatteren personlig, vil have fået dette indtryk
stadfæstet.

Dette kan dog kun være et øjeblikkeligt mismod, der vel
træffer enhver forfatter, som har havt sit hjerte og hele sin
personlighed med i sin gerning. Vi véd jo alle, at slægten
er som børnene, der ikke tænker på at takke for mad, uden
de bliver mindede derom, og dog vilde blive højlig forbavsede,
om nogen derfor vilde tiltro dem et utaknemligt sind.

Imidlertid, denne dag bør dog ikke gå forbi, uden at der
sendes Barfod en hjertelig hilsen og tak fra den slægt, i hvis
barndoms- og ungdomsminder han indtager en så smuk plads.
Mangen anden kan i den henseende vistnok aflægge et
fyldigere vidnesbyrd end netop jeg, der noget senere end vel nok
de fleste lærte „Fortællingerne“ at kende og i flere henseender
stod på et andet stade end deres forfatter; men der ligger da
også til gengæld i min fulde tilslutning til den tak, som ydes
ham, et vidnesbyrd om, at det ikke er fra en enkelt kreds,
men fra meget forskellige hold, at man er enig i at betragte
hans virksomhed som betydningsfuld og frugtbringende.

Der er i Fredrik Barfods forfatterskab to værker, der for
mig altid har stået som lige vigtige, lige betegnende for hans
personlighed og væsenlig hørende sammen for at danne et
pålideligt billed af manden; det ene af disse er selvfølgelig
„Fortællingerne“, det andet fjerdingårsskriftet „Brage og Idun“.
Alle kender det første, medens vistnok kun få af den yngre
slægt har læst det sidste, — det er jo tidsskrifternes
sædvanlige skæbne.

„Brage og Idun“ og „Fortællingerne“ svarer til tiden før
og tiden efter 1848; der ligger to ting imellem dem: kampen
med Tyskland for at hævde det danske folks uafhængighed,
og rigsforfatningens omdannelse fra kongevælde til folkefrihed,
Dette mellemliggende har sat dybe spor i „Fortællingerne“, som
ikke kendes i tidsskriftet; om end Brage og Idun ingenlunde
her er udstødte af mindernes Valhal, så bærer dog både
harpen og æbleskålen Thors hammermærke.

„Brage og Idun“ tilhørte en fredelig alder; på titelbilledet
ser man de blide guddomme hvilende på sletten i ly af
runestene, Odin og hans vise ravne klæder kongesædet over dem;
kun i randtegningen ses kampene med Midgårdsormen og den
grådige ulv som fjerne fremtidsvarsler. Tidsskriftet har også
et fredeligt indhold, det er rigdommens og frugtbarhedens
Frodefred, som hviler over det.

Tanken om at udgive et fælles-nordisk tidsskrift lå
dengang ligesom i luften; den udtaltes næsten samtidig af flere,
men det var Barfod forbeholdt at føre den ud i livet. En
række af de mest fremragende forfattere kom den unge
ubekendte mand imøde. „De første, jeg spurgte til råds“,
fortæller han i sin første fortale, „var Øhlenschlæger og
Grundtvig, og hos begge fandt jeg en levende interesse for
foretagendet. Grundtvig satte mig i forbindelse med Ingemann,
og Øhlenschlæger med Hauch, og også disse to ædlinger kom
mig imøde med hjertelig velvilje, Hauch med det begejstrede
udbrud: Jeg vilde anse mig uværdig til navn af dansk digter,
hvis jeg ikke efter evne bidrog til Deres plans fremme. Ved
Ingemann bragtes jeg strax i forbindelse med Atterbom og
Beskow, og derpå gennem Atterbom med Geijer —“.

Det var i sommeren 1836; først halvtredje år efter udgik
det første hefte, godt to år efter kom det niende og sidste. Det
samlede sidetal løb neppe op til 3000: „et tidsskrift“, kaldte
udgiveren det senere, „som strax fandt en stor mængde
købere trindt i Norden, hvis antal desuden hurtig voxede, og
som dog måtte standse midt i sit femte bind, fordi det blev
mig økonomisk umuligt at fortsætte det.“

Et mærkeligt vidnesbyrd om det standpunkt, hvorpå den
danske boghandel stod for kun 40 år tilbage i tiden! Det er
vistnok et stort spørgsmål, om nogensinde før eller siden et
nordisk tidsskrift har havt en lignende række forfattere at
opvise som dette, og det er et ligeså stort spørgsmål, om noget
andet tidspunkt i national henseende kan sættes ved siden af
dette, da de første stærke frihedsrørelser gik gennem det danske
folk, medens danskheden i Sønderjylland vågnede af
århundreders dvale. Således som forholdene dengang var, blev
„Brage og Idun“ kun et forsøg, en due udsendt fra arken
over den store vandflod, som havde bedækket Nordens fælles
fortidsminder med glemsel. Men det var en due, som vendte
tilbage med oljebladet.

Det var ikke blot løfter, de store forfattere var villige til
at give, de indfriede dem virkelig; og det var ikke ubetydelige
småting, de lod falde af til tidsskriftet, som det så ofte er
tilfældet, det var værdifulde bidrag, og mangt et berømt digt,
mangen en mindeværdig afhandling så her lyset for første
gang. Af danske digtere træffer vi Øhlenschlæger, Grundtvig,
Heiberg, Hauch, Winther, Blicher, Ploug og Ingemann,
foruden enkelte sange af andre mænd. Af Hauch finder vi de
to ypperlige digte: „Sløret“ og „Gustav Adolf“; af Grundtvig:
„Moders navn er en himmelsk lyd“, „Kongehånd og
folkestemme“, „Er lyset for de lærde blot“; af Blicher: „Søren
Kanne“; af Ploug: „Til Jylland“ og „Dronning Mathilde“; af
Holst: „Når mit øje er lukt“; af Barfod: „I Dybet hamrede
de travle dværge“, o. s. v. Af forfattere i ubunden stil
optrådte H. K. Ørsted (en samtale af „Ånden i naturen“),
Brøndsted, H. N. Clausen, P. K. Kierkegaard, Grundtvig, K.
Paludan-Müller, K. Flor, Fr. Barfod, Fr. Hammerich, Blicher
(„Digterbilled“), Prof. Paulsen („En Slesvigers røst“) o. s. v.

Vore nordiske frænder holdt sig heller ikke hjemme. Af
Nordmænd optrådte digterne Welhaven, Wergeland og A. Munch,
og den senere mangeårige statsminister Stang, der her optrådte
for „statsrådernes deltagelse i stortingets forhandlinger“. Af
Svenskere møder vi Atterbom („Fågel blå“), Strandberg,
Adlersparre, Wieselgren, Agardh, Geijer og Cronholm. Lénstrøm
gav en udsigt over „Finnernes poesi“ der først åbnede denne
rige verden for danske læsere.

Det er dog langt fra, at tidsskriftet ved denne
mangfoldighed af fremragende og vidt forskellige forfattere har fået
præg af noget spredt og sammenbragt, tværtimod; udgiverens
selvstændige personlighed træder stærkt frem, og den kreds,
han nærmest tilhører, giver det i mange måder sit præg. Fr.
Barfod stiftede samtidig med denne literære virksomhed det
„Danske samfund“, som endnu består i København, og det er
bekendt nok, hvor meget det i en række år bidrog til at samle
Grundtvigs venner til en fast sluttet kreds. „Brage og Idun“
var i begyndelsen så at sige dette samfunds „organ“;
Grundtvig, som var dets formand, meddelte her sine taler, der danner
en række ypperlige indlæg for hans betragtning af samfundet,
folkelivet og oplysningssagen, og det var her, han fremsatte
sin bekendte afhandling om „Nordens videnskabelige forening“,
som senere provsten Wieselgren fra svensk side besvarede.
Barfod selv, og med ham især Fr. Hammerich, var den, som
særlig i sine fortaler, afhandlinger og digte gav den
fællesnordiske fædrelandsfølelse sit udtryk. Nordens folkelige enhed,
uden hensyn til den politiske adskillelse, var hos Barfod
genstand for et sandt sværmeri. Han taler om den med
forelskelsens, stundom så at sige med lidenskabens heftighed.
„Jeg tænkte tidlig og silde på Norden“, siger han i sin første
fortale, „og de saligste timer, jeg levede, var dem, i hvilke
det hele Norden stod for mig som en så lykkelig, yndig og
herlig enhed, at enhver tanke, enhver følelse og stræben var
fælles fra Ejderen indtil Vardø, fra Nevastrømmen indtil Stat —“.
Og i våren 1840 skrev han den ypperlige sang: „I dybet
hamrede de travle dværge“, der bryder staven over
Kalmarforeningen, til samme tid som den varsler Nordens enhed,
også i politisk henseende, i de bekendte linjer:

<poem>„Tredelt er Nordens stamme,
men roden er kun én,
og kronens løvtag samler
igen hver stammens gren!“—</poem>

Kong Kristian den ottendes regeringstid, og endnu mere
den tid som fulgte på, gjorde så at sige alle mennesker til
politikere, og også Barfod blev politiker. Han var medlem af
den grundlovgivende rigsforsamling — (dens venstre) — og
han skrev kort efter sine „Fortællinger af fædrelandets historie“.

Begge dele kan godt nævnes i samme åndedræt; thi de
var bårne af samme ånd, „ånden fra 48“. Man kan komme
ind i politiken ad to forskellige veje. Enten kan man få øjet
åbnet for det offenlige livs krav, for frihedens betydning i det
enkelte og hele, eller man kan blive klar over fædrelandets
stilling, de farer som truer det, den opgave der af forsynet er
tildelt det. I første tilfælde vil forfatningen og lovgivningen
blive hovedmålet for ens bestræbelser, og man vil være
tilbøjelig til at arbejde sammen med frihedsmændene i andre
lande, uden hensyn til hvad der ellers kan være folk imellem.
I sidste tilfælde derimod vil folkets selvstændige udvikling og
dets sammenhæng med sin historie være det alt overvejende
hensyn, og det vil være lettere at mødes med „politiske“ end
med nationale modstandere.

Vi har havt og har ikke så få mænd af den første
retning; Fredrik Barfod tilhører med hele sin personlighed den
anden.

Og på samme måde forholder det sig med hans
historieskrivning. Også til denne kan man komme ad to veje. Det
er det videnskabelige emne, som kan fængsle en, den stille
syslen med overleveringen, hvis bearbejdelse kræver tålmod og
skarpsindighed; — det er da mere tilfældigt, at det netop er
historien, som er dens genstand, måske endnu mere tilfældigt,
at det er fædrelandets historie; den ene videnskab rækker den
anden hånden, det ene folk slutter sig til det andet. Men det
kan også være følelsen for fædrelandets lyst og nød, som gør
historikeren til det han er, erkendelsen af, at det folk, han
tilhører, trænger til at se sig selv i spejl i sin fortid, trangen
til selv at fordybe sig i dets historie for at lære det at kende,
således som man ønsker at kende den, man elsker. Ad denne
sidste vej blev Fr. Barfod dansk historieskriver.

„Fortællingerne“ opstod af en omarbejdelse af Ove
Mallings „Store og gode handlinger“, der havde været to
menneskealdres historiske læsebog. Barfod vilde også først og fremmest
fremdrage alt „stort og godt“ af vor historie, alt hvad der
kunde løfte sindet, højne vort blik på tilværelsen, øge vor
kærlighed til fædrenes minde. Men han vilde langt mere; han
vilde også pege på det forfejlede, det vrange, dårskaberne og
de store folkesynder, og han vilde give det hele sin naturlige
sammenhæng efter tidsfølgen. Ved dette store skridt ud over
Malling kom han på højde med sin tids fordringer, og det
lykkedes ham at skrive en bog, der nu i en menneskealder
har hørt til de mest læste og de mest velsignelsesrige for vort
folk og vor folkelighed.

Hvad Barfod skrev var ikke desmindre „Fortællinger af
fædrelandets historie“, ikke nogen Danmarks historie. En
sammenhængende rigs- eller folkehistorie må selvfølgelig være
anlagt på en anden måde, ordnet efter begivenheder, inddelt i
tidsrum med forskelligt særpræg, lige opmærksom på alt hvad
der har havt betydning i folkets udvikling: indre og ydre
tilskikkelser, verdensbegivenheder og tilfældige sammenstød af
omstændigheder og forhold. „Fortællingerne“ derimod tager
sigte på det enkelte, det personlige i historien; de udskiller
det ene fra det andet for at lade hver enkelt komme til sin
ret; hvad det hele taber i sammenhæng og oversigt, vinder
det enkelte i klarhed og styrke.

Denne slags historieskrivning svarede til Fredrik Barfods
egen personlighed og var ingenlunde nogen tilfældig form.
Ejendommelig og udpræget, som han var i tænkesæt, sprog og
udtryksmåde, måtte han foretrække at lægge hovedvægten på
det personlige forhold, i hvert øjeblik ligesom at stå overfor
en enkelt tilsyneladelse i historien, uden at forstyrres af andre
hensyn i fremstilling og bedømmelse af den. Skønt han
tilvisse i høj grad gjorde brug af de videnskabelige hjælpemidler,
var han dog ikke i snævrere forstand videnskabsmand, vilde
ikke være det, eller gælde derfor. Historien var for ham først
og fremmest de henfarne slægters <i>eftermæle</i>, historiefortællingen
en taknemlig <i>ihukommelse</i> af det store og gode og en <i>dom</i>
over det forkastelige. Og dette eftermæle lyder hos Barfod
med en stærk klang. Han yder sin tak i varme og hjertelige
ord, og han udtaler sin dom med myndighed. Det er
„Fortællingernes“ styrke, som det er deres svaghed, at forfatteren
står på sit faste stade, ser på det hele med sine egne øjne
og dømmer en endelig dom. Det har sine misligheder således
overalt at komme til en bestemt opfattelse, ofte på grundlag
af højst mangelfulde og usikre efterretninger, altid under
forudsætning af, at man selv opfatter folkets tarv og tidernes
skiftende opgaver på den ene rette måde; men det giver på
den anden side fremstillingen en ro og ensartethed, billedet en
sluttet sikkerhed, sproget en fyndighed, som fængsler læseren
og efterlader et dybt og varigt indtryk.

Barfods fortællinger er derved blevne hvad man kalder
en „partisk“ fremstilling, de er utvivlsomt fremgåede af en
ensidig opfattelse af vor historie og de hovedkræfter, som har
dannet den, og denne ensidighed har efter sagens natur sat
dybe spor i mangfoldige enkeltheder.

Bogen er et indlæg i vor udvikling, ikke en uvildig dom
over den. Men netop derved er den selv bleven en historisk
begivenhed, et led i vor udvikling, og det skal nok en gang
sandes, at har Fredrik Barfod taget et hårdt tag i de
foregående slægtaldres blødagtige tyskeri, så har han bidraget
mægtigt til at bryde dets åg. Det er jo så, at man kan stirre
så fast på en ting, at billedet i nogen tid følger øjet,
hvorhen det vender sig.

Historieskriveren kan være partisk (forud indtagen) i en
dobbelt retning, i sin dom og i hvad han fremdrager. Har
Barfod selv været for meget med i sin gerning til at kunne
undgå det første, så skal det til hans store ros fremhæves, at
han efter en udstrakt målestok har søgt at undgå det sidste.
Læseren kan indanke forfatterens dom for sin egen; men, vel
at mærke, kun da, når kendsgerningerne selv er fremdragne.
I den henseende har Barfod vist en ofte næsten forbavsende
alsidighed. Krigens og fredens idrætter, „de store følelser“
og de små af verden upåagtede dyder, det borgerlige livs,
kirkens og statens, konstens og videnskabens (alle konstarters
og alle videnskabers) fremragende mænd og kvinder, — alle
har de fundet en ligelig, omhyggelig, varm, åben og sanddru
tolk. I mængden af de medtagne fortællinger sporer man
overalt den flittige samler, i udvalget og anordningen den
samler, der ikke ser på mængden, men på de samlede
enkeltheders værd. — Den tid vil komme, da dette arbejde skal
gøres om igen af en anden slægt, thi ingen arbejder for
evigheden i slige ting; men før nogen fortrøster sig til at tage
fat derpå, være det sagt ham, at det er et arbejde, ingen skal
tro at kunne gå til med „utoede hænder“. —

„Fortællingerne af fædrelandets historie“ er et modstykke
til „Brage og Idum“, det er to sider af en og den samme
personlighed. Tidsskriftet er forfatterens kærlighedserklæring,
fortællingerne er hans fejdebrev. Da den danske folkeskude
under sin svære kamp mod vind og vejr i midten af vort
århundrede forandrede kurs og slog et stærkt slag mod nord,
da var mange gode og ædle kræfter i bevægelse, thi ikke blot
roret skulde lægges om, men også sejlene, de store med de
mindste, skulde rettes derefter; i denne gerning har Fredrik
Barfod sin plads. Det skal da endnu mindes til hans ære, at
først slog han til lyd for de nordiske toner og pegede på det
ny, først derefter stødte han fra på det gamle, der skulde
opgives og forsages. —

Og hermed være han hilset og takket på den dag, da
han fylder „støvets år“!
</chapter>
<chapter name="DEN HISTORISKE UDVIKLING I DANMARK I HENSEENDE TIL „MAGTENS TYNGDEPUNKT“.">
DEN HISTORISKE UDVIKLING I DANMARK I
HENSEENDE TIL „MAGTENS TYNGDEPUNKT“.

Efter et foredrag, holdt i Studenterforeningen
den 16. Februar 1884.

[Dagbladet 24. Febr. 1884.]

Når jeg til emne for det foredrag, som jeg skal have
den ære at holde for Dem iaften, har valgt den politiske
magtfordelings historiske udvikling i vort fædreland, så er det ikke,
fordi jeg tænker på at meddele Dem en række nye
kendsgerninger angående de forskellige omvæltninger, som i tidens løb
har fundet sted herhjemme. De kender tværtimod allesammen
ligeså godt som jeg de hovedtræk i vor historie, som det her
drejer sig om. Det kan kun være min mening til selve
tidsskifterne at knytte nogle bemærkninger og betragtninger,
således som de jo efterhånden må påtrænge sig enhver, der i
åringer sysler med historien, selv om hans vej ikke ligefrem
fører ham til et detailstudium af de enkelte kriser. Efterhånden
får man da et mere selvstændigt syn snart på det ene, snart
på det andet punkt af disse tildragelser, indtil umærkelig
historiens hele Udviklingsgang kommer til at stå i en noget
anden belysning end den, man oprindelig så den i. Hvad der
heri er nyt, og hvad der er gammelt, kan ofte være
vanskeligt at afgøre; men det kan altid have sin betydning, også for
opfattelsen af mangt et nutidsspørgsmål, om muligt at samle
indtrykkene til en helhed.

Ved at se ud over de store forandringer, som i tidens
løb har fundet sted på den politiske magtfordelings område,
må det spørgsmål ganske naturlig frembyde sig: hvad er det
for kræfter, som her har gjort sig gældende; ved hvilke
midler er magten til de forskellige tider bleven vunden, og
hvorledes er det gået til, at den igen er gleden magthaverne
ud af hænderne?

De almindelige, tilsyneladende nærmest liggende
forklaringer forklarer i virkeligheden intet. Krudtets opfindelse, de
stående hære, bogtrykkerkonsten osv., som kaldes til hjælp i
de historiske lærebøger, betyder kun noget for den mest
overfladiske betragtning af de ydre fænomener. Da de selv
kun er magtmidler, kan de selvfølgelig intet forklare om de
kræfter, som tager dem i brug; det, som skulde forklares, er
jo dette, hvorfor netop den eller den stand, den ene eller den
anden faktor i staten eller samfundet forstår at bruge tidens
bedste magtmiddel til at nå sit mål.

Ligeså lidt nytter det at påkalde udviklingen i udlandet
som den formentlige grund til vore omvæltninger. Da vort
land jo heldigvis altid har bevaret sin politiske selvstændighed,
vilde der selvfølgelig kun kunne være tale om en påvirkning
eller et exempel; men dette er dog ikke tilstrækkeligt til at
forklare en helt forandret magtfordeling i samfundet. Selv om
nye faktorer af udlandets exempel kunde opmuntres til at
stræbe efter at gøre sig gældende, så vil dog de ældre, der
sidder inde med magten, ikke af denne grund være villige til
at afgive den. En anden sag er det, at udviklingen i hele
vor verdensdel i mangt et tilfælde kan yderligere tydeliggøre
den i vort fædreland; kun må det huskes, at man ved at
jævnføre den gør opgaven større og mere indviklet, til samme
tid som man gør den fyldigere. Til en løsning af den
bidrager denne jævnførelse derimod ikke i mindste måde.

Når vi da henvender opmærksomheden på vor ældre historie,
så træffer vi som den første store omvæltning den, at den
gamle høvdingevælde brydes af kirken. Det viser sig strax
her, i hvor høj grad vor historiske udvikling hviler på et
nationalt grundlag; thi skønt kirken repræsenterer det mest
almene i hele den evropæiske kultur, så tilegnedes den dog i
Norden og særlig i Danmark med fuld frihed og ud af en
selvstændig tilegnelsesdrift. Den kommer som en ydmyg og
tjenende lære, og dens bærere må i lange tider nøjes med meget
beskedne vilkår. Så bliver den i løbet af et par hundrede
år ikke blot en magt i samfundet, men en så afgørende faktor,
at man vei kan sige, at magtens tyngdepunkt mere end én
gang har ligget hos kirkens mænd.

Det er ingen uberettiget idealistisk opfattelse af historien
at sige, at denne magtstilling er vunden udelukkende ved
åndelige våben. Kirken havde hos os ikke skygge af bistand
udefra; alle de verdslige midler, den fik ihænde, fik den af det
samfund, i hvilket den kom til at indtage en så fremragende
plads. Al den tale om misbrug af tidens overtro, fromme
bedrag osv. er kun udtryk for en fad og åndløs betragtning af
historien, som mangler øje for den sandhed, at virkningen
aldrig er større end årsagen, selv om den kan være mange
gange større end den nærmeste anledning.

Idet kirken arbejdede sig frem i folket, først til dets
omvendelse, derpå til dets altid dybere påvirkning, stillede den
sig og løste den en dobbelt opgave: at bringe den enkelte en
ny kristelig livsanskuelse, ethisk og religiøs, vidt forskellig fra
hedenskabet, og at bringe samfundet en højere kultur, en
mægtig udvidelse i kundskab og en human opfattelse af de
menneskelige vilkår, som stod i stærk modsætning til
hedendommens barbari. Endvidere var det kirkens mænd, som
først gav denne almene kultur sin nationale form og derved
gav folket en selvstændig plads blandt de civiliserede nationer.

Det er ved dette store kulturarbejde, gejstligheden vinder
sin magt i samfundet. Da den først er vunden, kæmpes der
videre med tidens magtmidler for yderligere at befæste den.
Vor historie har endnu neppe ladet denne kamp, i hvilken så
mange udmærkede mænd tog del, vederfares ret. Midlerne
var ikke altid til at forsvare eller dog i høj grad tvetydige;
således især interdiktet, den katholske kirkes visnepolitik, ved
hvilken den for at nå sit mål opgav, hvad der var dens kald
og dens adkomst til at bestå. På dette punkt stansede da
også dens fremvæxt.

Imidlertid kommer der en ny adel op. Vi er ligesom
vidne til dens fødsel i Saxos fortællinger om sin samtid og
den nærmeste fortid. Hvad der kaldte den frem på
skuepladsen, er fædrelandets trængsler udefra, den tilsyneladende
håbløse stilling overfor Vendernes angreb. Almuen vilde og
kunde ikke mere gøre samlet modstand, dens forsvarsevne var
svækket, viljen til at underordne sig en samlet styrelse var
brudt i de langvarige borgerkrige. Da kommer den kongelige
tjenesteadel op; det lykkes ikke blot at redde rigets
selvstændighed, men dets banner føres endog ud over grænserne til
en række sejre og erobringer.

Fra dette øjeblik står de to privilegerede stænder ved
siden af kongedømmet for snart at kappes med det om den
højeste magt, snart i forening med det at udrette store ting.
Den nordiske union er en frugt af et sådant samarbejde;
kronens bærere såvel som den stridbare adel og kirkens mænd
har del i denne bedrift, som i få menneskealdre udrettede
så meget til en varig sammensmeltning af de tre folk, og hvis
frugt i alle tilfælde blev en sammensmeltning af de to. Men
i samme øjeblik begynder også tilbagegangen; i uenigheden
med Erik af Pommern opgiver adelen Sønderjylland for at
opnå retten til at vælge kongen, en overskridelse af magtens
naturlige grænse og en opgivelse af de pligter, som påhvilede
rigets væbnede arm, der, efterhånden som den atter og atter
gentoges, skulde blive spiren til dens undergang.

Den nyere tid har efterhånden ved tre store omvæltninger
enkeltvis brudt middelalderens magtfaktorer, først bispevælden,
derpå adelsvælden, tilsidst den kongelige enevælde. Der er
flere interessante lighedspunkter mellem de tre revolutioner.

Bispemagtens fald 1536 var fremkaldt ved et langt
synderegister. Begge de opgaver, kirken oprindelig havde stillet
sig, var for en stor del gledne ud af dens hænder, det
kristelige var forvansket og forsømt, og i kulturens store arbejde
indtog de kirkelige stormænd en såre beskeden plads. Derimod
var magtbegæret og herskesygen så stor som nogensinde
tilforn; efter Fredrik I's død havde man gjort forsøg på at
holde det gående uden konge, med et rigsråd af bisper og
adelige bispefrænder. Forsøget mislykkedes; grevefejden
hærgede land og rige uden at medføre noget eneste gode, som
man ikke kunde have opnået uden den; dermed var bægeret
bragt til at løbe over.

Det er i den nyeste tid blevet fremsat og med stor
dygtighed forsvaret, at omvæltningen 1536 skulde have væsenlig
samme betydning som den 1660, en direkte udvidelse af
kongens magt. Dette kan jeg for mit vedkommende ikke gå ind
på; de to omvæltninger stiller sig for mig som væsenlig
forskellige, ligesom de hver for sig er forskellige fra den i 1848.
Vistnok forholder det sig således, at kronen fra 1536 fik
betydelig større indtægter, og at statsmagten i det hele
udvidedes; men den politiske grundordning vedblev dog at være
denne, at rigsrådet i forening med kongen var ihændehaver af
denne statsmagt, ligesom det jo mislykkedes hos os, hvad der
skete i Sverig, at indføre kronens arvelighed. Selve det
officielle udtryk for statsmagten „kronen og riget“ betegner det,
thi „kronen“ er kongen, men „riget“ er rådet. At bisperne
var fjernede fra dette, kunde umulig andet end styrke adelen
som stand.

Den periode, som nu følger, 1536—1660, har sin store
interesse, forsåvidt som den viser os en protestantisk adel,
der til sin egen nedarvede magt overtager en broderlod af
prælaternes rettigheder og forpligtelser. Det skal heller ikke
negtes, at vor adel i et par menneskealdre viste sig denne
stilling voxen. Medens den selv går i spidsen i tidens
alvorlige religiøse og sædelige vækkelse, tager den sig tillige af de
humane formål, oprettelsen af skoler og hospitaler, og den
bringer rigelige ofre for videnskaben og den nationale kultur.
Valpladserne i Sverig og i Skåne bærer vidne om dens mod;
rigets anseelse og blomstrende forfatning ved det nye
århundredes begyndelse er dens værk.

Men så kommer tilbagegangen. Talrige adelsslægter var
ved den nye tids begyndelse sunkne ned til bondekår, eller de
var gåede ind i præstegårde og købstadhuse; men i dette
tidsrum dør ikke færre end 70 af de tilbageblevne slægter ud.
Hvor blev de af? Nogle udsluktes på valpladserne i den blodige
syvårskrig, men mange flere sygnede hen i vellevned; de unge
mænd kom ikke tilbage fra den lange udenlandsrejse, de faldt
i tvekamp eller bukkede under for udsvævelser, eller de døde
længe før tiden som følge af et uvirksomt og overdådigt,
åndsforladt liv.

Efterhånden mærkes det på alle forhold, at adelen ikke
mere er sin opgave voxen. Der er i Kristian IV's tid en
kendelig tilbagegang i alle retninger, selv krigene føres ikke
med den tidligere bravur. Der gøres intet forsøg på ved
optagelse af nye slægter at sikre standens fremtid. De
frygtelige erfaringer, som Tyskland må gøre i trediveårskrigen, og
Sverigs samtidige magtudfoldelse går sporløse hen over den.
Så kommer katastrofen i krigen med Karl Gustav.

Enevældens indførelse 1660 er en ligeså mærkværdig
omvæltning som den 1536. Ved denne brød man med en
samfundsorden, som fra umindelige tider havde været anset for
kulturens eneste mulige form, ved hin kuldkastede man
århundreders bestræbelser for ved skriftlige forpligtelser at
begrænse kongemagten.

Selve kongemagtens historie hører til vor nationale
udviklings masrkeligste og interessanteste fænomener. Den oplever
og overlever alle magtsvingninger; smidig som ingen anden
faktor i samfundet bøjer den sig efter de skiftende forhold og
fører stadig påny an i udviklingen. Kirkens sag fremmes af
kongeslægten lige indtil det personlige martyrium; Valdemarerne
går i spidsen i kampen mod Vender og Tyskere; Margrete
grundlægger unionen, Kristian III gennemfører reformationen. Det
er de konger, som har øje for tidens ideer, der mindes og
hvis navne forherliges, selv om de ikke hører til de personlig
fremragende. Fra den tidlige middelalder af har man derfor
anset det for nødvendigt at sætte faste grænser for denne
højeste samfundsmagt. Kongerne må strax ved tiltrædelsen
indgå en håndfæstning, sigtende til at umuliggøre de misbrug
af magten, som faktisk fandt sted. Ved at læse disse
håndfæstninger får man et stærkt indtryk af magtens begrænsning;
man lader så let ude af betragtning, at kongedømmet i sig
selv, blot ved at bestå med tusindårig hævd, havde en
avtoritet, som giver sig vidnesbyrd på hvert blad i vor historie.
Først efterhånden var det lykkedes imod kronens bærere at
opstille selvstændige organer for den ved håndfæstningen
hjemlede delagtighed i regeringen.

Det er da en mærkelig omskiftelse, når dette kongedømme,
hvis betydning forhen var førerskabet, pludselig skal blive
enerådende; når det skal opgive sin gennem århundreder
hævdede bevægelighed for at blive det faste punkt, hvorom alting
drejer sig. Det bliver derved noget helt andet, end det hidtil
har været, og det er ikke helt uden føje, når man ofte har
fremsat det spørgsmål, om ikke enevældens indførelse er tegn
på en stor national svækkelse og opløsning.

Hvis den betragtning, jeg har anlagt på de foregående
magtskifter, er rigtig, må dette spørgsmål imidlertid besvares
med et nej. Således som enevælden kommer til os, er den
et naturligt udviklingsled og en historisk berettiget form. Der
forelå nemlig dengang uafviselige fordringer, som intet lag i
det daværende samfund kunde gøre fyldest. Adelen havde på
alle punkter svigtet de opgaver, som de privilegerede stænder
her og andetsteds havde påtaget sig som adkomst for deres
privilegier, og ingen af de ufrie stænder var istand til ene
eller i fællesskab med andre at løse dem. Kongemagten havde
derimod forberedt sig på det og lagt deres løsning tilrette.
Deraf må Kristian IV's mærkelige popularitet forklares, at
han for den almindelige bevidsthed stod som bærer for
fædrelandets ære og regeringens avtoritet. Han var en tapper
hærfører, en forsynlig husholder og en gavmild befordrer af de
nærmest liggende humane og kulturfremmende foretagender.
Hans søn fortsatte på samme vej, med større kraft og
klogskab. Hans personlige tapperhed og patriotisme stak af mod
adelens ligegyldighed, tildels fejghed.

Må det således siges, at omvæltningen 1660 havde sin
naturlige forudsætning og en forberedelse af samme art som
de foregående, så må det tillige indrømmes, at den ligesom
disse holdt sine løfter.

Først og fremmest skaffede den landet et tidssvarende
værn. Adelen havde skammelig forsømt både hæren og
fæstningerne, og det var kong Kristian IV's fortjeneste, at ikke
flåden havde lidt samme skæbne. Da vi næste gang mødtes
med de svenske, var vi dem igen voxne som i det foregående
århundrede, og Danmarks stærkt medtagne våbenære hævede
sig igen i løbet af de følgende menneskealdre. Det var ej
heller hensigtsløse krige, som blev førte. Den opgave, som
adelen havde svigtet i det 15. århundrede, Sønderjyllands
generhvervelse, blev optagen påny og med store opofrelser ført
til en løsning. Endvidere blev det skrigende misforhold i
adelens samfundsstilling lidt efter lidt udjævnet; lighed for
loven, lighed i byrder og lighed i adgang til statens embeder
blev om ikke gennemført, så dog ført et afgørende skridt frem.
Ligheden mellem kronens lande var også et af de formål,
enevælden havde forud for adelsvælden. Norge var et yderst
forsømt tilbehør til kronen; kun Kristian IV havde også i den
henseende været banebrydende for en ny tid. Efter 1660 blev
det anderledes, og dette tidspunkt er såvel for Norge som for
Sønderjylland et glædeligt vendepunkt.

Det følgende århundrede fortsatte gradvis og langsomt
dette udjævnende arbejde i samfundet. Holbergs optræden og
den derefter følgende nationale literaturudvikling gav samfundet
et væsenlig demokratisk præg, og bondens frigørelse afsluttede
foreløbig hele denne proces. Uden enevælden vilde den ikke
kunne have havt denne fremgang.

Men var der således ved absolutismen opnået store
resultater, så var de også dyrekøbte; hele det offenlige liv var
ødelagt, folkets selvfølelse undergravet, ansvarsbevidstheden
brudt. Det personlige regimentes skyggesider, skinsyge,
smålighed og usikkerhed, var trådte klart for dagen; kongeslægten
selv var bleven enerveret og ifærd med at dø ud. Dertil kom,
at de opgaver, som engang var bleven løste efter tidens
lejlighed, stadig påny krævede arbejde og udvikling, uden at
statsformerne her mere kunde slå til. Lighedsbestræbelserne
måtte strande på umuligheden af at nå til fuldt uafhængige
domstole, upartiskhed i embeders besættelse, offenlighed i
Statshusholdningen. Norge var tabt ved en uklog politik, og
Sønderjyllands tilknytning var sket, uden at der toges hensyn
til landets befolkning og uden at den række begivenheder og
forhandlinger, ved hvilke den var fuldbyrdet, var blevne
offen-lighedens ejendom. Da spørgsmålet igen blev rejst, savnede
selve regeringen det fornødne kendskab til det.

Det er derfor neppe for meget sagt, når man har påstået,
at enevælden i Marts 1848 var fuldstændig kørt fast. Den
rådede hverken over de nødvendige midler eller over de evner
og den energi, som forholdene udkrævede, og dette var ikke
personernes, men institutionernes skyld. Det var da en lykke,
at der stod en ny slægt rede til at overtage ansvaret for et
nyt fuldstændigt brud i vor politiske udvikling. Det var den
rige åndelige bevægelse fra århundredets begyndelse og
længere tilbage fra forrige århundrede, som nu havde skabt en
samfundsmagt, stærk nok til i det yderste øjeblik at vende
den strøm, som ellers ufejlbarlig vilde have skyllet det
selvstændige danske rige bort. Den slesvigholstenske bevægelse
overraskedes ved her at møde en uventet modstand, netop som
den troede at være vis på sejren. Men denne modstand og
de store ofre, som den krævede, flyttede atter magtens
tyngdepunkt fra kongens person til forfatningen.

Der er ofte blevet doleret over, at de politiske
omvæltninger hos os er komne så bratte og uforberedte, både 1536,
1660 og 1848; man er gået fra den ene yderlighed til den
anden. Det må nu vistnok indrømmes, at der er noget
nationalkarakteristisk i denne revolutionsmåde, når det har
gentaget sig tre gange, at en fuldstændig omdannelse af hele den
politiske magtstilling har fundet sted uden blodsudgydelse og
uden påfølgende reaktion. Men om dette just vidner om en
særlig resolut eller vel endog revolutionær karakter, er vistnok
et stort spørgsmål. Man kunde snarere fristes til den
forklaring, at vor folkekarakter er tilbøjelig til at lade det bestående
i fred, sålænge det på nogen mulig måde kan gå an, og at
det først er den absolute nødvendighed af at hidføre nye
betingelser for staten og samfundet, som kan fremkalde en
omvæltning. I den henseende er det jo også mærkeligt, at de
tre revolutioner er foregåede i umiddelbar forbindelse med
farlige og blodige krige, som blottede rigets store brøst.

Men før man fælder en endelig dom om grunden til de
omtalte krisers pludselighed, var det dog vel værd at
undersøge, om den er fuldt historisk. Jeg må sige, at jeg nærer
en stærk tvivl derom. Bruddet 1536 var alt antydet i
Kristian II's hele regering og forberedt af Fredrik I; det havde
sit forbilled i hertugdømmernes udvikling, som i så mange
måder i Oldenborgernes tid fik indflydelse på kongeriget. Hvad
der skete 1660 havde alt tildels været påtænkt 1645, og hele
Fredrik III's regering pegede i den retning. Og på samme
måde gælder dette om magtskiftet 1848. Forfatningslivets
udvikling er hos os ikke en måneds eller et års, men en hel
menneskealders arbejde. Det begynder i virkeligheden med
året 1831 og afsluttes først 1866. Først kom stændertiden
med sine erfaringer, sine drøftelser og sine forsøg. Der
udvikledes en presse, man prøvede foreningslivet, lovgivningen
blev genstand for officiel forhandling mellem regeringen og
valgte repræsentanter, Statshusholdningen blev fremdragen for
offenligheden. Der dannede sig et politisk parti, hvis
program var tilvejebringelsen af en forfatning, og dennes indhold
drøftedes i åringer mellem mænd af høj begavelse og med
nøje kendskab til andre landes erfaringer. Så kom de
grundlovgivende forhandlinger, som varede over et år i pressen og
rigsforsamlingen; to ministerier og alt, hvad landet kunde
opbyde af politisk indsigt, arbejdede sammen. Men ikke nok
hermed. Begivenhederne førte det med sig, at man kort efter
måtte gentage forhandlingerne på et nyt grundlag. Man fik
et rigsråd med kongevalg, derpå et andet med kongevalg,
indirekte valg og valgcensus; endelig et tredje med to kamre,
det ene med kongevalg og census, det andet med almindelig
valgret. Først efterat alle disse erfaringer var gjorte,
afsluttedes det hele med drøftelsen af et endeligt kompromis og
vedtagelsen af vor nugældende forfatning.

Forholdet er altså så langt fra dette, at den nyere
konstitutionelle statsform er et hastværksarbejde, at den
tværtimod må siges at være frugten af en hel menneskealders
forhandlinger og erfaringer. Alle faktorer i statslivet, som
overhoved formåede at gøre sig gældende, droges efterhånden
med ind i arbejdet og fik deres del i dets endelige form. Og
da vi nu vel må indrømme, at denne menneskealder, hvilke
mangler den end kan have havt, var i besiddelse af et højt
mål af intelligens, en patriotisme, som eftertiden sikkert ikke
har overgået, og en karakterstyrke, som gav sig vidnesbyrd i
to krige, så er det dog vistnok alt for dristigt nu at bryde
staven over dens arbejde. At der ovenpå den grundlovgivende
er fulgt en grundlovfortolkende menneskealder, at denne må
harve, hvad hin har pløjet, det er neppe synderlig
foruroligende. Men besynderligt er det nu, så kort efter, at se de
historiske kendsgerninger så ilde medhandlede, som det ofte
er tilfældet, så det snart fuldstændig glemmes, i hvilken
redningsløs tilstand kongedømmet var stedt 1848, snart lades
ude af betragtning, hvor dybe rødder det alligevel få år efter
viste sig at have. Udviklingen har jo i virkeligheden været
denne, at der ved oprørets udbrud intet andet valg var end
at påkalde nationens frie tilslutning til forsvar for kronen, —
i modsat tilfælde var enten den ene eller den anden af dem
gået til grunde; men at kongedømmet derefter ved resolut at
stille sig i spidsen for den nationale sag genvandt sin
historiske prestige og med fuld selvstændighed kunde skabe et
nyt udgangspunkt for forfatningssagen.

Når jeg må opfatte den historiske side af sagen således,
så vil mine ærede tilhørere kunne forstå, at jeg ser temmelig
optimistisk på vor politiske forfatning. Ved nemlig at
sammenligne dens tilblivelse med vore tidligere magtskifter finder
jeg, at den har de samme dybe forudsætninger, den samme
berettigelse og en lignende naturlig udvikling. Den vil
derfor forhåbenlig også, når dens kritiske ungdomsalder er vel
overstået, kunne opfylde en lignende bestemmelse, nemlig den
at lægge magtens tyngdepunkt der, hvor arbejdet for folkets
opgaver som folk udføres. Dette skal efter forfatningen ikke
være et enkelt samfundslag eller — hvad det moderne
politiske liv sætter istedetfor — et enkelt parti; thi folkets
opgaver er jo mangehånde, både materielle, nationale, humane
og moralske. Det parti, der søger at forrykke denne
forfatningens grundtanke ved kun at efterstræbe magten for at
fremme sine særinteresser, vil aldrig kunne nå eller dog aldrig
bevare den. Den, der vil danne sig en mening om, hvorhen
magten varig vil flytte sit tyngdepunkt, ikke som et fast,
urokkeligt tilbehør til et vist parti eller visse personer, men
med den frie bevægelse og de svingninger, som er
ejendommelige for enhver levende organisme, — han må nøje
vogte på, i hvilke kredse det værdifuldeste arbejde for vort
samfund udføres, hvor folkets sande interesser fremmes, hvor
tidens ideer udformes i størst rigdom og til den fyldigste
frugtbargør els e; thi dér forberedes også vor fremtid.
</chapter>
<chapter name="ET PAR ORD I STRIDEN MELLEM HR. H. OG HR. KLINT.">
ET PAR ORD I STRIDEN MELLEM HR. H. OG
HR. KLINT.

(1887.)

[Tidens Strøm 7. Januar 1887.]

Ved et af de bekendte Hippodrommøder i 1848 hændte
det, at man i en pavse mellem to af de indholdsvægtige taler
som folkets ledere her fremførte, hørte en spæd røst fra
forsamlingen, som sagde: „Må en mand af folket sige et par
ord?“ Det var en bekendt lille boghandler, som ytrede dette
beskedne ønske, men det blev neppe opfyldt, da mænd af
langt større vægt troede at måtte lægge beslag på den
offenlige, opmærksomhed i disse historiske øjeblikke.

Når undertegnede tillader sig at minde Dem, hr. redaktør,
om dette optrin, så er det, fordi jeg agter at gentage denne
herres henstilling: „Må en mand af folket sige et par ord?“
— nemlig i striden mellem hr. H. og hr. Klint. Min
berettigelse til i dette tilfælde at kalde mig „en mand af folket“
søger jeg deri, at jeg ikke vil kunne tale på noget partis
vegne, at ingen anden end jeg selv vil føle sig bunden ved
hvad jeg siger, og at alle, som véd besked om partiforholdene
— og det véd sagtens alle politikere i denne tid —, vil
kunne sige sig selv, at det ikke har hensyn til valgene.
Jeg vover derfor heller ikke at smykke mig med et anonymt
mærke eller et psevdonymt navn; thi derved vilde det jo få
udseende af, at jeg hørte til dem, som kan lade handling
følge på ordet, som har indflydelse i en eller anden kreds
eller dog taler på manges vegne, medens enhver, når han ser
det virkelige navn, vil være på det rene med, at det kun er
enkeltmands ord uden anden vægt end den, læseren i sin
velvilje vil tillægge dem. Min adkomst til overhoved som mand
af folket at „sige nogle ord“ i denne sag er da også kun den,
at diskussionen er kommen ind på det historisk-nationale
område, et område, på hvilket jeg føler mig hjemme som den,
der i det meste af en menneskealder, i dybt rodfæstet tillid
til det danske folks og ikke mindst den danske bondes evne
og vilje til vedblivende at leve sit eget liv, har syslet med
vort folkelivs vilkår gennem tiderne og søgt „at se sandheden
i øjnene“ med hensyn til dets fremtidsudsigter. Men om denne
min adkomst vil blive tagen for god, kan jeg ikke vide.

Jeg skal ikke fordybe mig i hr. H.'s løjerlige forestillinger
om liberalismens vilkår i fyrrerne og sammenstillingen af
akademikernes virksomhed dengang og nu, men i den anledning
kun tillade mig at gentage, hvad jeg engang har ytret om et
lignende forhold: „Der er noget mistrøstende og ydmygende i
den tanke, at det synes uadskilleligt fra enhver vågnende trang
til ny udvikling at undervurdere, ja helt at underkende den
tidligeres berettigelse, at bryde staven over alt, hvad der har
stået i forbindelse med den og fremmet dens tarv; det er som
om den ene slægt ikke kunde, som man siger, stå på den
andens skuldre uden tillige at træde på dens nakke og dens
hjerte.“ Men jeg skal holde mig til, hvad hr. H. spottende
kalder vor „militære opgave“.

Denne „militære opgave“ skal nemlig være skyld i al vor
ulykke, idetmindste i dette århundrede. Lad os se, hvorledes
hr. H. fører beviset.

Det var da først vor „militære opgave“ at have en stor
flåde, og denne flåde hidførte efter hans mening
bombardementet i 1807 og krigen til 1814. Hvorledes forholder det
sig nu med denne store flåde? Man har hidtil antaget, at det
var den, som skaffede os fred i det meste af et århundrede,
så den vanskelig sammensatte dansk-norsk-holstenske stat
oplevede og overlevede Polens delinger såvel som Sverigs og
Østrigs landetab. Eller var det måske et „blomstrende
nationallivs almindelige anerkendelse“ (i Fredrik V's tid), som
førte til dette gavnlige resultat? Og dette tidsrum har da
tillige ført beviset for, at besiddelsen af et betryggende værn
ingenlunde indeholder en overvældende fristelse til at kaste
sig ind i eventyrlige foretagender; danske statsmænd undlod
viselig at misbruge Sverigs afmagt endog blot til at tage
gammeldanske lande tilbage, fordi de vitterlig var nationalt
tabte, og de brogede forhold i Nordtyskland førte ikke til de
svageste forsøg på at forøge kronens ejendomme i det
søndersplittede rige. Overalt berømmedes derfor den højsindede,
mådeholdne og værdige politik, der stod bagved de ikke ringe
stridskræfter, Danmark rådede over.

Så var det 1807. Det er mindst den 1807de gang, når
hr. H. underkaster Fredrik VI's politik i dette år en skarp
kritik. Det blev sagt samtidig, og det er gentaget atter og
atter, både herhjemme og i udlandet, at det var en tåbelighed,
som dengang blev begået, og at hele krigen med England
kunde og burde være undgået. Men det gode råd fra nutiden,
at vi fremdeles skulde have bevaret vor nevtralitet, kan ikke
bruges; thi det blev som bekendt forsøgt og forkastet af dem,
som kunde sige, hvorledes det skulde være, selve de
krigsførende stormagter. Men, mener hr. H., vi burde ikke havt
den store flåde; da krigen i Evropa antog så uhyre
dimensioner, skulde vi altså have opgivet det værn, som havde været
vor støtte i det foregående århundrede. Var det moralsk
muligt efter slaget på Reden at opgive orlogsflåden? Og hvad
vilde det have nyttet? Kan nogen i alvor tro, at et værgeløst,
i krigen af stormagterne okkuperet land vilde være blevet
genoprettet som selvstændigt rige på Wienerkongressen? Det vilde
ufejlbarlig være bleven delt mellem Preussen og Bernadotte.
Hvad mener hr. H. så om 1848? Fik vi også dengang
krig, fordi vi „slog på sværdet“, fordi vi troede at have en
„militær opgave“? Alle véd, at lige det modsatte var tilfældet.
Man tiltroede os ikke mod og evne til at forsvare vor ret,
derfor væltede man sig over os. Vor modstand kom uventet,
men det var den, som reddede os. Uden modstand dengang,
uden krigen 1848—50, vilde vi nu have været et forsmædelig
lemlæstet, tilsideskudt, helt eller delvis i Tyskland indlemmet
folk, uden selvagtelse og uden fremtid. Man huske på,
hvorledes påstanden om vor ynkelighed og om halvøens urgamle
tyskhed dengang var i kurs; tror man i alvor, at den vilde
være bleven taget tilbage uden vor håndgribelige protest? Den
vilde selvfølgelig være skreden frem fra Jylland til øerne og
videre nord på. Man må være blind for de virkelige forhold
i historien, når man tror, at „et blomstrende nationallivs
almindelige anerkendelse“ har noget at betyde, når en så
væsenlig side af nationallivet som viljen og evnen til at forsvare
sin ret og sin ære mangler.

Og endelig i 1864. Også her er kritiken af „vor
politik“ hørt før; men hvorledes man end opfatter den, vil dog
ingen kunne tro, at vi ved at vige tilbage for Preussens og
Østrigs fordring på at tage Sønderjylland „i pant“ skulde
have undgået dets tab. Nej, vi vilde have sparet mange
menneskeliv og mange penge, men landet havde vi tabt
alligevel og, vel at mærke, befolkningen med. Thi hr. H. må have
meget uklare og meget urigtige forestillinger om de danske
Sønderjyder, hvis han tror, at det i første linje er det
blomstrende nationalliv, som knytter dem til Danmark. Nej, det
er den personlige kærlighed til et personligt folk, som her er
bindemidlet; det er blodet på vore valpladser, som har været
og endnu bestandig for dem er fremfor alt andet det stærke
vidnesbyrd om Danmarks ret; thi, som der står på de faldnes
grave: „Ingen haver større kærlighed end den, som giver sit
liv for sine brødre“. Måske er dette ulogisk og umoderne,
men det har været således fra folkenes ophav, og det vil
vedblive at være så, indtil folkene ophører at være til.

Hvorledes hr. H. kan komme til at påberåbe sig
historiens vidnesbyrd i Evropa for sin theori om „nationalitetens“
evne til at træde istedet for det personlige forsvar, er
vanskeligt at fatte. Hvorledes vilde Evropa være kommen bort fra
det „romerske rige“, Napoleon dannede, uden væbnet
modstand? Hvorledes er i vor tid Italien blevet og forblevet enigt
og frit? Hvorfor blev Grækenland, Serbien og Bulgarien
selvstændige? Hvorledes er det muligt, at Montenegro har hævdet
sin frihed og sin religion gennem århundreder? Det er ved til
rette tid „at slå på sværdet“, efter at have overbevist al
verden om, at det vil blive draget, når øjeblikket er der, at
man hidtil i Evropa har kunnet leve sit liv i fred. Og når
Irland engang bliver selvstændigt i sin forbindelse med
England, er det desværre så lidt sit „blomstrende nationalliv“,
det skyldes — thi et sådant er slet ikke til —, at det
tværtimod bliver en række blodige forbrydelser, hvis kilde man
mistvivler om at kunne tilstoppe uden gennemgribende
forandringer.

Hvert led i disse antydninger af historiske forhold kunde
og burde selvfølgelig udvikles i stor udførlighed, hvis der
kunde være tale om sligt på dette sted. For den kyndige
læser vil det imidlertid være nok at have mindet om
tilstrækkelig bekendte tildragelser og forhold. Mig er det om at gøre
ikke at gøre den sag, som jeg anser for et stort og vigtigt
nationalanliggende, en bjørnetjeneste ved kun at fordybe mig
i historiske undersøgelser, nu da jeg engang har troet at burde
bede om ordet, og derved måske give det udseende af, at jeg
ikke har gjort mig selv rede for betydningen af de andre
betænkeligheder, som hr. H. fremfører imod vort fremtidige værn.

Her er det da især påfaldende at se den påstand fremsat
og fremhævet, at „Danmark uden sammenligning er det land
i Evropa, som er allerugunstigst stillet i militært forsvar“.
Det udføres videre ved en modsætning til Hollands
oversvømmelser og andre landes bjerge og floder. Det synes virkelig
at være forfatterens alvor; men hvorledes er det muligt, at
det kan være det? Er det en dialektisk underfundighed,
hvorved forsvaret af vort landområde forbyttes med forsvaret af
vor tilværelse? Det er da en afgjort sag, at vi sjeldent har
kunnet forsvare hele territoriet, medens det er ligeså vist, at
vi er gået ud af svære kampe uden at miste en fodsbred jord.
Andre små magter er stillede på samme måde; hverken
Holland eller Belgien kan tænke på at hindre en fjende i at
besætte det meste af landet, man må nøjes med at forsvare en
del, stor eller lille, men stor og vigtig nok til, at denne del
kan siges for en tid at være det hele. Og skulde da
forsvaret af en sådan del være vanskeligere i Danmark end i de
andre lande? Til at godtgøre dette skal der i virkeligheden
langt mere end „et blik på kortet“, der må fremføres grunde,
som har noget på sig; „et blik på kortet“ vil sige, at vi er
særdeles heldig stillede, og tusind års uafhængighed er et
vidnesbyrd for, at sådan forholder det sig, medens ingen
„floder, bjerge eller oversvømmelser“ har kunnet hindre f. ex.
Nederlandenes eller Italiens underkuelse og mishandling
gennem slægtaldre.

I modsætning til de materielle våbens formentlige
håbløshed udtaler hr. H. sin store tillid til de åndelige våbens
sejrsæle kraft. Ingen vil bemægtige sig os, mener han, fordi
vi vil blive en <i>ufordøjelig</i> del af et større statslegeme; vor
indlemmelse vil volde <i>besvær og bekostninger</i>, ingen stormagt
vil „spidse munden efter os“ „i en tid, hvor verden genlyder
af de <i>genvordigheder</i>, England har med Irland, Tyskland med
sine Polakker, Franskmænd og Danske“. Denne tale står
virkeligheden ligeså fjern som de historiske tilbageblik. Vil
en stormagt tilegne sig en mindre, uafhængig stat, så plejer
det at være for at skaffe sig bedre grænser og deraf følgende
større tryghed samt forøgede skatter og forøget mandskab.
Hvilke genvordigheder har nu Tyskland i den henseende af
de erobrede lande? Man hører aldrig om skattenægtelser eller
om vægring ved at slås, når man engang er i trøjen, ligesom
Metz, Strassburg, Kiel og Posen er netop de våbenpladser,
Preussen ønsker. „Genvordigheder“ og „besvær“ har enhver
regering og det af så mange arter, at ingen statsmand i vor
tid tager sig det videre nær, om der er lidt mere eller mindre.
Man begynder først at regne med de størrelser, når det går
til håndgribeligheder, som i Irland, altså netop der, hvor hr.
H. ikke vil komme. Nej, lad os ikke prise de overvundnes
lod; det hedder nu som i Romernes tid: „Ve de besejrede!“

Hvad skal nemlig henvisningen til Sønderjylland og dettes
blomstrende danskhed? Ingen vil mistænke mig for at ville gå
mine særlige landsmænd for nær, men ingen af disse vil heller
forarges, når jeg siger, at deres modstand mod fortyskningen
kun er mulig, fordi Danmark er et selvstændigt rige, på hvis
fremtid de tror. Men deraf følger, at man ikke tør slutte fra,
hvad der nu sker, til hvad der vil indtræde, om den
forfærdelige ulykke traf os, at vor selvstændighed gik tabt. Når først
vor fortrinlig beliggende hovedstad er bleven en våbenplads
og en handelsplads af første rang i en stormagts hænder, når
den kosmopolitiske del af vor dannelse har forsonet sig med
de nye forhold og søger at skaffe dem indgang med de samme
betragtninger, der har bragt så store strækninger i
Sønderjylland til at glemme sin fortid, — da vil det komme an på,
om de mænd, der nu vil lægge hele forsvaret over i den
fredelige udvikling af vor nationalitet, er rede til at tage kampen
op og i lange år og i trange kår at vise den „kærlighedens
trods“, som da vil være vort eneste våben. Jeg frygter for,
at mange da vil savnes i vore rækker, og at der vil blive
tomt omkring den gamle fane, når dens tegn for hver den,
som bærer det, bliver et trældomsmærke, der stænger ude fra
vejen til ros og magt.

Hvorledes vort forsvar skal ordnes, derom skal jeg ikke
udtale nogen mening; meget af hvad „de sagkyndige“
foreslår, forekommer mig slående rigtigt og overbevisende, andet
kan jeg ikke billige; men i én henseende er der for mig ingen
tvivl, ja, jeg fatter end ikke andres tvivl herom: at vi bør
indrette os på et virkeligt forsvar, på en kamp for vor
Selvstændighed — så virkningsfuld, så udholdende og så
hensynsløs, som det på nogen måde er foreneligt med vore andre
formål som folk og rige.

Jeg gentager, at jeg her kun taler som „en mand af
folket“, uden partiforbindelser og uden partiinteresser; men er
det lykkedes mig, som man har sagt, som historisk forfatter
at vinde indgang og tillid hos danske mænd og kvinder, da
beder jeg alle disse venner vel betænke, at det i denne sag
gælder vort dyrebareste anliggende, vor egen og vore børns
fremtid. Det er vel så, at krig og kamp er en ond ting og
en grim ting, og at vi intet bedre ønsker, end at den skulde
ophøre; men som vi må tage sygdom og al anden sorg, når
den gives os, således råder ikke vi, men stærkere magter for
de vilkår, under hvilke folkenes liv skal føres. Og her er det
da så, at den, der vil leve et selvstændigt og frit liv, må
være rede til at forsvare det og hævde det med sit liv og
blod. Ingen dansk mand bør derfor lytte til den tale, at det
skal opsættes til „roligere tider“ at drøfte vort forsvar, og at
„det spørgsmål må forlanges uddebatteret til de mindste
enkeltheder: kan vi overhoved forsvare vort land?“ Hvis denne
tale ikke er fremsat i øjeblikkets politiske ophidselse, men er
udtryk for en fattet beslutning, da skal det siges, at den
bryder staven over det danske folks fortid og opgiver dets
fremtid.

Man har sagt, at den yngre slægt i Danmark i 1864 blev
befriet for skæbnesvangre illusioner, deriblandt også den, at vi
kan forsvare os, og at den er på det rene med, at Danmarks
dage er talte, dersom vi vover igen at tage våben i hånd.
Dette skal med Guds hjælp vise sig at være en grov
vildfarelse. Vel har de store omvæltninger i og efter 1864 vist
os, at meget af det, vi forhen anså for sikkert og urokkeligt,
var bygget på sand; men vi har lært meget mere end det; vi
har set, at ikke blot det fuldblodige håb har sine skuffende
drømme, men at også mistvivlens blodløshed har sine sygelige
syner. Har de sidste 20 års historie lært os noget, da må
det vel være dette, at ingen dødelig kan læse fremtidens skrift,
og at ingen kan have en begrundet mening om, hvad der
bliver det afgørende, når den dag kommer, da vort folk skal
vejes og dets skæbne afgøres. Det er tilvisse muligt, at der
forestår os tilskikkelser, så overvældende, at ingen anstrængelse
fra vor side vil være istand til at redde vor selvstændighed;
det er også tænkeligt, at alt vil forme sig så heldigt og let
for os, at ingen overhængende fare truer; men det er dog,
såvidt mennesker kan skønne, langt sandsynligere, at det vil
gå i fremtiden som hidtil, at vi selv vil få en væsenlig del i
afgørelsen, og at vor vilje til eller vor vægring ved at bringe
de ofre, som udkræves, vil blive det lod, som bringer
vægtskålen i verdensstyrelsens hånd til at synke.
</chapter>
<chapter name="OM „KORTFATTET SØNDERJYLLANDS HISTORIE TIL SKOLEBRUG“ AF H. JACOBSEN.">
OM „KORTFATTET SØNDERJYLLANDS
HISTORIE TIL SKOLEBRUG“ AF H. JACOBSEN.

(1887.)

[Vort Forsvar Nr. 171, 10. Juli 1887]

Til den anbefaling af lærer H. Jacobsens „Kortfattede
Sønderjyllands historie“, der indeholdes i ovenstående
indsendte stykke såvel som i hr. student Madsen-Hindsholms
„forslag“ i forrige nummer af „Vort forsvar“, kan undertegnede
i det væsenlige slutte sig. Det er glædeligt at se, at den
tanke dog ikke endnu er helt uddød, at Sønderjyllands
mærkelige og sørgelige historie har sin store betydning for os både
nu og i fremtiden, og at der bør sørges for, at den opvoxende
slægt gøres bekendt med den, ja får dens hovedtræk
uudslettelig indprentede i bevidstheden. Den foreliggende bog vil
i så henseende kunne gøre god nytte; som det er det ene
rigtige, lægger den hovedvægten på den nyere tid og
fremdrager, hvad der især egner sig til at gøre indtryk på de
unge og vække sansen for de sidste slægters livsgerning.

Jeg tør dog ej heller lade uomtalt, hvad der har stødt mig i
hr. Jacobsens fremstilling af den nationale kamps historie. Han
slutter med den fremhævede „sandhed“, „at Slesvigholsteinismen
i sin oprindelse, i sit væsen og i sin udvikling hverken er
mer eller mindre end en eneste sammenhængende, kolossal
løgn“, og han citerer to gange (s. 10 og 21) den „træffende“
udtalelse, at universitetet i Kiel var „den esse, hvor alle
oprørsplaner imod Danmark blev hærdede og smeddede, og hvor
en tysksindet embedsstand, også af danskfødte Slesvigere, blev
oplært til mened og troløshed“. Disse stærke ord kan have
havt deres berettigelse, da de midt i kampens hede først blev
udtalte af en varmblodet fædrelandsven; men de bør ikke
gentages i det uendelige, som om de var historiens egen dom.
Man må dog engang lære at skelne mellem det i 1848
udbrudte oprør og den historiske udvikling, som førte til tabet
af en del af Sønderjylland i national henseende, eller den
strid, som førtes om dette hertugdømmes statsretlige forhold.
Oprøret var et led i en række begivenheder, som rystede hele
Evropa, og fortjener tilvisse en hård dom, siden det ingen
undskyldning havde i forudgående retskrænkelser; det har da
også forlængst fået sin straf, både på valpladsen og ved de
senere begivenheder. Hvad derimod Sønderjyllands udvikling
i retning af Holsten og i fællesskab med Holsten angår, da
er det meget nær ved at være en tåbelighed at ville stemple
en 4—500 års historie — og det er jo den, som ligger
bagved dette navn — som „en eneste sammenhængende, kolossal
løgn“. Vi kan sige, at det er en udvikling, som ikke
behager os, som er vor sorg og vor ulykke; men at den er en
virkelighed og altså vel dog en sandhed, får vi vel lade stå.

Hvad universitetet i Kiel og hele kampen for den tyske
opfattelse af vort statsretlige mellemværende angår, da nødes
vi vel også til engang at tage reb i sejlene i de udtryk, vi
bruger derom. Hvad oplever vi ikke nu selv hver dag i
retning af statsretlige doktriner af stik modsat art? Og hvem tør
i alvor negte, at de mest uforligelige opfattelser af vor
grundlovs vigtigste bestemmelser har deres rod i fuldt hæderlige
og begavede mænds overbevisning? Hvorfor skal da Kiel til
sin tid have været straffet med en samling af
samvittighedsløse og usandfærdige professorer? Mon de mænd, som så
frejdig slår om sig med de hårdeste domme, har gjort sig
selv rede for de vanskeligheder, som er forbundne med
fortolkningen af hertugdømmernes gamle statsret? Mening stod
her mod mening, som oftest støttet til højst tarvelige beviser
og hvilende på forudfattede anskuelser af det rette. Man
måtte tilbage til halvt forglemte historiske afgørelser uden klar
indsigt i deres rette forståelse, og det var derfor ikke så
underligt, at man fra begge sider i fuld overbevisning beskyldte
hinanden for underfundighed og løgn. Men hvorledes kan
da vi, der hver dag ser vore nærmeste venner, mænd, om hvis
retsindighed vi er fuldt overbeviste, og hvis evner vi kender
fra andre områder, kæmpe som på liv og død om fortolkningen
af en lov, der er skreven af den nulevende slægt, og hvis
oprindelige mening kan sikkert konstateres, — hvorledes kan
da vi være så hildede, at vi efter en menneskealders forløb
endnu kun har én betegnelse for alle anderledestænkende fra
hin tid: „kæltringer!“

Det er formentlig ikke uden betydning at have
opmærksomheden henvendt herpå alt i børneskolen. Lad os mindst
af alt efterligne Slesvigholstenerne deri, at det bliver den
højeste udmærkelse at være „gesinnungstüchtig“, d. v. s.
hensynsløs i sin iver for en given sag, døv for alle modstanderens
indvendinger, i sin selvgodhed hævet over enhver nærmere
undersøgelse af ret og uret. Særlig at bruge Sønderjyllands
historie hertil er at misbruge den. Lad den lære de unge,
hvor trofast der i århundreder er bleven kæmpet for fædreland
og modersmål, og hvor ofte det dog har glippet, når ofrene
blev for tunge eller den rette forståelse af sagens betydning
manglede. Lad det blive indprentet dem, hvor alvorsfuld en
advarsel dette lands skæbne er for os alle, hvilke forpligtelser
det pålægger os, og hvilken fortrøstning der ligger i de
fraskilte landsmænds rørende troskab. Hvor dybt vilde det ikke
påvirke deri opvoxende slægt, om det ret levende gik op for
hver enkelt i den, hvad det betyder, at der syd for Kongeåen
lever en jævnaldrende slægt, vordende tyske statsborgere, som
ikke fristes af udsiglen til at tilegne sig et verdenssprog og
opnå del i et verdensriges mangehånde fortrin, men vil
„vedblive at være dansk“. Vilde det ikke hos mange, som nu
voxer op blandt daglige klager over alle vort samfunds brøst,
kunne åbne øjet for, at det dog vel må være store og
umistelige skatte, som kan have denne magt over sindet, så det,
der ikke formåede at gøre sig gældende umiddelbart, fordi det
var for dagligdags, ad denne omvej kom til at træde frem med
hele sin styrke. En mægtig løftestang for
fædrelandskærligheden og fællesfølelsen ligger her så godt som unyttet hen;
lad den blive brugt med forstand overalt, hvor lærere eller de,
som har indflydelse på skolen, både den højere og lavere, har
sans for sagen og vil ofre noget arbejde og nogen
ulejlighed på den. — Men lad det blive så lidt som muligt af had
og fordømmelse; liv og lykke gror kun frem af det, som har
gjort sindet lyst og rigt.
</chapter>
<chapter name="VOR FREMTID SOM NATION.">
VOR FREMTID SOM NATION.

(1887.)

[Vort Forsvar Nr. 176, 18. Septbr. 1887.]

Hr. redaktør! De har anmodet mig om i korthed at
referere de betragtninger over „vor fremtid som nation“, som jeg
fremsatte på det almindelige studentermøde i lørdags i
forskellige replikker til indlederen, hr. kandidat <i>Ottosen</i>, og jeg skal
med fornøjelse efterkomme dette ønske, for derefter ganske at
overlade det til Dem at afgøre, hvorvidt det kan have nogen
interesse for „Vort forsvars“ læsere at blive gjorte bekendt
med dem. At jeg ved nedskrivningen ikke vil lægge an på
nøjagtig at gengive eller indskrænke mig til de mere tilfældig
brugte udtryk, er en selvfølge, da jo i alle tilfælde kun
tankegangen kan have nogen blivende interesse.

Det har ikke overrasket mig, at spørgsmålet om „vor
fremtid som nation“ for den ærede indleder for en væsenlig
del kom til at skjule et andet: <i>Har</i> vi overhoved som
nation en fremtid? Jeg vilde endog være tilbøjelig til at stille
det i spidsen for denne diskussion, ikke fordi jeg tvivler om,
at det jo må besvares bekræftende, men fordi det netop
derved får en så overordenlig vægt for alle overvejelser med
hensyn til vor nutid og fremtid.

Spørgsmålet står nemlig efter min fulde overbevisning slet
ikke på dette, om vi skal vedblive at bestå som folk eller
ej, det ligger ikke engang i vor vilje at ophøre dermed;
spørgsmålet er, om vi som nation skal vedblive at føre en
værdig tilværelse, jævnbyrdig med andre nationer, eller om vi
skal synke ned til et lavere standpunkt, blandt de
underkuede, forurettede og ufrie stammer. Jeg er ingenlunde blind
for, at vor folkelighed i tidens løb har lidt store og smertelige
tab, jeg har tværtimod selv for et årstid siden stærkt
fremhævet det i et foredrag, hvorledes vi efterhånden ved Skånes,
Norges og Sønderjyllands fraskillelse er bleven fattigere, idet
en oprindelig mangfoldighed er gået op i en ofte trøstesløs
ensartethed, og idet særlig ved Nordslesvigs tab forholdet til
Tyskland har tabt sin gamle betydning. Denne forarmelse har,
som det forekommer mig, sat sørgelige spor i vort offenlige
liv; dette er blevet fattigere på interesser, talentløsere og
snæverhjertet; det har ikke mere plads for de mænd, som står
udenfor partierne. Denne nedgang i livsindhold, denne
forarmelse kan nok vække betænkeligheder, men vi er så
lykkelig stillede, at det står til os selv at råde bod på den ved
at udvide blikket til de nordiske frændefolk og ved at
vedligeholde det nationale samliv med det danske Sønderjylland. Vi
har i vor ejendommelige kultur og alle dens gennem lange
årrækker samlede frugter en grundvold at stå på, som sætter
os istand til, hvad øjeblik vi selv vil, atter at gå frem i
kappestrid med de andre nationer.

Men disse misligheder og farer ved vor nuværende
udvikling vedkommer ikke vore udsigter til at bestå som nation.
Lad os et øjeblik tænke os, at det værste skete, at vi mistede
vor selvstændighed og blev genstand for et stærkt nationalt
tryk. Det vil da ikke gå, som hr. kandidat Ottosen ved en
altfor theoretisk betragtning af sagen tænkte sig, at
denationaliseringen først vil gribe de højere stænder og de dannede
og snart stå ansigt til ansigt med almuen. Erfaringen fra
andre steder taler afgjort derimod. Den nationale dannelse
har i et så gammel-civiliseret folk som det danske sine
uudtømmelige hjælpekilder, som altid vil flyde påny. Men
forfærdelige lidelser vil blive forbeholdte de slægter, som skal
opleve frihedens undergang. Hvad vil der nemlig ske, når
andre herrer holder deres indtog iblandt os? Allerede dagen
efter, om ikke dagen før, vil rotterne forlade det synkende
skib; talrige individer af alle stænder, for hvem det er det
højeste at have sit på det tørre, vil opgive fortiden og tjene
det nye. Det er noget, vi gentagne gange har oplevet i
Slesvig; det trådte frem i de mest kyniske former efter
tilbagetoget fra Danevirke. Efter nogen tid bøjer så de trykkede
existenser sig for forholdenes magt; følelserne tages til fange
af nødvendigheden, den enkelte kan dog ikke sætte sig op
imod ulykken; for sin families og sine borgerlige forpligtelsers
skyld tier den ene efter den anden. Så kommer de jævnt
forstandig anlagte naturer; de er rede til at tage
kendsgerningerne, som de er, og for at berolige mulige tvivl lytter de
gerne til den syndflod af bebrejdelser, som nu bryder frem fra
alle sider over de besejredes fortid, deres forsømmelser og
udygtighed. Så endelig alle de unge og gamle ærgerrigheder,
som for enhver pris vil gøre karriere og have den fulde løn
af deres evner og arbejde. Imod alt dette rejser nu den
nationale ånd sig med en hidtil ukendt kraft; indignationen over
undertrykkelsen, der kun er mulig på grund af den stærkeres
ret, går hånd i hånd med den krænkede kærlighed til det
tabte. Efter nogle års gæring og frugtesløse anstrængelser
indtræder der så roligere tider; man vænner sig til det nye, der
ikke synes at kunne forandres, og hvis fordele i enkelte
retninger ikke kan bestrides. De mænd, der var unge, da
friheden gik tabt, ældes tidlig; de bliver køligere og går på
akkord med deres følelser; de håber på, at det skal blive
lettere for den følgende slægt at finde sig tilrette, de søger at
påvirke den henimod dette mål. Hvem vil ikke gerne skærme
sine børn mod de lidelser, som har kuet ens eget liv?

Men en dag falder det hele. Der rejser sig en af disse
storme, som periodisk gar gennem folkenes liv; hvorfra den
kommer, er ikke let at sige: udefra, hvor de mange
lidelsesfæller blandt nationerne begynder at røre sig; nede fra almuen,
fra nye begavelser, som har nået deres modenhed og er
blevne sig bevidste som danske; fra fortidens minder, som
pludselig vågner? — Kort, stormen kommer, og den griber
ungdommen med sin uimodståelige magt. De ældre advarer,
de frygter for at se frugten af åringers selvovervindelse gå tabt
i ørkesløse rivninger og kampe, som de mente var
udkæmpede. Men de unge, der har samlet sig og ikke vil høre
fornuft, men vil kæmpe fædrenes kampe om igen, svarer dem
kort og skarpt, som jo ungdommen er vant til at dømme:
„I! — I har jo forrådt jert folk!“ — Hvilke brydninger og
hvilke sindslidelser vil der ikke gå hen over de slægter, der
skal opleve dette, og som vil være dømte til gang efter gang
at begynde forfra, uden at det står i deres magt at få ende
på det.

Således er det gået andre steder, og således vil det gå
hos os. Nutidens civilisation vil ikke tillade erobreren at gribe
ind i privatlivet og nationens indre udvikling; han kan berøve
den sine ydre holdepunkter, sine synlige minder i konst og
historie og derved gøre vore kår fattige og ringe, vi kan
blive nødte til at begynde på bar bund igen; men han kan
ikke forhindre os i at begynde og skabe noget nyt. Man
behøver kun at opholde sig et par dage i Prag for at få et
indtryk af, hvorledes et folk kan stride sig frem efter
århundreders fornedrelse. Musæer, theatre, literaturen — alt er nyt,
neppe en menneskealder, tildels kun få år gammelt; men man
må forbavses ved at se, hvorledes fortiden ligesom voxer frem
af jorden og bortvejrer, hvad der har lagt sig over den. Hvad
der kommer op, er det gamle, den berømmelige historie og
det længe krænkede modersmål; men det kommer tillige op
med en hårdhed og en vild lyst til at øve gengæld mod
undertrykkerne, som ikke kan have ligget i det bløde folks
oprindelige karakter. Også dette er trældommens forbandelse: folkets
sind bliver hårdt gennem lidelsen og taber også derved i
rigdom og lykke.

Når jeg opfatter det, der venter os som undertvunget
folk, på denne måde, vil De kunne forstå, at jeg i langt
højere grad end den ærede indleder vil samle al vor
opmærksomhed og alle vore anstrængelser på at undgå og derfor itide
at forebygge en så skæbnesvanger katastrofe. Hvad kan vi
da i den henseende udrette?

Jeg er aldeles enig med hr. kandidat Ottosen i den
betragtning, at en kraftig udvikling af vor nationalitet og
særliget ihærdigt arbejde for almuens oplysning her er af den
allerstørste betydning. Jo mere selvfølelsen styrkes, og jo mere
der spredes kundskab blandt brede lag i befolkningen, des sikrere
bliver ikke blot nationalitetens fodfæste, men des rigere vil
den udfolde sig for os alle. Men jeg tør dog ikke indskrænke
vore bestræbelser hertil. Det er ligeså nødvendigt, at
nationalitetens højere ytringsformer trives, thi kun gennem dem kan
folket i sandhed gå frem. Konst, literatur og videnskab må
blomstre omkap med de materielle interesser, hvis vi vil gøre
os håb om at vedblive at være en selvstændig stat blandt
de andre stater, og vi må være let tilgængelige for alle
fremmede strømninger med evne til at omsætte dem i vort eget
sprog og give dem vort eget præg.

I alt dette er jeg enig med den ærede indleder — thi
selv om han ikke kom ind på denne sidste side af
nationalitetens nødvendige fremtidsarbejde, lå den dog i hele hans
tankegang —; men jeg må kræve endnu en anden række
foranstaltninger for at sikre vor fremtid. Vi må have en alvorlig
vilje, ikke blot til at udvikle, men også til at <i>forsvare</i> os.
Vi véd alle, hvorledes I anken herom i de senere år har bredt
sig i altid videre kredse. Der er vågnet en levende
bekymring for fremtiden, en frygt for, at vi alt har forsømt meget
ved at lade de mange år gå hen uden at gøre noget alvorligt
for at møde den voxende fare, som truer os. Man har mødt
denne bekymring med spot og ladet bestræbelserne for at lade
handling følge på åringers tale gennemgå forhånelsens
skærsild, som jo efter en gammel erfaring hver alvorlig sag i
Danmark har at bestå. Nu har denne bevægelse voxet sig stor
og stærk, og ingen forstandig mand kan mere ignorere den.
Hvad mig angår, da står jeg helt udenfor dens sidste stadier,
mod hvilke der hos mig rejser sig mange betænkeligheder;
men jeg kan forstå, at sagens venner omsider har tabt
tålmodigheden over ikke at kunne få ørelyd for deres ønsker og
bønner, over år efter år at blive afviste med intetsigende
politiske betragtninger, og, idet de dokumenterer deres vilje til at
bringe personlige ofre, har taget sagen i deres egen hånd og
har gjort, hvad der efter deres opfattelse ikke krænker den
lovlige statsordning. Og jeg forstår det ikke blot, men jeg
føler det som et savn ikke at kunne være med i denne
frejdige bevægelse, der bunder i en så levende fædrelandskærlighed
og en så naturlig harme over den umedgørlige modstand.

Der er efter min overbevisning ikke for tiden nogen mere
demokratisk sag oppe i vort folk end forsvarssagen. Den er
demokratisk i ordets bedste betydning; thi den omfatter hele
folket og alle samfundslag. Ikke således, at den griber alle
individer, kulde og lunkenhed findes både foroven og forneden,
men den samler mænd og kvinder uden hensyn til kår og
stand, alle, der kan frigøre sig fra andre hensyn og fæste
tanken på, hvad det fremfor alt kommer an på. Hvilken
indsamling kan opvise så rørende træk fra den fattige almues
side som netop denne? Der er intet forhold i de opofrelser,
der af mange er bleven gjorte for at være med, og den ringe
betydning, de kan få, hvor det drejer sig om så store beløb;
men de har deres varige betydning som vidnesbyrd om den
stemning, som er oppe, den dybde, følelsen har nået. Det
nytter da ikke at møde disse vidnesbyrd med spot eller med
beviser for, at de er urimelige; thi i sådanne spørgsmål
kommer den gamle filosofs udbrud til sin ret: „Er da
fornuften alene døbt, og er lidenskaberne hedninger?“ Når
fædrelandskærligheden krænkes, eller når den foruroliges, da
rejser den sig og bliver til en lidenskab, som for enhver pris
vil fremme sin vilje.

Det vilde være en lykke for os, om vi kunde føre
forsvarssagen tilbage til den rolige forhandlings stadium. Hvad
er til hinder derfor? Blot nogle få venstremænd af indflydelse
vilde tage den op til alvorlig drøftelse, vilde man kunne få
den ind under en samlet militær, politisk og finansiel
granskning og vistnok snart komme til et resultat. Den bør ikke
løses fra et ensidig militært, men endnu mindre fra et ensidig
finansielt standpunkt; dertil er den for stor og vigtig.
Opgaven er ikke den at gøre os til forbundsfælle for en
stormagt, men at beskytte os mod en pludselig overrumpling, at
værne om vor ret til selv at tage bestemmelse om vor politik.
Det må ikke være muligt selv for en stormagt at udslette os
af staternes tal i de få dage, som vil medgå til den
almindelige mobilisering, når Evropas hære engang skal sættes i
bevægelse imod hinanden; få ugers heldige forsvar kan under
sådanne forhold bringe afgørelsen for vor fremtid i
menneskealdre.

Hvorfor skal det da være umuligt at komme til en
forhandling og til en bestemmelse i denne sag? Er det kun højre,
som har sans for den? Umuligt! Hvis det forholder sig, som
jeg antager, at ingen anden sag i samme grad som denne
udsletter al forskel, fordi alle har del i de samme minder, høje
og lave har blødt ved hinandens side, og høje og lave sender
deres børn ind i den samme uvisse fremtid, — da findes de
samme tanker i venstre som i højre. Og de findes i højere
grad, alt som kendskab til vor fortid og samlivet med det
store i vort åndsliv er vakt; jeg er overbevist om, at man f.
ex. i højskolekredse i virkeligheden brænder af begærlighed
efter at være med i en bevægelse, som er udtryk for, hvad
der dér tænkes og læres. Det er kun den usalige politik, som
er trådt imellem og lammer sindet.

Hvis vi da vil vende tilbage til vort udgangspunkt og
spørge om „vor fremtid som nation“, må det altså stille sig
således for mig, at to bestræbelser her altid må gå hånd i
hånd: arbejdet for at holde vort folk på højdepunktet af den
moderne kultur i en national form og at udbrede denne i altid
dybere lag af samfundet — og ydelsen af de nødvendige ofre
til vort forsvar. Det første er nødvendigt under alle forhold
og for al fremtid, det andet skal ved siden af dette til det
yderste søge at værge os mod den største ulykke, der kan
træffe os som folk, at miste vor selvstændighed.
</chapter>
<chapter name="TO FOREDRAG OM SØNDERJYLLAND.">
TO FOREDRAG OM SØNDERJYLLAND.

(1887.)

[Smaaskrifter tilegnede A. F. Krieger d. 4. Oktbr. 1887 af nord. Forfattere, S. 308—40.
</chapter>

<chapter name="I. Den danske regerings politik overfor Slesvig i kong Frederik VII's tid.">

<b>I.</b>

<b>Den danske regerings politik overfor Slesvig i kong
Frederik VII's tid.</b>

(Almindeligt studentermøde, 8. Maj 1883.)

Da studenterforeningens ledende senior for henved en
halv snes dage siden henvendte sig til mig for at opfordre
mig til her iaften at holde et foredrag om vor politik i den
slesvigske sag, må jeg tilstå, at jeg kun følte meget ringe
lyst til at efterkomme denne opfordring. Dels er det nemlig
et emne, som for at behandles grundigt, end sige udtømmende,
udkræver en langt omhyggeligere forberedelse, end jeg ved
denne lejlighed kunde skænke det, dels er jeg personlig uvant
og utilbøjelig til at blande mig i den offenlige diskussion.
Imidlertid gjorde jeg intet forsøg på at unddrage mig, da det,
man ønskede, udelukkende var en historisk redegørelse for det
forbigangne, og jeg ikke kunde miskende, at netop jeg, både
ved hvad jeg selv havde oplevet og ved mine historiske
studier, kunde siges at have en forpligtelse til her at yde
tjeneste.
Det er Dem selvfølgelig alle bekendt, at denne sag
lejlighedsvis har været fremdragen på et tidligere møde, ligesom
den derefter har givet rig anledning til meningsudvexlinger
mellem studenterne indbyrdes, og det er vel især denne
omstændighed, som har givet en af de ledende kredse lyst til at
fremdrage den til fornyet drøftelse. På det nævnte møde var
jeg imidlertid ikke tilstede, og da det tilmed kun meget
ufuldstændig er bleven bekendt for offenligheden, foretrækker jeg
helt at se bort fra hvad der dér blev udtalt og tage mit
udgangspunkt i en fremstilling af selve de historiske
kendsgerninger, til hvilke dog enhver bedømmelse af hin tids formål
og fejl nødvendigvis må gå tilbage, hvis man vil ud over
blotte talemåder og stikord. Hertil skal jeg da kun tillade
mig at knytte nogle få betragtninger, som efter min mening
naturligt fremgår af selve begivenhederne og kan bidrage til
at stille dem i det rette lys.

Den statsretlige situation, som forelå ved kong Fredrik
VII's tronbestigelse havde fornylig fået sit udtryk ved det
såkaldte åbne brev om arvefølgen. Det var med hensyn til
Slesvig heri udtalt, at dette hertugdømme var en uadskillelig
del af den danske krones lande og at det uden hensyn til
kongehusets slægtskabsforhold under alle omskiftelser vilde
have samme arvefølge som kongeriget. Med hensyn til
Holsten indrømmedes der derimod at være tvivl tilstede, som det
ikke endnu var lykkedes at få opklarede. Det åbne brev
burde vistnok have udtalt sig mere uforbeholdent om dette
punkt; kongelovens kvindelige arvinger havde i virkeligheden
ingen ret til det egenlige hertugdømme Holsten, og det var
altså for så vidt Danmark uvedkommende, hvem det da skulde
tilfalde. Men da sagen endnu var genstand for diplomatiske
forhandlinger, kan det måske undskyldes, at den henstilledes
i en vis ubestemthed. Hvad derimod Slesvigs uopløselige
forbindelse med den danske krone angik, da var patentets
påstand tilvisse aldeles uimodsigelig, om jeg end gerne vil
indrømme, at den fra dansk side førte dokumentation, både i
1846 og senere, efter min mening har havt sine svagheder.

I politisk og administrativ henseende var situationen ved
kongens tiltrædelse bestemt ved de 4 rådgivende
stænderforsamlinger, to med dansk og to med tysk forretningssprog,
regeringskollegierne i København, samt den såkaldte
slesvigholstenske regering på Gottorp. Denne sidste var først
oprettet af kong Fredrik VI i året 1834 og betegnede et
skæbnesvangert fejlgreb i denne konges indenrigspolitik. Siden 1713
havde Slesvig havt sin egen overret på Gottorp, ligesom
Holsten havde sit regeringskancelli i Glykstadt; begge disse
institutioner forenede den øverste dømmende med en del af den
administrerende myndighed, og idet de holdtes adskilte fra det
øjeblik af, da Slesvig udskiltes fra sin politiske forbindelse med
Holsten og knyttedes til den danske krones lande, gav de et
korrekt udtryk for de to hertugdømmers indbyrdes forhold.
Dette udslettedes nu af Fredrik VI netop i det øjeblik, da
den politiske og nationale bevægelse begyndte; de to
hertugdømmer fik en fælles administration på Gottorp og en fælles
højesteret i Kiel, ligesom deres stænderforsamlinger
organiseredes på selvsamme måde og fik et ligesindet flertal. Der
var herved givet et udgangspunkt for den statsopløsende
tendens, der fra nu af fremtrådte med bestandig voxende styrke,
som ingen fjende af monarkiets fremtid kunde have valgt
bedre. Det er i de senere år bleven anerkendt også fra tysk
side, at det endnu dengang havde stået i kongens magt at
knytte Slesvig nærmere til Danmark, samtidig med at Holsten
og Lauenborg stilledes i et friere forhold og udvikledes
henimod de krav, som det politiske liv i det tyske forbund mere
og mere gjorde gældende. En sådan større adskillelse vilde
dengang endnu ingen modstand have mødt hos befolkningen,
da den kun vilde være fremtrådt som en tidssvarende
yderligere udvikling af, hvad der lå i hertugdømmernes historie i
det sidste århundrede. Men man var dengang blind for den
nationale bevægelses karakter i Tyskland og troede at kunne
fortsætte en politik, som tilnød havde været forsvarlig i
Bernstorffernes tid, men måtte blive fordærvelig overfor et
Tyskland, som var bleven sig sin sørgelige nutid og sin store
fortid bevidst.

Kong Fredrik VII's første politiske handling var som
bekendt udstedelsen af den kongelige kundgørelse af 28. Januar
1848. Det lovedes i denne, at der skulde udarbejdes en
forfatningslov for monarkiets fælles anliggender, således at en
repræsentativ forsamling skulde have besluttende myndighed i
alt hvad der vedkom disse. Af dens medlemmer skulde lige
mange være valgte i kongeriget på den ene og de to
hertugdømmer på den anden side. I denne kundgørelse har vi
kongens første program, der ikke må lades ude af betragtning
ved en bedømmelse af hans regeringstid. Han havde i de
nærmesie dage efter sin tronbestigelse til de 4 ældre ministre
(Stemann, Vilh. Moltke, Ørsted og Reventlov) optaget to nye
i sit statsråd, nemlig Karl Moltke og Bardenfleth, ligesom han
i forfatningsspørgsmålet rådførte sig med bankdirektør Bang.
Det er altså uberettiget, når der spørges om, hvad kongen
formentlig selv ønskede og anså for den heldigste form for
statens ordning, at tage sit udgangspunkt i Martsprogrammet
eller en senere tilkendegivelse; det første led i rækken må
nødvendigvis tages med.

To måneder efter, d. 22. Marts, dannedes så det første
konstitutionelle ministerium. Det var et koalitionsministerium;
overfor de 4 mænd af den liberale opposition (Hvidt, Monrad,
Tscherning og Lehmann), af hvilke kun de to havde
portefeuille, stod de to ældre statsministre, Vilh. Moltke og
Bardenfleth, og de to konservative embedsmænd Bluhme og
Zahrtmann; amtmanden grev Knuth stod omtrent midt imellem
begge grupperne.

Martsministeriets program var derfor et kompromis mellem
de modsatte anskuelser; for Slesvigs vedkommende gik det ud
på at bevare og konstitutionelt at udvikle dets forbindelse med
kongeriget, men samtidig at hævde dets historiske
selvstændighed ved en egen landdag, særlig styrelse og særlige
domstole. Holstens forhold overlod man det til fremtiden at ordne,
man tænkte vel nærmest på en ren personalunion med
Danmark-Slesvig.

Dette program, der fremtrådte for offenligheden i kongens
svar til den slesvigholstenske deputation og i proklamationen
til Slesvigerne efter oprørets udbrud, var i virkeligheden i god
overensstemmelse med den bestående statsret og den historiske
udvikling indtil 1834, og det blev ikke uden føje det faste
punkt, til hvilket man i de nærmest følgende år jævnlig kom
tilbage.

Imidlertid udviklede begivenhederne sig på halvøen; det
revolutionære Tyskland sendte sine tropper over grænsen, vor
hær blev kastet tilbage fra Danevirke, medens stormagterne
begyndte diplomatiske forhandlinger og øvede en stærk pression
på Danmark for at få sat en stopper for revolutionen nordpå.
England fremsatte da som en praktisk udvej tanken om at
dele Slesvig, således at den nordlige del indlemmedes i
Jylland, den sydlige i Holsten, eller således at der oprettedes to
hertugdømmer af det ene. Delingstanken var dengang alt
oftere fremdragen fra slesvigholstensk side, således af hertugen
af Avgustenborg i stænderforsamlingen; men han havde kun
tænkt på en afståelse af Haderslev amt til Nørrejylland, og
da man senere i Rensborg kom tilbage dertil, vilde man højst
hertil lægge nogle få af de nærmeste distrikter.
Martsministeriet var ikke uvilligt til at forhandle på grundlag af en
deling, da det ikke troede at kunne opnå nogen bedre fredsbasis,
men på dette punkt mødte det en bestemt modstand hos
kongen og hans omgivelser såvel som i den offenlige mening.
I Juni måned åbnedes derfor forhandlingerne i London med
Slesvigs selvstændighed som program. Udenrigsministeren grev
Knuth gjorde i sin instrux for de danske sendebud gældende,
at en deling vilde være næsten umulig allerede af den grund,
at ingen passende national og militær grænse vilde være at
finde; desuden vilde det være uforsvarligt at lægge en del af
det danske hertugdømme til Holsten, hvis arvefølge var
tvivlsom og efter al sandsynlighed vilde skille det fra den danske
krone. Senere nødtes man dog til at komme tilbage til tanken,
da det viste sig, at Evropas medvirkning til fredens
genoprettelse vanskeligt vilde kunne vindes på et andet grundlag;
men der kunde ikke opnås enighed i statsrådet, da modstanden
mod delingen var så almindelig, og i November opløstes
derfor ministeriet for at rekonstrueres på programmet af Slesvigs
selvstændighed.

Den liberale opposition reduceredes i dette ministerium til
to medlemmer, Madvig og Clausen, medens general Hansen og
Bang, i forening med de ældre: Vilh. Moltke, Bardenfleth og
Zahrtmann, gav det en afgjort konservativ karakter. I den
instrux, som Novemberministeriet medgav de danske
underhandlere i London, opstilledes igen Martsprogrammet som
udgangspunkt. For så vidt Holsten skulde blive draget ind i
forhandlingerne, skulde personalunionen med dette hertugdømme
fastholdes, men som vederlag for den svækkelse, der herved
vilde blive tilføjet monarkiet, måtte da Slesvigs uadskillelighed
fra den danske krone kræves anerkendt og garanteret. Med
hensyn til den grad af selvstændighed, som kunde indrømmes
dette hertugdømme, vilde man strække sig så langt som
muligt.

Det viste sig imidlertid snart, at der ingen fred var at
opnå på dette grundlag. Preussens fordringer gik ud på en
fuldstændig adskillelse mellem kongeriget og hertugdømmet,
særlig styrelse og fri forfatning, særlig indfødsret osv.; derimod
vilde man ikke garantere uadskilleligheden og den fælles
arvefølge, ej heller vilde man tillade ophævelsen af visse med
Holsten fælles institutioner. Imod en sådan fredsbasis var
statsrådet enigt i at gøre bestemt modstand, da den vilde
opløse monarkiet aldeles, og krigen udbrød derfor igen i foråret.
Efter afslutningen af våbenstilstanden i Berlin af 10. Juli 1849,
ved hvilken alting holdtes svævende, fremkom derpå Clausen,
Madvig og Sponneck med det forslag, at foretrække en deling
af Slesvig med fyldestgørende garanti for den nordlige dels
forbindelse med kongeriget fremfor en selvstændighed og
uklarhed i de statsretlige forhold, som måtte anses for fordærvelig
i sine følger. Det blev gjort gældende, at man vel kun
nødtvungent burde vige fra det i de uklart opfattede
fredspræliminarier givne grundlag, nemlig Slesvigs selvstændighed i politisk
forbindelse med Danmark, men at indrømmelser, hvis de skulde
vise sig uundgåelige, hellere måtte træffe området end
forbindelsens inderlighed og varighed. Sponneck imødegik de
indvendinger, som kunde rejses fra Slesvigernes egen side, med
den bemærkning, at de ved selv at dele sig i den blodige
kamp, som nu var ført, havde forbrudt enhver ret til
vedblivende at udgøre et hele, aldeles bortset fra, at enhver stat
er nødt til, for sin egen rednings skyld, at slutte en fred,
således som den kan fås. Ja han fremhævede det som en
uforsvarlig uret imod den tro befolkning i Nordslesvig ikke nu at
redde den for at gå tilgrunde i en usalig politisk forbindelse
med Holsten.

Den uenighed, som således opstod i statsrådet og kun
med møje holdtes nede i den følgende tid, fandt først
efterhånden sin afgørelse ved begivenhedernes egen udvikling.
Underhandlingerne begyndte først i December måned og tog
deres udgangspunkt i hvad der året før var påtænkt: et
konstitutionelt fællesskab mellem de to landsdele i alle fællessager
(udenrigspolitik, hær, flåde og finanser) med en særlig fri
forfatning for hertugdømmet for alle andre anliggender. Men det
var ikke Preussens vilje at komme til en endelig overenskomst
på dette grundlag. Ved en snild benyttelse af sin dobbelte
egenskab som stormagt og som den ene af de ledende magter
i forbundet opnåede det at forhale enhver afgørelse og at
bringe forhandlingerne stadig længere bort fra præliminariernes
grundlag. Ligeledes forstod man i Berlin med stor dygtighed
at sammenblande de særlige forhandlinger mellem kongen og
forbundsmagterne om Holsten såvel som de samtidige
forhandlinger om arvefølgens ordning med dem om Slesvigs stilling
til kongeriget. Resultatet af det hele blev den såkaldte „simple
fred“ af 2. Juli 1850, hvorved krigstilstanden ophørte, medens
Danmark i henhold til en hemmelig artikel i våbenstilstanden
gjorde forsøg på med våbenmagt at sætte sig i besiddelse af
Slesvig. Før hæren derefter rykkede ind i hertugdømmet,
udstedtes efter aftale kundgørelsen af 14. Juli, i hvilken Slesvigs
selvstændighed forkyndtes som kongens ufravigelige forsæt.
Et sejrrigt felttog gjorde kort efter ende på oprørernes
herredømme i Sydslesvig.

Samtidig trængte stormagterne på overfor Tyskland for at
få ende på den revolutionære tilstand i Holsten. Det tyske
forbund var ved at rekonstruere sig, men kunde ikke opnå
Ruslands anerkendelse, sålænge dette hertugdømme stod i våben
imod sin legitime landsherre. Forhandlingerne fik derved et
helt nyt grundlag: monarkiets genoprettelse under en eller
anden form i hele sit tidligere omfang, med en anerkendt
fælles arvefølge. Det viste sig nu at være forholdsvis lettere
at enes på dette end på det tidligere grundlag, og i foråret
1851 kunde kongen sammenkalde de „ansete mænd“, 9 fra
Slesvig og 6 henholdsvis fra kongeriget og Holsten, for at
gøre forslag til landsdelenes indbyrdes ordning. Flertallet af
„notablerne“, nemlig de 6 fra kongeriget og 8 fra Slesvig,
enedes om programmet fra November 1848: et selvstændigt
Slesvig i konstitutionel forbindelse med kongeriget, begge i løsere
forhold til Holsten, der skulde have sin særlige styrelse, egen
hærafdeling osv. Herimod opstillede de 6 Holstenere fordringen
på et Slesvig-Holsten, medens en enkelt Slesviger, etatsråd
Prehn, gjorde udkast til en forfatning for „helstaten“, en fælles
konstitutionel ordning af alle landsdelene. Den almindelige
reaktion imod omvæltningerne fra 1848 var imidlertid voxet
fra måned til måned og havde hos os en redebon støtte hos
det konservative parti, der ikke havde øje for de fremtidige
farer ved det uafgjorte forhold til Tyskland. Kongen selv
vilde højst ugerne opgive udsigten til at holde monarkiet samlet
for al fremtid, og fra det militære synspunkt — særlig Kiels
betydning overfor Als — kunde meget tale for at undgå en
opgivelse af de heldige geografiske grænser. Det er derfor
meget vanskeligt at angive, hvad det egenlig var, som gjorde
udslaget i den vending, sagerne tog; både vort held og vore
uheld, venner og fjender drev os henimod monarkiets oprettelse,
vistnok ikke mindst Preussens tilbøjelighed til at gemme hele
spørgsmålet til en belejligere tid, da en ny krisis måtte kunne
forudses.

I sidste halvdel af året 1851 gled vi således umærkeligt
hen imod et fuldstændigt brud med det program, på hvilket
det danske folk kavde ført en treårs krig. I Juli måned
afløstes Clausen i ministeriet af Karl Moltke, i Oktober afløstes
udenrigsminister Retz af Bluhme og i December udtrådte Madvig.
Forgæves indbragtes der adresser i rigsdagen, forgæves vedtog
begge tingene, imod et mindretal af kun 2 stemmer, en
udtalelse om, at den i grundloven bebudede konstitutionelle
forbindelse mellem Danmark og Slesvig ikke måtte opgives,
hertugdømmernes institutioner fra før 1848 ikke genoplives, —
„aftalerne fra 1851“, som de senere kaldtes, blev trufne og
tiltrådte af kongen. Der lovedes ved dem, at Slesvig ikke
skulde bringes i nogen nærmere forbindelse med kongeriget
end Holsten. — Et almindeligt ministerskifte og den påfølgende
kundgørelse af 28. Januar 1852 lod den forandrede situation
træde frem for offenligheden. Efter hele sin form og sit
indhold må denne kundgørelse nærmest betegnes som et
stafskoup, i lighed med Napoleon Bonapartes 7 uger tilforn. Det
var et åbent brud med den ved grundloven skabte ordning og
en misligholdelse af de forudsætninger, under hvilke krigen var
bleven ført og den konstitutionelle statsordning grundlagt. Men
idet rigsdagen under de givne tidsforhold undlod at gøre
ansvar gældende for rigsretten, gik denne statsakt ind i vor
offenlige ret og har jo som bekendt her bevaret sin indflydelse
gennem de senere forfatningsforandringer.
Januarministeriet opnåede strax den indrømmelse fra de
tyske stormagters side, at Holsten blev rømmet og overgivet
til den kongelige regering. Derefter opnåede det ligeledes en
almindelig evropæisk anerkendelse af den påtænkte nye
arvefølge for alle monarkiets lande, den såkaldte London-protokol.
I forfatningsspørgsmålet vendte man, for de to hertugdømmers
vedkommende, tilbage til stænderinstitutionen, kun med den
forskel, at det danske sprog i Slesvig blev lige berettiget med
det tyske. Da valgene imidlertid ufravigelig måtte give et
tysk flertal, eftersom de store godsejere i Sydslesvig forlods
besatte en femtedel af pladserne og forfatningen kunde
forandres ved simpel stemmeflerhed, var der givet en nærliggende
mulighed for en yderligere udvikling i tysk retning, dersom
man engang fik en tysk minister, medens en omdannelse i
dansk ånd var umuliggjort, idetmindste for en lang fremtid.
Endelig sluttede der sig hertil en forordning om monarkiets
fælles anliggender, ved hvilken der oprettedes et rigsråd,
foreløbig bestående af 20 kongevalgte medlemmer, hvortil senere
skulde komme 30 af de repræsentative forsamlinger valgte.
Af disse 50 medlemmer skulde ialt 30 være hjemmehørende i
kongeriget. Rigsrådet skulde kun have en rådgivende
medvirkning ved lovgivningen, altså en ringere myndighed end
den, som ved Januarkundgørelsen af 1848 var tiltænkt de
fælles stænder.

Det er ikke vanskeligt at påpege manglerne ved denne
ordning. Arvefølgen manglede den endelige stadfæstelse, som
kun en anerkendelse fra det tyske forbunds side, eller i
modsat tilfælde en bindende garanti fra stormagternes side vilde
have kunnet skaffe den. De sidste års erfaring havde noksom
vist, hvad der kunde bringes ud af Preussens dobbelte stilling.
Endvidere var ved London-protokollen Danmarks utvivlsomme
ret til Slesvig fuldstændig sammenblandet med den højst uklare
retsstilling for Holstens vedkommende. Man glemte, at det
kun er en stormagt, som forbedrer sin usikre ret ved at knytte
den til en sikker, medens den lille og svage magt derved gør
dem begge usikre.

Hvad forfatningssagen angår, da betegnede den en så
åbenbar reaktion imod hvad der forhen var vedtaget, at man
umulig kunde tænke sig en mindelig overenskomst med
rigsdagen om den nødvendige indskrænkning af grundloven på
denne basis. Dertil kom, at ministeriet var uklogt nok til ved
sin anvendelse af den bestående lovgivning at opægge den
offenlige mening imod sig. Der blev anlagt pressesager i stort
antal, fremragende mænd som Hall, Andræ og Monrad
afskedigedes fra deres embeder på grund af deres politiske
virksomhed, rigsdagen opløstes gentagne gange, kongen negtede
at modtage de adresser, som udtalte mistillid til regeringen,
og denne anvendte ubevilgede penge til formål, som rigsdagen
misbilligede.

Det er dog et spørgsmål, som ingenlunde forekommer mig
let at besvare, om det ikke var et politisk uheld, at ministeriet
så hurtigt og så fuldstændigt bukkede under for oppositionen.
Denne var i det hele så hidsig og så utålmodig, at den
vistnok meget bidrog til at forstærke reaktionen og ængste de mere
konservative statsmænd. Først førte den en tidsspildende og
uklog kamp imod tronfølgeloven, der så meget mere måtte
ægge regeringen, som den blev ført af en minoritet i henhold
til de særlige bestemmelser om grundlovsforandringer; dernæst
viste den sig så voldsom i sit sprog, især i pressen, at den i
høj grad opirrede den ældre tids regeringsmænd imod hele den
nye statsordning og forøgede deres mistillid til det
konstitutionelle system på alle områder.

Af rent politiske grunde havde det vistnok været at
foretrække, om det samme ministerium, der havde sluttet
overenskomsten med Tyskland, var kommen til at føre den ud i livet.
Da senere, i Febr. 1858, det tyske forbund nedlagde indsigelse
mod den danske helstat for Holstens vedkommende, var også
forordningen af 26. Juli 1854 blandt de foranstaltninger, som
protesten ramte. Holsten og forbundet vilde sikkert aldrig
være gået ind på en repræsentation efter folketal, og selv
Bluhme og Karl Moltke vilde dog neppe have kunnet fravige
denne ordning. Dersom derfor disse mænd selv var blevne
ved roret, indtil konflikten med Tyskland var indtrådt, vilde
enigheden overfor dettes fordringer have været langt større,
end den senere viste sig at være, og den liberale opposition
vilde have havt langt friere hænder til fra sin side at søge
andre løsninger for striden.

Det ministerium, som tiltrådte i December 1854, satte
sig den vanskelige opgave at omdanne forordningen af Juli
måned til en konstitutionel forfatning; det havde været
oppositionens program, at dersom den konstitutionelle helstat var
umulig, vilde selve helstaten være umulig. Forsøget lykkedes
for så vidt som rigsdagen indskrænkede grundloven til kun at
gælde for kongerigets særlige anliggender, medens der
oprettedes et rigsråd med besluttende myndighed i fællessager
og et forøget medlemsantal: 30 folkevalgte til de to tidligere
grupper. Men ved denne forandring i situationen faldt
Tysklands indsigelse med hele sin vægt på den nye ordning. De
holstenske medlemmer nedlagde protest mod rådets lovlighed,
da forfatningen ikke havde været forelagt stænderforsamlingerne,
og da dette ikke frugtede, begyndte de tyske stormagters
indblanding (Maj 1856).

De forhandlinger, som herefter førtes mellem Danmark og
Tyskland under stormagternes deltagelse, førte til en formelig
trusel om forbundsexekution i Holsten og en deraf følgende
suspension af forfatningen for de tyske forbundslandes
vedkommende (Nov. 58). Derefter fulgte forhandlinger med de
holstenske stænder, som fremkom med det forslag at
organisere monarkiet som en konføderation mellem fire lige
berettigede lande: Danmark, Slesvig, Holsten og Lauenborg. Dette
forslag blev fra dansk side uden videre tilbagevist som aldeles
uskikket til at danne udgangspunkt for yderligere forhandlinger,
medens fællesforfatningens rigsråd fra nu af bibeholdtes som
repræsentation for kongeriget og Slesvig.
Hermed var der selvfølgelig indtrådt et afgørende
vendepunkt i den langvarige strid. Jeg må tilstå, at jeg for mit
vedkommende ikke er sikker på, hvorvidt den her valgte vej
var den retteste. Helstaten var oprettet efter aftale med de
tyske magter og det vilde derfor have været det naturligste
igen at opgive den, når forudsætningerne for den svigtede.
Når man under disse omstændigheder ikke vilde opgive den
konstitutionelle forbindelse mellem de ikke-tyske landsdele,
forekommer det mig at have været en doktrinær overvurdering
af dennes betydning. En føderativ ordning af kronens lande
med et i dansk ånd styret Slesvig vilde måske have været en
heldigere overgangsform til den krisis, som man dog måtte
forudse engang vilde indtræde. At forslaget, som det kom fra
de holstenske stænder, var uantageligt, måtte vel alle
indrømme, men det vilde dog have været umagen værd at prøve
ved nærmere forhandling at komme til en føderativ ordning,
som kunde sikre monarkiets nærmeste fremtid, eller i det
mindste at konstatere umuligheden også af ad denne vej at
nå til en almindelig overenskomst.

Når nu imidlertid regeringen under Halls ledelse foretrak
at fortsætte fællesforfatningens statsordning for de ikke-tyske
landes vedkommende, så måtte den selvfølgelig stille sig det
klart for øje, at kongen derved havde gjort brug af sin
suveræne ret til at prøve andre former for sine uafhængige landes
ordning end dem, han under andre forhold og forudsætninger
havde udtalt sig for under forhandlingerne med de tyske
stormagter. Man måtte med andre ord berede sig til en ny krig
eller i alle tilfælde være betænkt på at bringe ofre for at
opnå nye kombinationer. At denne tanke må have været de
ledende mænd fuldt nærværende, kan der vel ingen tvivl være
om, og særlig må tabet af Holsten og eventuelt af en del af
Slesvig alt dengang fornuftigvis have været forudsat som en
mulighed, der vilde være at foretrække for en overvældende
tysk indflydelse gennem andre helstatsformer.

Krigsfaren kom os meget nær i foråret 1861, men blev
uheldigvis afvendt ved en uvæsenlig finansiel indrømmelse.
Det er ofte bleven fremhævet, at en afgørelse under de
daværende forhold efter al menneskelig sandsynlighed vilde have
givet et væsenlig andet resultat end det, som 3 år efter blev
påtvunget os. Begivenhederne drev os imidlertid kort efter
videre ad den engang betrådte vej, og i 1863 foretoges
Holstens administrative udskillelse og forfatningsforandringen for
Danmark-Slesvig. Netop i dette øjeblik døde så kong Fredrik
VII og den længe forudsete krisis blev ved et sammenstød af
ulykkelige omstændigheder til en sørgelig katastrofe. — Men
jeg har ikke tænkt mig her at gå ud over den grænse, som
sættes ved kongens død.

Til denne fremstilling af enkelthederne i den politiske
historie skal jeg tillade mig at knytte et par almindelige
betragtninger.

At den opgave, som stilledes de danske statsmænd i kong
Fredrik VII's tid, var såre vanskelig, vil neppe nogen kunne
negte. Der skulde gøres en overgang fra en absolutisme, som
i de sidste menneskealdre havde været ude af stand til at
magte sine opgaver, til en fri forfatnings former. Herved
skulde der tages hensyn til to nationaliteter, af hvilke den ene
var i flertal og den, som havde skabt monarkiet, den som
hovedstaden og kongehuset tilhørte, medens den anden havde
været vant til at herske i vide kredse ud over sit naturlige
område og støttede sig til et stort og let bevægeligt nabofolk.
Og delte skulde gøres samtidig med at kongehuset var ifærd
med at dø ud og arvefølgespørgsmålet som følge af de sidste
kongers blindhed var gjort tvivlsomt.

Hvad der endelig i høj grad vanskeliggjorde løsningen af
denne opgave, var den omstændighed, at den skulde udføres
under en stormagts øjne, hvis livsprincip i 200 år havde
været stadige udvidelser på nabolandenes bekostning og som
netop dengang forfulgte det åbenbare mål ved våbenmagt og
popularitet at grundlægge et nyt kejserdømme i Tyskland.

Man er nu vel nok villig til at indrømme, at det på
valpladsen er en fordel at være en stormagt, men i almindelighed
gør man sig det neppe klart, i hvor høj grad den samme
fordel følger stormagten i de diplomatiske forhandlinger. Dette
ligger ikke blot deri, at der jo bagved enhver sådan
forhandling ligger et magtspørgsmål, men også deri, at en stormagt
tilhører Evropas råd på en helt anden måde end de små
stater. Den store politik drives jo frem af de store interesser;
der dukker stadig nye spørgsmål frem for at gruppere magterne
snart på en, snart på en anden måde, og den magt, der da i
et givet øjeblik er herre over situationen, kan let komme til
ved samme lejlighed at afgøre de mindre spørgsmål efter sit
ønske. Vil vi med dette in mente gennemgå vort diplomatiske
mellemværende med Preussen og Østrig, så vil vi snart lægge
mærke til, i hvor høj grad disse stormagter, og særlig Preussen,
har benyttet sig af deres fordele overfor os ved snart at trække
forhandlingerne i langdrag, snart at fremskynde dem efter deres
egen lejlighed, for omsider at fremkalde den endelige krisis i
det for os ulykkeligste øjeblik.

Og dette misforhold strækker sig endnu videre. Det lille
folk kan være lige så tappert og frembringe lige så begavede
mænd, men hverken dets hærførere eller dets diplomater kan
som regel have den uddannelse og øvelse, som den store stat
kan give sine tjenere. Af vore 9 udenrigsministre i kong
Fredrik VII's tid havde således kun én (Retz) tidligere været
ansat i udenrigsministeriet, medens ingen af dem nogensinde
havde været diplomatisk sendebud, og dog er det
uimodsigeligt, at den diplomatiske konst som enhver anden må udvikles
ved skole og øvelse.

Når jeg nævner vore 9 udenrigsministre i de 16 år, så
har jeg hermed peget på en anden ulempe fra hin tid, de
hyppige minister- og systemskifter. Den hænger sammen med
det konstitutionelle livs barnealder og den store mangel på
politisk erfaring og politiske traditioner. Man manglede
egenlige partier — thi bondevennerne deltog ikke selvstændig i
behandlingen af de store spørgsmål —, og de enkelte
fremragende mænd, som efterhånden havde den afgørende
indflydelse, handlede derfor i meget væsenlige punkter på egen
hånd, uden dybere kontinuitet med deres formænd, hvis
foranstaltninger de dog udvortes måtte akceptere. Denne
usikkerhed havde ulykkeligvis sit fyldigste udtryk i kongens person.
Hans rent private skrøbeligheder er ofte nok bleven
fremhævede, ligesom vi jo alle kender hans kongelige øjeblikke;
men man gør sig det neppe ret klart, i hvilken grad han var
meddelagtig i de bratte omslag og den usikkerhed, som så
ofte kom igen i hans regeringstid. Han var ikke blot en
uberegnelig, men tildels en upålidelig mand, og mere end én
gang var det aldeles uvedkommende forhold, som fik indflydelse
på hans beslutninger. — Det forekommer mig at være
uimodsigeligt, at den opgave, som stilledes de danske statsmænd i
Fredrik VII's tid, under disse forhold var ualmindelig
vanskelig og at det derfor er meget betænkeligt at bryde staven
over dem, fordi de ikke kunde løse den.

Jeg skal derefter gå over til at omtale den indre styrelse
i Slesvig i Fredrik VII's tid. Denne har jo som bekendt
været genstand for lige så mange angreb som den ydre, og
hvis disse angreb da i sig selv skulde være beføjede, vilde de
selvfølgelig være langt vægtigere, da kongens regering her i
en række år var i uomtvistet udøvelse af sin myndighed.

Vi vil først omtale den egenlige administration, for
derefter at komme ind på sprogsagen. Jeg må da tilstå, at jeg
personlig såvel som vistnok de allerfleste af mine nærmeste
landsmænd ofte har udtalt mig stærkt imod denne
administration, begrundet i at jeg som dreng og ungt menneske var
vidne til meget, som vakte min opposition, sårede min
retfærdighedsfølelse og, jeg må tilføje, sårede min særfølelse som
Sønderjyde. Der fandtes ikke blot unge uheldige embedsmænd,
hvis optræden var i høj grad skadelig, men som oftest overså
selv de bedste af dem den historisk nedarvede sociale forskel
på befolkningen i hertugdømmet og kongeriget.

Når jeg nu imidlertid senere har villet gøre mig nærmere
rede for, hvad regeringen kunde have gjort for at undgå denne
ulempe, da har jeg måttet tilstå, at klagerne er vanskelige at
motivere. At enkelte uheldige personer opnår embede og at
man senere ømmer sig ved igen at afskedige dem, sålænge
det på nogen måde kan undgås, er jo noget, som følger af
hele vor måde at tage den sag på også her i kongeriget, det
er jo examen og anciennitet det kommer an på. Forskellen
var kun den, at de ildesindede i Slesvig fremdrog alt muligt
for offenligheden, hver fejl blev drøftet og mange gange
overdreven. Vanskelighederne var især store i de tysktalende
egne. Hvorfra skulde man her få sine embedsmænd?
Holstenere og Sydslesvigere, som var kompromitterede ved
oprøret, kunde man dog fornuftigvis ikke forlange anvendte;
mænd fra Tyskland vilde være lige så forudindtagne mod
enhver dansk regering og uvillige til at tjene den. Der vilde
kun have været den udvej at søge brugbare folk i Svejts og
Østrig, men de kunde neppe forudsættes at have eller ville
tilegne sig den særlige uddannelse. I virkeligheden var
regeringen henvist til at søge sine embedsmænd blandt de lojale
i hertugdømmerne og iøvrigt at ansætte folk fra kongeriget,
overalt hvor det kunde lade sig gøre. At der i disse
henseender var en stadig fremgang i årenes løb, og at man greb
enhver lejlighed til at ansætte fødte Slesvigere, efterhånden
som sådanne uddannedes, er bekendt nok; forholdet mellem
befolkningen og embedsmændene var da også i stadig
fremgang, og da krigen udbrød i 1864, var modsætningen på de
fleste steder i Nordslesvig så godt som udslettet.

Et andet berettiget spørgsmål er dette, hvorledes den
overordnede styrelse stillede sig til de lokale embedsmænd.
Jeg har for flere år siden, i anledning af vore arkivers
udlevering til Preussen, havt lejlighed til at gennemgå en
betydelig række af det daværende slesvigske ministeriums
efterladte sager, og skønt jeg iøvrigt selvfølgelig i hvad jeg her
har fremsat i aften ikke har gjort nogen somhelst brug af min
viden som embedsmand, men udelukkende har omtalt hvad
der privat tilhører mig, så tror jeg dog for dette forholds
vedkommende at kunne gøre en undtagelse. Jeg kan da med
sandhed sige, at de voteringer af ministre og
departementschefer, som jeg i så stort tal har gjort mig bekendt med,
gennemgående bærer præg af en stor retfærdigheds- og
billighedsfølelse. Den humanitet, som vistes overfor embedsmændene,
går vel efter min opfattelse nu og da vel vidt; der går en
bureaukratisk ånd gennem det hele og der er en del smålighed
i enkelthederne; men jeg tror ikke, at en kommission af
uvildige mænd vilde fælde nogen Stræng dom over denne styrelse
i sin helhed. Det faktiske resultat var jo da også som
bekendt dette, at der gennemgående herskede tilfredshed, selv i
de sydligste egne, medens den regering, som afløste den
danske, har drevet hundreder af de mest velstående familier i
Ejdersted, Femern osv. over Atlanterhavet.

Vi skal derefter vende os til sprogsagen, der dengang og
senere har vakt så megen forargelse og fremkaldt så bitre
domme. Den mand, som fra først af havde rejst sprogsagen
og i krigens tid var den avtoritet, som bar den, var
Flensborgeren prof. Paulsen. Han var selv tysk dannet, men havde
gjort den opdagelse, at dansk som modersmål lå bagved hans
eget barndomssprog og bagved Slesvigs hele historie. Alt
længe før 1848 havde han skrevet derom og med stor styrke
fremhævet, hvor stor en ulykke det er for et folk at tabe sit
sprog og derved sine fortidsminder.

Men det faldt dog aldrig Paulsen ind at ville tvinge det
danske sprog tilbage til de egne, hvor det engang havde været
talt, men nu var forstummet. Han holdt kun på, at det
skulde indføres som undervisnings<i>genstand</i> i skolerne, overalt
hvor det endnu var folkesprog, og at det da måske senere
også der kunde blive officielt undervisnings<i>sprog</i>. Da dette
spørgsmål kom på tale i statsrådet, var Paulsens intime ven
Clausen minister og han selv ansat i det
slesv.-holst.-lauenborgske kancelli, og det var da også hans anskuelser, som
blev de rådende. Både Clausen og Madvig holdt stærkt på,
at begge sprog skulde have lige ret, og da der i Dec. 1849
gjordes udkast til en forfatningslov for Slesvig, fik dette et
fyldigt udtryk i denne. Det bestemtes nemlig, at man med
hensyn til det offenlige sprog skulde vende tilbage til
tilstanden før Marts 1848 og kun efterhånden forandre denne
efter menighedernes egen begæring, for så vidt som den blev
vedtagen med 2/3 af stemmerne. Med hensyn til alle andre
spørgsmål, der vedrørte nationaliteten og sproget, skulde den
slesvigske landdag deles i 4 sektioner efter geografiske grænser.
Enhver lovbestemmelse, som havde til hensigt at forandre noget
i disse forhold, skulde da først forelægges disse sektioner til
prøvelse og måtte ikke komme til forhandling i landdagen, før
3 af dem havde givet deres samtykke dertil.

Men det blev ikke disse mænd, som kort efter kom til
at ordne sprogforholdene i Slesvig, det var kongens
kabinetssekretær, kammerherre Tillisch, der en tid styrede
hertugdømmet med næsten suveræn myndighed, og det var Karl
Moltke, som senere optog hans bestemmelser som dele af den
slesvigske forfatning. Tillisch gik tilbage til det såkaldte
sprogreskript, som kong Fredrik VI havde udstedt 1810 og
hvorefter dansk skulde indføres i kirken, skolen og for retten
overalt hvor det var „almenmands sprog“. De skrivelser, ved
hvilke det offenlige sprog nu forandredes af Tillisch,
påberåbte sig derfor kun dette reskript og indberetninger fra stedets
kirkevisitatorium, d. e. amtmand og provst, altså to for nylig
ansatte embedsmænd. Således opstod det såkaldte blandede
sprogbælte, med blandet kirke- og øvrigheds-, men ublandet
dansk skolesprog, omfattende største delen af Angel og de
tilsvarende vestlige egne.
At denne ordning var et overgreb mod befolkningen og
en politisk uklogskab, tror jeg ikke der kan være nogen tvivl
om. Det værste var endda ikke det, at der i enkelte sogne
så godt som ingen dansk tale mere hørtes, at kun gamle folk
forstod den, det vilde endda have kunnet rettes; men hele
sprogtvangen var i sig selv forkastelig. Denne opfattelse
anser jeg mig for berettiget til at fremsætte nu, da jeg har
næret den fra min tidligste tid og under min ansættelse i
Slesvig ofte har udtalt den. Hvad der især må gøres
gældende imod den, er den omstændighed, som Paulsen havde
fremhævet, men som nu blev aldeles overset, at en almue
hænger ved det overleverede, især i kirkelige forhold; de
tilvante salmer og bønner har noget opbyggeligt i den form, i
hvilken de er tilegnede i barnealderen, og intet andet kan
erstatte dette. Når dertil kommer, at det nye i virkeligheden
er i høj grad fremmed, at det er et sprog, som man med
ringeagt har udstødt fra sit eget hjem, så ligger der i tvangen
noget uberegnelig æggende og sårende, som det altid er både
uretfærdigt og uklogt at tillade sig. Det nationalliberale parti
kan nu vel fuldstændig frikendes for at have indført denne
tilstand, men det må dog siges, at det senere lod den
uforandret, ja forsvarede og hævdede den med en lidenskabelighed,
der ofte i pressen grænsede til fanatisme. Fra tysk side blev
det som bekendt hovedpunktet i oppositionen, og således
udviklede der sig her en strid, som vi efter min mening må se
tilbage på med meget blandede følelser.

Men når man nu, som det er bleven fremstillet, vil se
denne strid fra synspunktet af en fra vor side det tyske folk
tilføjet fornærmelse, da er jeg overbevist om, at man i høj
grad misforstår dens hele karakter. Hvad der skete ved
sprogordningen var jo dog kun i store træk dette, at man søgte at
fravriste tyskheden en endnu ikke tilendebragt erobring. Først
i løbet af dette århundrede havde Angelboerne opgivet deres
gamle modersmål og tildels først i 1848 havde de ved en
terroristisk beslutning tvunget det helt ud af omgangen mellem
mand og mand. Endnu er det ikke anderledes end at
sprogkyndige Tyskere erklærer almuesproget dernede for en stærkt
daniseret dialekt. Når vi så mindes, hvad der er sket og
daglig sker i sprog- og nationalitetsspørgsmålet i alle
Tysklands grænse- og nabolande, så er det dog en alt for vidt
dreven upartiskhed, at se en fornærmelse af det tyske folk og
den tyske nationalitet deri, at vi efter et farligt oprør ikke
forstod at træffe den retteste og mest humane grænse for vor
berettigede kamp mod fremtidig overvældelse fra denne side.
Vor fejl var her som på så mange punkter, at man ovenfra
nærede en så dybt indgroet mistillid til, hvad der overfor
almuen kan opnås ad frivillighedens vej, og overhoved til
frihedens magt i samfundet. Forholdene i Flensborg, hvor tysk
var det eneste officielle sprog, medens dansk alligevel i de 13
år banede sig vej i stort omfang, viser i den henseende
tilstrækkeligt, hvad man vilde have kunnet opnå uden tvang.

Når vi nu ser tilbage på dette tidsrum og altså særlig
på den danske regering i Slesvig i Fredrik VII's tid, så
ligger det nær at opkaste det spørgsmål: hvad nåede man
derved, hvad er nu det blivende udbytte af denne regering?
Jeg skal i den henseende tillade mig først at tale af personlig
erfaring. Jeg var født og opdragen nord for Flensborg fjord i
en rent dansktalende egn, men vi havde ikke des mindre tysk
skolesprog. Der var nok nogle enkelte i skolen, som kaldtes
„de danske drenge“, fordi de ikke læste med os andre; de
sad på en bænk for sig selv og blev i nederste klasse indtil
deres konfirmation; den tyskdannede lærer henvendte sig nu
og da til dem, når vi andre skrev eller regnede; så lærte de
nødtørftigt at læse. Som følge af denne traditionelle og, dette
fraregnet, særdeles gode skoleundervisning taltes der (før
krigen) tysk med os i hjemmet. Senere uddannedes jeg
ligeledes væsenlig på tysk i Flensborg; skolesproget var vel
„blandet“, det vil sige halv dansk og halv tysk, men det blev
dog aldeles overvejende den tyske literatur, som tildrog sig
min opmærksomhed, ligesom jeg indtil langt ind i den voxne
alder væsenlig omgikkes tyskdannede og tysktalende venner.
Jeg kan da også i sandhed sige, at hvor udpræget dansk end
min politiske opfattelse var og hvor uudslettelige indtryk jeg
end i mit hjem havde modtaget af den uophørlige
nationalitetskamp, så har jeg aldrig hverken dengang eller senere næret
en uvenlig tanke mod det tyske åndsliv. Men der var ved
siden af dette lige fra først af noget, som drog mig
uimodståeligt til det danske, skønt jeg anså det for i og for sig
ubetydeligere; der var noget hos de danske forfattere, som lå
mig nærmere, noget som jeg savnede hos de tyske, et blik
på livet, en måde at udtrykke sig på, som var mig
naturligere. Derfor nedskrev jeg strax fra først af bestandig mine
egne tanker på dansk. Ligeså gik det med historien, der jo
er nationalitetens andet kendemærke. Hvor meget end
verdenshistorien og særlig også Tysklands havde tiltalt mig, så fandt
jeg dog i Danmarks og Nordens fortid et så umiddelbart
udtryk for, hvad der forekom mig at være det herligste i
menneskelivet, at jeg ikke kan være i tvivl om, at det her var
blodets røst som talte. Og som det gik mig er det gået alle
mine særlige landsmænd fra de år; der er i Fredrik VII's
regeringstid vakt en dansk nationalfølelse til live i
Nordslesvig, som ikke let igen vil gå til grunde. Befolkningen har
set, at der også gives en selvstændig dansk åndsdannelse med
en rig literatur, og den har set, at der lever et dansk folk
med en minderig historie, fra hvilken det ikke er vanslægtet.
I den henseende har også de to krige, der indfatter hine år
som en blodig ramme, deres overordenlige betydning. Medens
de har hævet Danmarks anseelse, har de givet de danske
Sønderjyder et håndgribeligt bevis for, at det var rede til at
bringe store ofre for deres skyld. Dette vil først sent blive
glemt. Danmarks historie kunde forhen forekomme Slesvigerne
at være dem fremmed og uvedkommende; men ved disse
begivenheder blev båndet igen knyttet og med stolthed ser de
nu tilbage på gamle såvel som på de nye fælles minder. Var
adskillelsen indtruffen uden kamp, i året 1848, da havde
Slesvig nu været tabt for bestandig.

Heri ligger efter min mening denne tids store betydning;
hvis vi har en fremtid som folk, vil den nok engang blive
anerkendt, Men det skal ikke derfor skjules, at den har havt
sine brøst. Mig forekommer det, at disse kan sammenfattes i
den generalnævner, at vi manglede politisk bøjelighed overfor
den indviklede situation; vore statsmænd var mere eller mindre
hildede i doktriner, som eftertiden ikke kan tillægge samme
betydning som de. Mændene af den gamle skole kunde ikke
tænke sig et levedygtigt dansk monarki uden med de gamle
grænser og den gamle statsskik; de så ikke, at en virkelig ny
tidsalder var oprunden og at helt nye kræfter kom frem til
herredømnaet, både herhjemme og hos vore naboer. Det
nationalliberale partis mænd kunde derimod ikke tænke sig nogen
delvis opgivelse af de engang opnåede konstitutionelle former;
den nærmeste fortids vilkårlige politiregimente og talentløse
administration var i alt for frisk minde; for den opposition,
som omsider havde sejret over dette tryk, måtte ethvert sundt
folkeliv nødvendigvis kræve visse konstitutionelle garantier.
Og til denne berettigede fordring sluttede sig da den
ingenlunde selvfølgelige påstand, at alle statsstyrelsens grene skulde
bøjes ind under den samme form og at ethvert nationalt
fællesskab måtte kræve en fælles forfatning. Ulykken var, at disse
synspunkter blandedes ind i den store politiske strid med
udlandet og mere end engang gav den en så bitter og forvirret
karakter.

Men dersom det er så, at hin tid især har fejlet på dette
punkt, da er det også her, vi er forpligtede til at lære af den.
En stormagts politikere kan muligvis tillade sig at føre
partistriden ind i udenrigspolitikken og hvad dermed står i
forbindelse, men for et lille folk kan det let blive fordærveligt.
Enhver kamp mellem partierne bør hos os holdes indenfor
visse grænser, de stridende må, som det skete i oldtiden, gå
i kreds med hinanden. Udenfor denne kampens kreds må alt
det ligge, som vedrører vort nationale liv og vort åndelige
arbejde, både det selvstændige og det, vi deler med de andre
folk; udenfor den må også ligge alt hvad der vedkommer vor
værdighed som folk, vor fælles vilje til at værne om vor frihed
og selvstændighed. Det er ikke uden betydning, når man
holder dom over fortiden, at drage sig til minde, at der også
vil komme en tid, som føler trang til at dømme os. Vi kan
være forvissede om, at den ikke vil dømme os mildt, dersom
vi under så ulige lettere og simplere forhold, og tilstrækkelig
advarede, skulde gøre os skyldige i vore fædres fejl.
</chapter>

<chapter name="II. Sønderjyllands særegne plads i vor historiske udvikling.">
<b>II.</b>

<b>Sønderjyllands særegne plads i vor historiske
udvikling.</b>

(Studenterforeningen, 13. Nov. 1886.)

Det er en klage, som alt har lydt ved den nulevende
slægts vugge, og som kun bliver mere og mere højrøstet, alt
som årene går: hvor vi er bleven små og bestandig mindre,
medens vore naboer voxer og breder sig! Vor historie i de
sidste århundreder er en fortælling om tilbagegang i område
og magt, en række delinger, som man mismodig har kaldt
det: — hvorledes skal fremtiden blive?

Vi behøver ikke at tænke på middelalderens fantastiske
statsdannelser i Knydlingernes, Valdemarernes eller Margretes
tid; vi kan nøjes med at gå tilbage til Kristian IV's dage for
at finde et rige, som med ære indtog sin plads i folkenes råd.
Mod øst strakte det sig til Gulland og Øsel, mod nord til
Ishavet og mod syd til Hamborg og Lybek; dets flåde
beherskede Nordens have og lagde skat på adgangen til dem, dets
konge kunde ved sin hofholdning og sine byggeforetagender
henlede samtidens opmærksomhed på sig.

Var der ikke andet i vejen, vilde de fleste af os dog
uden vanskelighed kunnet finde en trøst for denne tilbagegang
i magt og ydre glans i det rigere nationale liv, som samtidig
har udfoldet sig. Vi kan jo i vor egen historie træffe exempler
nok på, hvor stærk og udholdende den magt kan være, der
findes i et forholdsvis lille samfund; vi har erfaret det hos
vore farligste modstandere i middelalderen, Holstenerne og
Hansestæderne, såvel, som hos vore senere forbundsfæller,
Hollænderne. Forsvarsevnen retter sig ikke altid efter tal og
område, og den lykke, indflydelsen på de store verdensforhold
yder, vejer neppe op imod det mindre samfunds mangfoldige
fortrin på den indre udviklings område.

Men vi har ved tilbagegangen i land og folk tabt andet
og mere end det, de snævre grænser angiver; hvert tab i
område har gjort os fattigere, har berøvet vort folk noget i
indhold og fylde —, det er som strænge der er brustne i et rigt
instrument. Og nu trues vi af national forarmelse i sind og
livssyn og af alle forarmelsens ulyksalige følgesvende.

Da de gammeldanske lande hinsides Øresund tilligemed
Østersøens frugtbare øer lå under kronen, grupperedes de rige
provinser ligeligt omkring hovedstaden; som øernes frugtbare
og milde natur jævnt går over i Jyllands alvorligere og tildels
vilde og barske vestkyst, således fortsattes den i øst gennem
Skåne til Bleking, Øland og Gulland og i nord til Halland,
for jævnt at gå over i de rige svenske bygder i Vestergøtland
og de vidtstrakte Smålande. Den del af det danske folk, som
boede her, havde et mere malmfuldt mål og var en mere
hårdfør slægt end øboerne; Skåninger og Jyder lignede
hinanden i mangt og meget og dannede i forening en stærk
modvægt mod de mere blødagtige og letbevægelige Sællændere og
Fynboere. Vor fælles historie skyldte Skåningerne mangt et
umisteligt bidrag; erkebispedømmet i Lund, reformationen i
Malmø og den skånske adelsmand Tyge Brahe vil strax falde
enhver i tanke.

Hvad har vi da ikke mistet ved at tabe disse lande!
Hovedstaden kom til at ligge i en udkant af riget, så godt
som udelukkende under indflydelse af øernes beboere; Jydernes
selvstændige bidrag til dens udvikling blev så godt som brudt,
idet treklangen i den gammeldanske folkekarakter afløstes af
en ensidig modsætning. Hvad vi har tabt, kan endnu skønnes
af hvad der er bevaret, det lille Bornholm. Hvem kan have
gæstet denne ø eller gjort noget bekendtskab med dens
befolkning uden at være bleven slået af den betydning, det vilde
have havt, om vi havde ejet det ti- og tyvedobbelte af den,
så den kunde have gjort sig gældende med en selvstændig
styrke. Nu er det en smule dialekt og enkelte fremragende
begavelser; som særligt element i vor udvikling er det uden
betydning. — Her er der i sandhed brustet en Stræng i vort
sprog og vort folkeliv.

Tabet af Skåne vilde have truffet os endnu langt hårdere
end det gjorde, hvis ikke Norge dengang havde været så nøje
knyttet til Danmark. I dette rige havde vi et ejendommeligt
nordisk element i den nøjeste forening med vor egen
udvikling, om end ikke således knyttet til de andre danske lande,
som Skåne havde været det. I Norge fandtes en
gennemgående og velgørende modsætning til det særlig danske;
naturen er jo så forskellig som vel muligt, folkets grundpræg
ikke mindre. Alligevel muliggjorde den fælles nationalitet og
begge landes ligeartede forhold til det fælles hav et samliv så
nøje og så inderligt, som det neppe andensteds har kunnet
forme sig under lignende forhold. Netop modsætningen fik en
tillokkelse, som har bevaret sin ejendommelige magt ud over
adskillelsen. Og hvad skylder vi ikke mænd som Holberg og
hele den kreds af begavede forfattere, som efter hans tid
optrådte i den fælles literatur. Hvorledes adskillelsen føltes af
den dalevende slægt, ser vi af Øhlenschlægers bekendte
udbrud i digtet „Hrolf Krake“, hvor han omtaler Bødvar Bjarkes
besøg hos den danske bonde:

<poem>Så sadde de dér tilsammen, o hvilken salig lyst,
som skjalden endnu mindes med dybt bevæget bryst, —
når Norges ædle sønner til Sjølund stævned' fri
at knytte brodervenskab, — hvi er den tid forbi!</poem>

Også dette tab har vi et levende minde om i det stykke
Norge, der forblev under kronen: øen Island. Som Bornholm
kan det give os enkelte udmærkede mænd, det kan ved sin
ejendommelighed og sin store fortid kaste en vis glans over
den gamle krone, men det står for fjernt, for fattigt og for
løsrevet til at gøre sig selvstændig gældende selv i vort lille
samfund. Den rige Vexelvirkning med et betydningsfuldt
højnordisk element gik tabt med Norges krone.

Så er der tabet af Sønderjylland. Her var der ikke tale
om en særlig natur eller et eget led i det gammeldanske rige
med folkelige eller sproglige ejendommeligheder. Landet er
snarere som et „Lille-Danmark“, halvt øernes, halvt
Nørrejyllands natur, begge i mindre træk, og det samme gentager
sig i befolkningens karakter og mundart. Dertil kommer, at
det er så ringe i udstrækning, at dets tab i og for sig neppe
kunde betyde meget til en tid, da rigets øde strækninger
opdyrkes og folkemængden voxer i en hidtil ukendt grad.

Og dog er det et tab, som er gået den nulevende slægt
så nær til hjerte, som noget tidligere kan være gået samtiden.
Måske tildels fordi vi havde så lidt at tabe, dog vel især fordi
i vore dage nationalitetstanken kom til og gav adskillelsen
noget af folkedødens rædsler. Hin befolkning, som blev ladt
i stikken, var vågnet til national bevidsthed samtidig med hele
det nyere folkelivs udfoldelse i kongeriget; det ene havde støttet
det andet og syntes uadskillig sammenvoxet dermed. Norge
var gået bort til et frit selvstændigt liv; Sønderjylland gik
hårde trængsler imøde.

Og dog er denne umiddelbare menneskelige og nationale
sorg over de fraskilte landsmænds skæbne og bitterheden over
vor hensynsløst krænkede ret kun den ene side af sagen.
Sønderjyllands tab var i virkeligheden noget andet og mere,
den var som tabet af Skåne og Norge en stræng, som brast,
en egen tone, som forstummede; vi er også herved bleven
ikke blot mindre, men fattigere.

Jeg skal ikke komme nærmere ind på det store
stridsspørgsmål, der ligger i stikordet „den slesvigske
selvstændighed“: berettigelsen af denne befolknings særfølelse og af de
ønsker, den fremkaldte, de forhåbninger om at bevare også
fortyskede egne for den fælles udvikling, den knyttede sig til;
det er jo bekendt nok, hvor skånselsløst de mænd, som førte
ordet i den nationale kamp, har fordømt den. For mig står
det således, at denne særfølelse vel var en vanskelighed —
og, som det viste sig, en vanskelighed, som hin slægt, der
stilledes overfor den, ikke kunde magte —, men at den i sig
selv dog måske snarere var et gode end et onde. Ulykken
var, at der alt dengang lå over os denne trøstesløse fattigdom,
der i samfundet kun vil og kan få øje for én slags danskhed
og én slags dannelse og én slags frihed, — således som
enevælden, der havde sat sit præg på alt, kun havde kjendt én
slags undersåtter. Overfor denne ensartethed måtte danskheden
i Sønderjylland, der var så nøje sammenknyttet med
mangfoldige ejendommeligheder, i mange måder vække forargelse.
Omvendt skræmmedes hin befolkning tilbage ved pludselig at
stilles ansigt til ansigt med sin egen oprindelige folkelighed,
i en udvikling og en selvbevidst kraft, som med overvældende
myndighed krævede tilslutning og syntes at måtte føre til
selvopgivelse.

Hvad der dengang trådte frem i utallige personlige
rivninger, i gensidig A7rede og misnøje var dog uden al dybere
betydning for det offenlige liv, som det dengang hurtig
udviklede sig; det var som skummet og de talløse vandhvirvler,
der dannes, hvor to floder mødes for at forene deres vande i
et fælles leje; neppe er samløbet vel begyndt, før hin uro er
glemt og kræfterne fast sammensluttede.

Den slesvigske selvstændighed i sin væsenlige og varige
betydning var ikke fremgået af et lune eller en enkelt slægts
påfund, men var resultatet af århundreders historiske udvikling.
Eller rettere, den lå forud for al historie; thi Sønderjylland
havde ikke så meget i tidens løb fjernet sig fra de andre
danske lande som snarere fortsat sit oprindelige ejendommelige
liv, medens de andre landsdele mere og mere var smeltede
sammen til en helhed og havde opgivet det væsenlige af deres
ejendommeligheder.

Hvilken berigelse lå der altså i virkeligheden ikke i dette
fornyede samliv; hvilken glæde for de danske Sønderjyder at
gøres bekendte med den rigdom, deres længe forsømte
folkelighed havde opnået i sin selvstændige nordiske udvikling, og
hvilken mægtig tilskyndelse til at udvide blikket både for de
historiske virkeligheder og fremtidens muligheder måtte ikke
optagelsen af dette ejendommelige element kunne have øvet
på den taktfaste og noget selvgode nationale dannelse.

At disse gode virkninger alt i mange måder kom til syne
under det politiske samliv og ej heller helt er ophørte efter
adskillelsen, véd enhver, som har havt opmærksomheden
henvendt på vor nationale udvikling i den sidste menneskealder.
Men ligeså vist er det, at Nordslesvig ved denne katastrofe
for os og vort folkeliv er bleven en skygge af sig selv; imod
hvad det vilde være bleven under et fortsat samliv, er det nu
kun som et Bornholm imod Skåne, et Island imod hele Norges
rige.

Sønderjylland havde sin særlige betydning ved at være
Danmarks forpost overfor Tyskland og det tyske folk. Som
Skåne jævnt førte det danske op imod det højnordiske og den
malmfulde svenske folkelighed, og som Norge dannede en
ejendommelig modvægt mod den danske natur, således som den
efter Skånes tab var ensidig udpræget, således vender
Sønderjylland ned imod vore stammefrænder i syd, hvis sprog strækker
sig til verdens ældste og rigeste kulturlande. I denne
beliggenhed og dette forhold har landet og befolkningen sin
tusindårige historie.

Forholdet var og måtte med nødvendighed blive et
dobbelt, tiltrækkende og frastødende, optagende og afværgende;
således har det været fra de ældste tider indtil vore dage.

Sønderjylland var det sted, hvor den fremmede kultur
først omsattes i en nordisk form. Således alt ved
kristendommens indførelse. I over hundrede år var Slesvig og Ribe
udgangspunkter for kirkelærens forkyndelse, før den kunde slå
rod længere nordpå; men i den tid måtte den antage nordiske
former og vænne sig til den danske tunge. Ligeså i
middelalderen. Her var det Knud Lavard optog den store verdens
sæder, og herfra trådte Valdemar Sejr i berørelse med sin
samtids store brydninger. Det samme kommer igen i
reformationen, som først udformer sig i Haderslev, og det synes
mere end en tilfældighed, at den første digter, som med
selvstændighed optager den nyere tids poetiske former fra
Tyskland, Andreas Arrebo, udgår fra hertugdømmets ejendommelige
påvirkning. Så har vi det attende århundrede med den
pietistiske retning i modsætning til Holberg og den vestevropæiske
indflydelse: salmedigteren Brorson, og senere Evald, hvis
barndom og første udvikling har præg af grænselandets særlige
stilling.

Den sidste repræsentant for denne retning i vor literatur
var biskop Martensen; man kunde i en vis forstand kalde ham
„den sidste Slesviger“. Med noget nøjere kendskab til
Martensen vil man have følelsen af dette ejendommelige, den
inderlige fortrolighed med det tyske åndsliv, trangen til stadig
at fordybe sig i det og søge berigelse af det, men båren af
en dyb og stærk dansk nationalfølelse. Hvilket stort folk
vilde vel vrage en sådan nuance i sin egen karakter, en sådan
berigelse af det mere typiske? Det er en bitter frugt af den
åndelige fattigdom, at den som har lidet, ham skal endog det
lidet fratages, medens den som har meget, altid får mere.
Lysten til at udstøde og vrage følger forarmelsen som en
skygge.

Men Sønderjyllands særlige forhold til vore sydlige naboer
er dermed ikke udtømt; var det ikke andet, da blev dette
land kun en overgangsform mellem de to folk, således som
man fra tysk side har påstået. Denne trang til forståelse af
det fremmede, til at optage det og tilegne sig det, er kun den
ene side af forholdet; den anden er et ældgammelt fjendskab,
en sej modstand mod de fremmedes overgreb.

At denne side af forholdet har sine rødder tilbage i tiden,
ligeså langt som den anden, står at læse på hvert blad i vor
historie. Sønderjyllands tilblivelse er knyttet til Danevirkes
anlæggelse og forsvar; kampen er ofte bragt til tavshed, ja
tilsyneladende død hen og ophørt; men atter og atter er den
blusset op igen, stadig med samme oprindelige kraft, lige til
vore dage, da den efter slægtaldres forløb brød frem på ny og
i et øjeblik vækkede et tusindårs minder til live. Mærkeligt
er det, at alt sagnet lader også kvinder føre denne kamp,
som kongedatteren Hervør og skjoldmøen Hede, ligesom det i
den historiske tid er dronningerne Thyre og Margrete, som
bygger på Danevirke omkap med Gudfred, Sven og Valdemar.
Det er neppe for at smigre kvinden, men for at betegne denne
kamp og dette værn som et særligt kald, der griber alle,
kvinder som mænd, ja børn som kvinder. Og dette har jo
også de skiftende tider stadfæstet.

Set fra dette synspunkt har da Sønderjylland ikke været
en folkebro mellem nord og syd, men en mægtig dæmning
imod det uhyre folkehav i syd. Udenfor den drager det afsted
med sine urolige bølger, sine store strømninger og sin brusende
brænding; skum og sand kastes langt ind over diget, og i
århundredernes løb flyttes klitterne, det forhen frugtbare land
bliver en sandørken og omsider selv til strand og hav.
Således er det gået her som så mange andre steder, at mennesket
må vige tilbage for elementerne. —

Disse erfaringer og denne kamp har sat sit præg på
Sønderjydens karakter; medens den af samlivet med det store
fremmede folk har fået en vis sans for det eventyrlige, en
urolig trang til at lære forskellige og modsatte forhold at
kende, således har den også noget af kystboens tunghed og
træghed, hans ædruelighed og noget tørre forstandighed, men
tillige hans fribårne selvfølelse og et stort mod på at komme
i kast med vanskeligheder og ikke at give efter for dem, før
de er besejrede.

Hvorledes er det nu muligt at forene disse to
modsætninger: kampen mod det tyske og trangen til at tilegne sig
det og frugtbargøre det? Ja hvorledes forener strandboen de
to: at kæmpe mod havet tidlig og silde, når det trænger på
og hærger hans marker, og så dog at drages til det atter og
atter som „livets rige kilde“ ? Hvad der for betragtningen
synes at være modsætninger, ligger ofte uadskillelig
sammenknyttet i det virkelige liv, ja man kan sige, at der på bunden
af ethvert historisk forhold af stor og varig betydning både
hos den enkelte og hos hele folk ligger en dialektisk
dobbelthed, en tvetydig forudbestemmelse, som betinger udviklingens
styrke. Og således har Sønderjyllands særlige plads i vor
historie været denne, på én gang at være en formur mod
tyskheden, en årvågen grænsevagt, og et organ for den mest
umiddelbare påvirkning, den fyldigste forståelse af det fremmede.
De to sider træder i tidens løb frem med højst forskellig styrke,
snart er den ene, snart den anden fremherskende; men for
den opmærksomme iagttager er den dog aldrig enerådende.
For et par slægtaldre siden var det fredelige samliv aldeles
overvejende, senere er fjendskabet trådt stærkere og stærkere
frem. I den enkelte, som har gennemlevet forskellige perioder
og har blik for de større forhold, vil begge strømninger løbe
jævnsides; dér vil en klage som den, Øhlenschlæger lod komme
til orde overfor Norge, i mangt et øjeblik trænge sig frem
også overfor det brudte samliv med den fremmede nationalitet,
medens samtidig enhver tone fra den tusindårige kamp vil
sætte sindet i bevægelse.
Rent ideelt betragtet er dette vort største nationale tab
ved den ulykke, som traf os 1864; vi er som folk bleven
fattigere, det er en stræng som er brusten. Det danske
Sønderjylland repræsenterede den naturlige uro overfor Tyskland, det
tvetydig skiftende, men altid levende forhold til dette
beslægtede og dog så forskellige folk; det var et selvstændigt organ
for vor nationalitet. Efter adskillelsen er dette brudt, forholdet
har tabt sin lidenskab, det er afløst af kold ligegyldighed. Og
skal vi være ærlige, må vi tilstå, at denne ligegyldighed har
bredt sig til forholdet nordpå; den nationale spændighed kan
ikke slappes på et hovedpunkt uden at lammes til alle sider.
At dette kun gælder forholdet i det hele og store, er en
selvfølge; andre og stærke strømninger går under overfladen, men
de har endnu ikke kunnet finde et nyt hjem, der som det
gamle kunde give dem et sikkert løb, uafhængigt af skiftende
stemninger.

Når vi da ser tilbage på de sidste 20 år, er der sikkert
meget glædeligt at dvæle ved i udviklingen af vor nationalitet,
i udskillelsen af det fremmede og i et ihærdigt arbejde i mange
retninger; men enhver alvorlig iagttager vil dog sige sig selv,
at indenfor disse baner har vi ingen fremtid. Vore kår er
bleven for små, det der bevæger vort offenlige liv er bleven
for fattigt. Jo simplere forholdene er bleven, des mindre
tålsomhed vises der overfor livets og individernes forskellighed,
des brutalere fremsættes det krav, at alle skal uniformeres i
partier og grupper, des ringere bliver de fordringer, der stilles
til mænd, som vil være nationens ordførere. Vi er bleven en
rig slægt i fattige kår.

En rig slægt i fattige kår, — hvad det vil sige i rent
borgerlige forhold, det véd enhver. Lykken kan være lige stor
i små og i rige kår, når kun disse svarer til trang og vane;
men som regel vil det være en tung tilskikkelse for den, der
var vant til store forhold og rigelige kår, at indsnævres af
fattigdom og savn. Og som det går den enkelte, går det med
hele folk og samfund. Vi har det nær for øje i et stort
exempel af Nordens historie. Da Island byggedes, var det en
højt begavet og rigt udstyret slægt, som nedsatte sig der, og
livet deroppe fik et præg af storhed og kraft, som har vakt
alle følgende tiders beundring. Samfundet ordnedes efter fint
gennemtænkte og vel afvejede love, udviklingen fulgte den i
de nær beslægtede kongeriger eller ilede stundum forud for
den; storslåede karakterer og begavelser blandt mænd og
kvinder førte et liv og bestod kampe, om hvilke mindet
vedligeholdtes i århundreder, indtil det udformedes i den
enestående sagaliteratur. Således gik det i adskillige slægtled;
men så gjorde naturens fattigdom og den afsides beliggenhed
sin frygtelige ret gældende. Forbindelsen med de store lande
sygnede hen og den medfødte kraft vendte sig indad, til stadig
voxende ufred og indre fejder. Altinget, det frie samfunds
stolthed, blev en tumleplads for tovtrækkerier; øens kløgtigste
hoveder studerede lovene, ikke for at kende dem og vejlede i
deres rette forståelse, men for på snildeste måde at kunne
omgå og bortfortolke dem. Det gælder om at møde med de
fleste stemmer, hvordan de end skal skaffes tilveje; senere
gælder det om at møde med de fleste bevæbnede. Denne
situation var det som bekendt, der hidførte fristatens undergang;
hvad der havde givet Island sin glans, tabte sig; tilbage blev
alt det brutale, det troløse, den ustyrlige trang til for enhver
pris at ydmyge sine modstandere. Så gar partiførerne til
udlandet. —

Også vort folk har denne medfødte rigdom i evner og
fortid, som ikke lader sig fornegte og ikke kan glemmes; vi
kan ikke i længden leve på åndelig og folkelig fattigdom.
Enten må vi udvide vor synskreds og skaffe os større forhold
som folk, eller også vil individerne før eller senere sprænge
folket og med opgivelse af fortiden slå ind på nye og rigere
baner. At blive et andet Island med århundreders drøm om
en længst forgangen herlighed er umuligt på det sted, hvor
vort land ligger, og under de materielle betingelser, som vi
har. En tid lang vil folkets ypperste mænd nøjes med i
stilhed at gentage Hamlets ord: Danmark er et fængsel; —
derpå vil der komme en slægt, hvis trang til frihed og udvikling
er større end trangen til at „vedblive at være danske“.

Vi har i virkeligheden kun én udvej, kun ét fremtidshåb:
vi må forøge vort bo og igen skaffe rigdom tilhuse, uden den
kan vi ikke trives. For at nå dette mål er der et dobbelt
arbejde at gøre: vi må søge bod for de lidte tab, og vi må
arbejde vort folk op til selvforståelse og selvfølelse.

Hvorledes har det kunnet gå til, at årene er gået med
en sønderslidende splid, med udfoldelsen af et overmål af
kræfter for at ægge og ophidse danske imod danske, i sløv
forglemmelse af alle vore fælles opgaver? Var det ikke på
tide atter at samle, hvad der er spredt, og at ophjælpe, hvad
der er forsømt, for at vi ved ihærdigt arbejde med de rige
midler, som forsynet har betroet os, atter kan nå op ved siden
af de fremmeligste folk og kappes med dem i oplysning, i
arbejdet for tidens fælles opgaver og i en kraftig og forstandig
hævdelse af vor nationalitet?

Men af hvor stor betydning det end vil være således at
oparbejde folkets evner i dets nuværende omfang, så er det
ikke nok; vi må søge oprejsning for de store tab, vi i tidens
løb har lidt. Skåne og Norge kan vindes tilbage i et stadig
inderligere samliv mellem de nordiske brødrefolk; men dette
kommer ikke af sig selv, det må blive en bevidst folkesag at
fremme det ad alle de veje, som måtte frembyde sig. Vi
trænger til nye tilgange i vort åndsliv, vi trænger til
modsætninger, til påvirkninger, til selv at påvirke andre. Og det
samme er tilfældet i samfundet og i de materielle forhold, i
sproget og i politikken. De nordiske folk rummer en rigdom
af former og forskelligheder, så stor som nogen anden nation
i verden; i samlivet mellem dem vil ingen længsler efter
andre og nye rigdomskilder kunne finde plads.

Men også for tabet af Sønderjylland må vi søge
oprejsning, den tråd, der her er brustet, må knyttes igen; thi kun
derved kan den nordiske folkelighed komme i det rette
harmoniske forhold til sine stammefrænder. Hvorledes det kan
ske, derom kan jo ingen have nogen mening, da det som
enhver forhåbning er afhængigt af den hele ukendte fremtid.
Men betingelserne derfor og vejene dertil er det ikke
vanskeligt at forudsé, de ligger netop i det forhen fremhævede,
udviklingen af vor egen evne. Jo rigere vi bliver, des større
udsigt er der til at forøge vor rigdom; jo mere vi ofrer på at
komme op i højde med vore naboer eller at overgå dem dér,
hvor vi har vor særlige styrke, des nærmere kommer vi det
mål, ved opgørelsen af fortidens tvistemål at komme til vor
utvivlsomme og umistelige ret.

Når vi da dvæler ved vor fortid og dens omskiftelige
historie og ofte kan fristes til at gå i rette med de
tilskikkelser, som har gjort os til et lille folk mellem store og
mægtige naboer, må vi vel tage os i vare for ikke at give klagen
en fejlagtig og sygelig form. Det er ikke i og for sig så
sørgeligt, at vore grænser er flyttede fra Gulland til Øresund
og fra Nordkap til Skagen; men det vilde være sørgeligt, om
vi ikke forstod at bøde på det tab, vor folkelighed derved har
lidt, den forarmelse, som derved er overgået det særlig danske,
ved at knytte rige og stærke forbindelser med de fraskilte
lande og vore øvrige nordiske frænder. Og det er intet
uopretteligt tab, at den danske magt ikke mere når ned til
Hamborgs og Lybeks porte; men det er en tung tilskikkelse, at vi
indtil videre er skilte fra de landsmænd, som bedre og
fyldigere end vi kunde danne bindeledet og grænseskellet mod
syd, og det vilde være en ulykke, om vi opgav samlivet med
dem og den fælles kamp for vor fremtid.

En betragtning af den særegne plads, Sønderjylland indtil
den nyeste tid har indtaget i vor historiske udvikling,
indeholder derfor mægtige tilskyndelser til at fremme et enigt
arbejde for alt hvad der skal sysselsætte os som folk: vor
nationale kultur, vor materielle opkomst, den almindelige
oplysning, det militære forsvar og samlivet med de nordiske
frændefolk. Denne konklusion, vil De måske sige, er ikke ny, den
kunde vi være kommen til ad mange andre og kortere veje.
Deri giver jeg Dem gerne ret; efter min mening må man
komme til den ved enhver alvorlig betragtning af vore forhold,
ligegyldigt hvor udgangspunktet tages. Men jeg vil ønske, at
det måtte kunne være til nogen bestyrkelse for Dem i denne
samme forståelse af vor nærmeste fremtidsopgave, når De ser,
at også en redegørelse for de historiske forhold, jeg her har
villet berøre, taler så højt og indtrængende for en afslutning
af vor indre ufred og anspændelsen af alle vore evner til at
skaffe betingelserne tilveje for en rigere og mere mangeartet
udfoldelse af vort nationale liv, både indad- og udadtil, og da
både mod nord og mod syd.
</chapter>
<chapter name="INDLEDNINGSFOREDRAG TIL EN FORHANDLING OM FORSVARSSAGENS STILLING FOR TIDEN.">
INDLEDNINGSFOREDRAG
TIL EN FORHANDLING OM FORSVARSSAGENS
STILLING FOR TIDEN<footnote>Ved efterårsmødet på Københavns højskole den 6. Novbr. 1887.</footnote>.

(1887.)

[Tidens Strøm 11. Novbr. 1887.]

Når hr. Falkenstjerne har ønsket, at der på dette møde
måtte blive rejst en diskussion om forsvarssagen, så har jeg
forstået ham således, at han ansér netop det nærværende
tidspunkt for særlig skikket til at komme til en forhandling om
den. Men skal en sådan have udsigt til at bringe et
virkeligt udbytte, kan det efter min mening ikke være andet, end
at vi må sé bort fra, hvad der ligger bagved os; det kan ikke
nytte nu at rette bebrejdelser til nogen af siderne, enten mod
højre, for hvad det har gjort, eller mod venstre, for hvad det
har undladt; vi må holde os til, hvad der nu og i fremtiden
kan og bør gøres. Og at tidspunktet netop nu er forholdsvis
heldigt til at optage en sådan drøftelse, forekommer mig
uimodsigeligt at ligge deri, at der i år er forelagt folketinget en
finanslov, som ikke indeholder udgifter til yderligere
forsvarsforanstaltninger, medens særlige lovforslag vil give lejlighed
til at optage forsvarssagen til behandling i hele sit omfang.

For henved en snes år siden opkastede Monrad det
spørgsmål, om vi overhoved skulde eller kunde forsvare os, og
selv gav han i sine „Drømmerier“ kun et tvetydigt svar
derpå. Nu er der neppe nogen mere, som i alvor vil have dette
bragt under forhandling; vi er på det rene med, at af alle
ulykker vil det være den største for os at miste vor
selvstændighed, og at det vilde være en uforsvarlig letsindighed ikke
i tide at gøre hvad der kan gøres, for at undgå denne skæbne.
Og lykkeligvis har jo da også alle de mænd, som bærer det
nærmeste ansvar for vor fremtid, de forskellige regeringer
såvel som rigsdagen, stadig i gerningen anerkendt denne tanke
ved store ofre for at fuldkommengøre vort værn, skaffe de
bedst mulige våben, forøge flåden osv. Striden drejer sig
hos os med andre ord kun om dette, <i>hvor</i> og <i>hvorledes</i> vi
med størst virkning skal forsvare os, ikke om hvorvidt et
forsvar overhoved skal forsøges.

Men for at komme til klarhed over, hvorledes dette
spørgsmål skal besvares netop nu, i vor tid, må vi vel vogte os for
tankeløst at overføre tidligere tiders forhold på nutiden. Det
er en erfaring, som jævnlig gentager sig i krigshistorien, at
store hærførere overrasker deres samtid med en ny krigsførelse;
men denne består i sit væsen altid i ét og det samme: at
føre et voldsomt og afgørende stød mod et enkelt punkt, uden
hensyn til, hvorledes det samtidig går på alle andre punkter.
Således overvinder alt Alexander den store Persien med sine
uhyre stridskræfter; det er hemmeligheden i Romernes
sejrvindinger; det gentager sig stadig i den nyere tid, hos Fredrik
II af Preussen og Napoleon, og ikke mindre i den nyeste
krigsførelse, som den er udviklet i vor tid. At samle alt på ét
punkt og føre det frem imod et enkelt mål så hurtigt, så
kraftigt og så hensynsløst overfor alle andre formål som
muligt er bleven forudsætningen for alle fremtidsberegninger.
Dette hænger desuden tildels sammen med andre fuldstændig
forandrede forhold. I tidligere tider var der utrolige
vanskeligheder forbundne med at proviantere en hær i lange afstande;
så snart man derfor havde overskredet fjendens grænser, søgte
man at besætte så store strækninger af hans land som muligt,
man måtte have et stort opland til at forsyne sig med det
nødvendige; i forhold til de fåtallige hære, var der altid
rigelige forråd at finde, når man kun havde tiden for sig, og den
var der jo ingen mangel på i de årlange krige, i hvilke
vinterkvartér og sommerfelttog skiftedes, ofte adskillige gange. Nu
er alt dette forandret. Hærene tæller så store masser, at
enhver tanke om at proviantere dem ved at fordele dem over
fjendens land må opgives, man må gøre regning på at
medføre det nødvendige, og de nye færdselsmidler gør det muligt
at overkomme det. Deraf følger, at man nu kun besætter
fjendens land i det omfang, som svarer til felttogets hensigt;
udskrivninger af fødemidler, heste osv. besørges, når de
foretages, af forholdsvis små afdelinger. Den egenlige hær, de
store menneskemasser og de våbenarter, som afgør krigens
udfald, kaster sig over en eneste opgave og forfølger den med
tilsidesættelse af enhver bitanke. Forholdet imellem denne
krigsførelse og mangt et hæderfuldt felttog i fortiden er som
mellem en gammeldags tvekamp og en duel, i hvilken parterne
kun tænker på at tilføje hinanden de flest mulige skrammer
og flænger; i en alvorlig tvekamp er der kun ét stød, der har
betydning, det er det som søger mod hjertet.

Hvis det for os gjaldt om at forsvare os mod en
jævnbyrdig modstander, vilde det være både uklogt og uforsvarligt
ikke at tage imod ham på rigets grænse og at fortsætte
kampen overalt, hvor den blev budt os; men vi véd jo alle, at
skal vi overhoved kaldes til forsvar, vil det blive mod en
langt overlegen fjende. Vi må da spørge os selv, hvorledes
han efter al rimelighed vil angribe os, hvor han vil søge at
rette det dræbende stød imod os.

At en stormagt skulde kaste sig over os midt i den
dybeste fred, uden i forvejen at være på det rene med, at der
deraf vilde opstå en almindelig krig, vil ingen forudsætte; vi
kan kun vente et overfald midt under en verdenskrig eller
som indledning til en sådan. Men den magt, som under
sådanne forhold angriber os, gør det ufravigeligt for at bruge
vort land eller vore hjælpekilder til selve krigens førelse; ingen
stormagt vil have råd til under en stor krig at splitte sine
kræfter uden en bestemt øjeblikkelig hensigt, et enkelt formål,
som er et led i den samlede aktion mod fjenden. Men til den
ende besætter man ikke Jylland og Fyn, eller Sælland og
Låland, det vilde kun splitte kræfterne uden at bringe andre
fordele end dem, der kommer af sig selv, når kampen er til
ende og rigets stridsmagt knust, — man retter sit stød mod
København, for på én gang at tilintetgøre al samlet modstand
og for at få det eneste punkt i sin hånd, som kan få en
afgørende betydning under en verdenskrig. Her har man en
rummelig, let tilgængelig og sikker havn, her er indretninger
til at forsyne og udbedre en flåde, her er der kul, jern og
arbejdskraft til at skaffe alt det tilveje, som en hær og en
orlogsflåde trænger til; her er endelig et sikkert
tilbagetogspunkt efter et mislykket foretagende. Den, der først har
København i værge, vil ikke opgive det igen, han vil befæste
det sikrere og sikrere dag efter dag — vi vil selv komme til
at udføre arbejdet og betale materiellet —, og når freden
sluttes, vil vi være med iblandt den skillemønt, med hvilken
de spillende betaler deres beter.

Denne betydning for København gør det også umuligt at
tænke på at vælge et andet punkt her i landet til vor faste
våbenplads for hær og flåde, f. ex. Agersøsund, Helsingør eller
Kallundborg. Med en sådan fæstning vilde det upåtvivlelig gå
os, som det 1860 gik kongen af Neapel med Gaeta. Garibaldi
tog hele hans rige, først Sicilien, så fastlandet, hovedstaden
hyldede en anden konge og alting lavedes om, landet
indlemmedes i Sardinien osv. Og imedens sad kongen med sin
hær i det uindtagelige Gaeta; de fleste havde alt glemt ham,
da han mange tider efter opgav det og man hørte om hans
afrejse til udlandet. En dansk hær og flåde ved Store Bælt
vilde blive en uvirksom tilskuer ved rigets undergang, efter
en krig, i hvilken hovedstaden var bleven en fjendtlig
våbenplads, selv om den fra først af havde været en åben by.

Omvendt er det jo åbenbart, at der på intet andet sted
findes så gode betingelser for et forsvar som netop i
København. Den fortrinlige havn, de store oplag af allehånde
fornødenheder, som vilde få betydning for en fremmed magt, vil
jo også have det for vort forsvar, og det samme er i endnu
højere grad tilfældet med det store levende værn, som altid
her vil være tilstede og som ikke kan skaffes noget andet
steds her i landet. I sammentræffet af disse to hensyn: at
hovedstaden fornuftigvis må være formålet for fjendens
bestræbelser, og at den tillige er det sted, på hvilket den uden
sammenligning virksomste modstand kan rejses, ligger der en
afgørende grund for valget af vor fremtidige våbenplads.

Ingen kan imidlertid være blind for, at der er fremkommet
alvorlige indvendinger imod dette valg, og man bør efter min
mening ingenlunde gå let hen over dem; sagen fortjener
tilvisse den omhyggeligste drøftelse, og under alle
omstændigheder kan jeg jo ikke gå videre end til at fremdrage de
forskellige synspunkter således, som de kan forstås af lægmænd,
og iøvrigt tilskynde til, at de rette fagmænd kommer til en
forhandling.

Man har da først fremsat den indvending, at vi
formentlig skulde egne os bedre til den ligefremme „ærlige“ kamp i
sluttet række, og at det måtte være opgaven at møde fjenden
i åben mark. Denne opfattelse strider imidlertid i høj grad
mod vore historiske erfaringer; vi har altid udmærket os i
kampen om faste stillinger, sjeldent i større feltslag. Således
var det i de sidste krige, på Dybbøl, ved Frederits og i
Fredriksstad; således var det også i krigene med Sverige, om
hvilke man jo endog har sagt, at vi ikke i dem frembragte
nogen eneste hærfører; de få, der var, var Holstenere. Det
kendes alt i ældre tider, som i det berømte forsvar af Reval
mod Russerne, på vikingetogene osv. Hvad denne
betragtning angår, bør vi altså ikke foruroliges uden grund.

En helt anden indvending hentes fra den betragtning, at
et befæstet København vilde blive en fare, for så vidt som
det vilde kunne lokke os til at ville spille en rolle i den store
krig, eller få andre til at friste os dertil, da vor deltagelse i
så tilfælde kunde blive af betydning. Denne indvending må,
så vidt jeg ser, have sin betydning, og den bør afholde os fra
at ville skabe en fæstning af første rang, således som jo de
militære ret naturligt ønsker den. På dette punkt tror jeg, at
der er en modstrid mellem de politiske og de militære
interesser. Spørger man krigskyndige mænd om, hvorledes de vil
foreslå at ordne forsvaret, vil de ganske naturligt og efter
deres pligt fremsætte den mest betryggende plan, uden at tage
andre hensyn; men det kan jo godt hændes, at denne plan
ikke blot bliver vanskelig at overkomme, men dens
gennemførelse kan også medføre misligheder af politisk natur, som
det er andre avtoriteters sag at gøre gældende. Det står
derfor for mig, at mænd med politisk overblik bør stille opgaven,
som de militære sagkyndige bør løse, og denne opgave vil da
formentlig ikke være den at bygge en „uindtagelig“ fæstning,
men at opføre sådanne forhindringer for en besættelse af byen,
som efter menneskelig beregning kan betrygge os for en vis
begrænset tid. Sådanne foranstaltninger vil umulig kunne give
nogen stormagt påskud til at ville tilintetgøre os, og de vil
ikke friste nogen dansk regering til at vove sig på eventyr.
Vil nogen alligevel fastholde, at der dog bliver nogen risiko,
så kan man ikke svare andet, end at det altid er en risiko
at leve.

Så har man sagt, at anlæggelsen af forsvarsværker til
lands og til søs vilde ødelægge København som handelsstad
og berøve dens omegn sin ypperste skønhed: staden skal
tværtimod gøres til frihavn og til hovedcentrum for det skønhed
søgende evropæiske publikum. Hvad for det første handelen
angår, da er det jo en aldeles løs påstand, at den skulde
fordrives af forterne i Øresund, end sige af dem på Sælland.
Det kunde spille en rolle i de årlange kaperkrige, og dog var
det jo dengang almindeligt, at søstæderne var befæstede; nu
vil det ikke kunne få indflydelse, ligeså lidt som et muligt
udbrud af en vulkan hindrer bebyggelsen af dens sider eller
af sletterne ved dens fod. Hvad derimod omegnens skønhed,
med andre ord Dyrehavens bevarelse, angår, da fortjener den
vistnok en omhyggelig overvejelse, siden den har været
udgangspunkt for en så levende og ihærdig agitation. Lad os
derfor et øjeblik tænke denne tanke til ende og ikke blive
stående ved det første indtryk på følelsen. Der vil vel ikke være
grund til her at gå ind på en så snæverhjertet undersøgelse
som den, om ejendomspriserne i Ordrup og omliggende byer
vil synke eller stige, når der opføres skanser i de egne; sligt
kommer ganske naturligt under debat, hvor der er strid om
en jernbanes retning, men kan ikke gøres gældende, hvor et
helt folk drøfter betingelserne for sin fremtidige tilværelse. Af
større betydning vilde det være, om de mænd havde ret, som
med megen varme har søgt at hævde Dyrehavens betydning
for vor hele folkelige bevidsthed, som genstand for digternes
sange og som et samlet udtryk for det skønneste i vort lands
natur. Dette har tilvisse sin berettigelse; men lad os så
alvorligt gøre os den tanke nærværende, at indsigtsfulde mænd,
til hvis ord vi har tillid, kom til den slutning — som jeg
ikke kan indsé, man kan undgå at komme til —, at den ene
halvdel af Dyrehaven må ofres, hvis vi skal gøre os håb om
at føre et virksomt forsvar mod den side. Hvem vil da tage
det ansvar på sig at sige nej til en sådan fordring?
Allermindst vistnok netop de mænd, som har sans for skovens
skønhed og poesi. Thi hvis det nu skete, at denne skov en
dag kom til at give læ for en fjende, som herfra blev herre
over staden og riget, hvor vilde da denne skønhed og denne
poesi blive af? Den vilde blive en forbandelse i vort folks
historie, dens skønhed vilde blive et stik i hjertet for hver
dansk mand og kvinde, vi vilde skamme os ved at vise den
frem til de fremmede, og vi vilde hade de digte, som
fortæller om dens fred og hvile. Nej, kan skoven ikke blive,
hvor den nu er, uden at udsætte os for fare, da må den vige
pladsen jo før des bedre; vi får vel råd til at plante en anden
skov ved Sundets bred. Lad være, at denne i lange tider vil
blive lav og ringe imod den, vi mister; ingen dansk vil dog
kunne se den uden at „blive hed“, thi med den vil der gro
minder op om et stort øjeblik i vort liv. Og den, der tror,
at digterne kun vil mindes den gamle, stolte skov, og at de
vil tænke på den med vemod, han kender ikke digterne; deres
sange vil snart kaste poesiens guld over de unge toppe, og de
vil danne et nyt sagn om den vandrende skov; hvad ingen
holdt for muligt, vil de sige, det skete, da det danske folk
havde sin besøgelse: skoven rev sig løs fra sine ældgamle
rødder for ikke at blive et skjul for fjenden, og båren af
væbnede mænd vandrede den bort til andre bakker og dale. —
Tror De, at digteren kun ser på de mægtige stammer og
mangler øre for de store tanker og den stærke vilje, der fødes
af et folk? Fra den side skal man vel vogte sig for at ville
træde tanken om vort forsvar i vejen.

Der er endnu en indvending, som jeg må imødegå, nemlig
den, at vi ikke kan komme til en forhandling om forsvaret på
grund af de politiske forhold. Jeg vil herimod opstille en
anden påstand: når vi ikke går til at forhandle om forsvaret,
kan de politiske forhold let tage en fordærvelig vending. Vort
folks historie viser os, at de største samfundsomvæltninger har
havt en væsenlig grund i stændernes stilling til landeværnet.
Således ligger det klart for dagen, at det var bondens uvilje
mod forsvaret, som i Valdemarernes tid bragte magten i
adelens hænder, medens den atter i det 17. århundrede gik over
til kongen, fordi adelen vægrede sig ved at bære de
nødvendige byrder. Og i 1848 så vi de liberale partier, der tog
magten, samtidig at virke for indførelsen af den almindelige
værnepligt og derved frivillig påtage sig en byrde, som indtil
da næsten betragtedes som et ufrihedsmærke. Omvendt har
vi kunnet udvikle os rigt i vanskelige tider og under fortrykte
kår. Det er derfor, som det forekommer mig, et stort fejlsyn
at ville sætte afslutningen af den politiske kamp som
betingelse for en forhandling om vort forsvar. Vore offenlige
forhold er ikke mere indviklede, end at de kan ordnes i få
øjeblikke, måske ved en ubetydelig vending i den hele stilling;
men derefter kan forsvaret ikke opsættes. Begge de politiske
partier har efter min mening et stort ansvar i hvad der er
forsømt; thi de har begge sat magtspørgsmålet over alt andet;
men dette bør vi nu lade ligge og tænke på, hvad der nu kan
gøres. Der må først og fremmest kunne forhandles om en så
stor velfærdssag; men der må forhandles af politiske mænd,
som kan sætte noget igennem og som vil gå til det med den
bestemte vilje at komme til et resultat og da ufortøvet at
lægge hånd på værket.
</chapter>
<chapter name="SVAR TIL HR. KAMMERHERRE BILLE.">
SVAR TIL HR. KAMMERHERRE BILLE.

(1893.)

[Nationaltidende 2. Febr. 1893. — Her med enkelte Rettelser af Forfatteren.]

Kvammerherre Bille er i „en replik“ kommen tilbage til
min udtalelse om „Dagbladets“ angreb på fru Heiberg, og han
fastholder nødvendigheden af at sende mig den herom brugte
betegnelse tilbage. Jeg nødes da meget mod mit ønske til at
gå nærmere ind på sagens realitet og godtgøre berettigelsen
af mine anker.

Kammerherren må fuldstændig have glemt, hvad det her
drejer sig om, ellers vilde han have undgået en diskussion
som denne., Han siger i sin tredje artikel<footnote>[I „Nationaltidende“ 23.—25. Jan. 1893 om Fru Heibergs Erindringer.]</footnote>: „Det var imod
ham, imod teaterdirektøren, at de „krænkende“ angreb vare
rettede, og <i>ingenlunde mod fru Heiberg</i>, undtagen forsåvidt
hun gjorde sig selv solidarisk med ham og led, rimeligvis
langt mere end hin hærdede polemiker, under enhver rammende
pil. Der er ikke den fjerneste modsigelse imellem „Dagbladets“
varme anerkendelse af skuespillerinden fru Heiberg . . . og
dettes stærke polemik imod teaterdirektøren Heiberg. Kun
fruentimmer-logik kan finde en sådan modsigelse . . .“

Jeg skal da anføre et par af de kritiker, om hvilke jeg
har udtalt, at de betegner et „hadefuldt felttog“ mod <i>fru H.</i>,
den ene en hånende fremstilling af hendes spillemåde, den
anden en almindelig dom om hendes plads på kunstens
rangstige. Det hedder i „Dagbladet“ af 15. Januar 1855 om
spillet i „Et eventyr i ørkenen“ : „<i>At fremsige en replik på
en naturlig, ukunstlet måde er efterhånden bleven en
umulighed for fru Heiberg</i>, og den naive Beduinerinde forvandler
sig derfor under denne kunstnerindes hænder til en blaseret
og raffineret markise fra civilisationens centrum, i den grad
bliver ethvert ord oversukret og smagt på, <i>inden det udfløjtes
af de spidsede korallæber</i>, i den grad gøres der bestandig
stillinger og jages der efter effekt, som om man befandt sig i
en evropæisk salon og ikke i en syrisk ørken.“ Den 23.
Januar hedder det: . . . „Ved siden heraf har fru H. i en meget
lang årrække været primadonna assoluta; hendes kunstneriske
evne, hendes åndelige begavelse har været så stor, at enhver
rival måtte knuses, som ikke var ganske særdeles udrustet,
og skæbnen har villet, at der ikke i dette primadonna-fag har
vist sig noget talent, der i betydning kunde nærme sig det,
som i elskerfaget pludselig tog bindet fra publikums øjne og
detroniserede dets gamle yndling.“ Efterat det derpå er
udviklet, hvorledes hun begyndte mere og mere „at erstatte
naturen ved kunstens hjælp“, indtil „hun efterhånden skridt for
skridt har <i>bragt det til et punkt, hvor al natur er ophørt</i>“,
vender forfatteren tilbage til sin første tanke. „Lad os tage
et eksempel“, hedder det. „Publikum har nu i længere tid
beundret hr. <i>Wiehes</i> talent som elsker, navnlig i det
romantiske drama, og beundringen er så stor og selvforglemmende,
at man næsten ikke kan forstå, hvorledes hr. <i>Holst</i> tidligere i
de selvsamme roller har kunnet frembringe henrykkelse. Man
synes rent at have glemt, at der gik flere år hen, inden
Wiehes ejendommelige, naturlige, ukunstlede lyrik kunde trænge
igennem og finde nogen anerkendelse; i den grad havde man
vænnet sig til Holsts maner, at man næsten ikke længer
erindrede, hvorledes den naturlige lidenskab så ud. <i>Det</i>
<i>forholder sig nu med fru Heibergs fremstilling som før med
kr. Holsts</i>, på det nær at hun ikke har fået nogen kvindelig
Wiehe ved siden af sig, der på selve scenen praktisk
konstaterer, <i>at hendes diktion er falsk, at hun ligeså vel er en
kvindelig prædikant</i>, som hr. Holst er en mandlig.“ Endelig
henpeges bl. a. til den parallele modsætning mellem
Thorvaldsen og Canova.

Hermed må nu sammenlignes de ualmindelig veltalende
ytringer af anerkendelse og beundring, som artiklen af 6.
Marts 1858 helt igennem indeholder; her skal kun slutningen
anføres: „Scenen og nationen have nu mistet denne
kunstnerinde, og det er sørgeligt at måtte tilføje: ikke fordi hendes
liv var endt, ikke fordi kræfterne manglede, ikke fordi
stemmen svigtede, eller fordi ryggen bøjedes af år eller sygdom,
men medens legemet endnu er frisk, medens hjertet endnu
banker fyldig, medens ånden endnu er rede. Vi beklage dette
tab, og vi tro, at Danmarks digtere og det hele folk beklage
det med os. Når en konge kaldes bort, kan folket vel sørge,
men det trøster sig med, at „kongen er død, leve kongen!“
Men når et stort geni forlader den nation, i og for hvem det
har levet og arbejdet, da opstår der en tomhed, som måske
først efter årtier eller århundreder, måske aldrig atter
udfyldes.“

Når kammerherren kalder det „fruentimmerlogik“ at finde
en modsigelse heri og bebrejder mig, at jeg er „så bjergtagen
af fru Heiberg“, at jeg „går lige ind i fruentimmerlogikken“,
så kan jo nu enhver selv undersøge sagen.

Da jeg nu dog er kommen til at indlade mig på en
prøvelse af et enkelt punkt i kammerherre Billes angreb, skal jeg
også gå lidt nærmere ind på andre, hvor forfatteren i særlig
grad har ladet det mangle på omtanke. At jeg herved holder
mig til, hvad der også vedrører mig selv. og ikke indlader
mig på hele den lange teaterstrid, som den ene læser fra
venstre til højre, den anden fra højre til venstre, uden at
nogen hidtil har gjort et alvorligt forsøg på at bedømme den
upartisk, er en selvfølge <footnote>Jeg forbigår således de mange lidenskabelige udfald mod fru Heiberg, som
at Høedt „efter bendes dom om ham ikke var for god til nogen gemen behandling“,
hendes „hysteriske apoteosering af Heiberg“ m. m. Ligeså lidt skal jeg opholde
mig ved den mærkelighed, at Heibergs tak af 10. Juli 1856 anføres, uden at de af mig
meddelte oplysninger om denne sag nævnes.</footnote>.

Imod min bemærkning, at <i>Hall</i> ikke kunde siges at have
bragt teatret på fode, siden han påførte det et tab, som
„Dagbladet“ omtalte som uerstatteligt, gør forfatteren gældende,
at ministeren i 1857—58 havde „valget imellem et teater
uden fru Heiberg og fru Heiberg uden et teater“. Denne
opfattelse tror jeg ikke ret mange ville dele, som mindes,
hvorledes Christensen fremdrev fru Heibergs afskedsansøgning
i ministerens fraværelse; det må synes, at det vilde have været
langt naturligere, om denne havde desavoueret sin
kancellistdirektør og gjort, hvad Monrad gjorde året efter: afskedige
Christensen; <i>da</i> stod valget ikke mellem et teater uden fru Heiberg
osv., der var kun tale om en minister og et teater uden Christensen.

Et hovedpunkt i kammerherre Billes artikler måtte efter
sagens natur blive <i>fru Heibergs skildring af gehejmeråd
Hall</i>, denne hans ungdoms helt, som han gang efter gang har
forherliget, og hvis minde han har vist en trofasthed, som må
fremkalde den største sympati. Men denne beundring for den
afdøde minister bringer ham rigtignok til at glemme ethvert
hensyn til den forfatterinde, der har vovet at kritisere ham;
udtryk som „fruentimmerhad“, „hadefuld og forvrængende
skildring“ („hadefuld“ er efter „en replik“ „meget nær“ ved
„skamløs“), „furie“, „lidenskabelig og fanatisk uretfærdighed“
osv. findes alle indenfor de „berettigede grænser“ af denne
imødegåelse. Mig forekommer det, at forfatteren herved er
gået langt ud over disse berettigede grænser og meget nær
ind på fanatismens område.

Først omtales da hr. <i>sekretær O. Halls</i> „varme og
fortræffelig skrevne <i>protest</i>“; hvad jeg havde at sige imod den,
hedder det, „samlede sig egenlig i dette ene, at Oluf Halls
artikel viste, hvor vanskeligt det er for en søn at bedømme
sin fader“ (det var: „skrive sin faders historie“). Det gøres
dernæst gældende, „at dette argument ikke kommer med stor
vægt fra en defensor, hvis klient har leveret en hustrus dom
over en elsket, en tilbedt og i en lang enkestand apoteoseret
ægtefælle“. Forskellen imellem de to tilfælde forekommer mig
dog at være meget iøjnefaldende, og også kammerherren vilde
have opdaget dette, hvis han ikke havde været forud indtagen
imod mig. Fru H. stod jævnbyrdig ved siden af sin mand i
selve kampens år og var efter sagens natur fuldt fortrolig
med, hvad den drejede sig om; ingen vil vel påstå det samme
om hr. Hall, medens han vistnok mindst kan måle sig med
etatsrådinden i tilbedelse, apoteosering osv. Dernæst er det
aldrig faldet mig ind at påstå, at fru H. har skrevet eller har
kunnet skrive sin mands eller teatrets historie; hun har givet
et værdifuldt indlæg, andet kunde det aldrig blive; jeg har
ikke blot fremhævet dette for hende selv, men endog for
hendes egen kunsts vedkommende åbent udtalt det ved
udgivelsen (IV 428).

Hovedsagen i min replik var imidlertid ikke den
indskudssætning, hvori kammerherren vil søge dens eneste indhold; den
gik tværtimod ud på at hævde fru Heibergs berettigelse til at
fastholde sin redegørelse for, hvad der var sket, til trods for
forsoningen med Hall, eftersom det var hende bekendt, at
sekretær Christensen havde fået Halls tilladelse til at tage
afskrift af de officielle aktstykker i sagen for at benytte dem
til et forsvar for sin teaterstyrelse, d. v. s. et angreb på
Heibergs. Da det tilmed var bestemt, at dette først skulde
fremkomme efter hendes død, var det dog vel tilladeligt, at
hun fastholdt ogsaa sin og mandens ret. Hun måtte jo
overhoved have opgivet at gøre rede for sin udviklingsgang og
det mest afgørende vendepunkt i sit liv, om hun med sin
opfattelse af Halls betydning for dette havde givet afkald på
at fremstille den. Forfatteren dolerer over, at hun ikke, da
så Christensens bog dog udkom før hendes død, underkastede
den et studium for at revidere sine egne optegnelser. Dette
havde imidlertid sin meget naturlige grund i hendes daværende
svaghedstilstand, og at hun var optagen af ganske andre
bekymringer; hun nøjedes da med at bede en teaterkyndig ven
gennemlæse bogen og var tilfreds med hans erklæring om, at
den intet nyt indeholdt.

Kmh. Bille siger, at „den karakteristik, som hun giver
af ham (Hall), er et vrængebillede, som kun fruemtimmer-had
har kunnet præstere det, og karrikaturen bliver så meget bitrere,
som den indeholder nogle træk, der ligne, men disse
overdrives til det urimelige, og så forresten — på den personlige
elskværdighed nær — forbigår de sjældne egenskaber, der gjorde
Hall til den betydelige mand, som han var“. Men dette er
i sandhed et „vrængebilled“ af fru Heibergs skildring. Alt i
erindringernes første del, skrevet i kampens mest bevægede
år, kommer hun ind på en omtale af Bakkegården (I 482), og
der er her ikke den fjerneste antydning af den senere bitterhed.
I anden del, hvor bekendtskabet bliver mere fortroligt, idet
Heibergs kommer til at bo nogen tid på selve Bakkegården
(1843), bliver omtalen fyldigere; Hall skildres ikke blot som
elskværdig, men hans udmærkede dannelse, hans åndrighed og
forståelse af kunsten fremhæves (II 14 fl.). Senere fortælles
der venligt om deres sammentræf hos Suhrs, hvor hun
foretrækker Hall for de fornemme bordkavallerer og taler om
hans forlegenhed, som hun mener mere var en dyd end en
lyde, mere kom af ydmyghed end af forfængelighed (II 89),
om toget til Hveen (s. 205) og om hans glæde over „Abekatten“
(s. 307). Jeg antager, at ikke mange mænd vilde have været i
stand til at skrive alt dette så harmløst, så frit for ethvert
stænk af den senere stemning.

Så er der skildringen i tredje del. Også her tales der
venligt og skånsomt om Hall i anledning af hans udnævnelse
(s. 195 fl.), og det antydes, at den kommende konflikt vel
tildels skyldtes hans svaghed overfor skuespillerne, men dog
især overfor hans sekretær. Således genoptages sagen atter,
da forfatterinden kommer til sin karakteristik af Hall (s. 261 fl.).
Hun begynder med en træffende skildring af forretningsgangen
mellem ministeren og han$ sekretær; ingen, som har kendt
den i andre forhold, vil noget øjeblik være i tvivl om dens
rigtighed, skønt den her kun fremsættes som en formodning,
den er lige meget en undskyldning og en anklage mod ham.

Derefter følger så den karakteristik, der betegnes som
„hadefuld“, „fanatisk“ o. l. Forfatterinden indleder sit angreb
med at sænke kården for Halls „glimrende egenskaber som
politisk personlighed“, „som hele nationen kender“, og skildrer
ham derpå som „en ægte dansk type“: godmodig-vittig, magelig
indtil flegma, uden lidenskabelighed i temperamentet osv. osv.
som jo alle har læst det og lagt mærke til det. Denne
skildring er tilvisse ensidig, tildels uretfærdig og langtfra
udtømmende, men i sin ensidighed har den en slående sandhed,
som nok vil stå sin prøve. Forfatterinden har jo i det
foregående tilfulde godtgjort, at hun ikke miskendte, ikke havde
glemt hans mange udmærkede egenskaber, hun nævner de
„glimrende politiske egenskaber“ og „de omfattende literære
interesser“, altså alt det, der gjorde „Hall til den betydelige
mand, som han var“. Er det da ikke netop fanatisme at tale
om et „vrængebilled“ og en „karrikatur“?

For mig står det således, at fru Heibergs skildring af
Hall er af fremtrædende historisk betydning; vi trængte til
engang at høre et djærvt, et uforbeholdent ord om denne
statsmand, og det skader ikke, at det blev så skarpt, som det
er blevet. Med al agtelse for kammerherre Billes lovtaler, der
findes spredte i vore bøger og blade, må det dog siges, at
således vil historien ikke tale om Hall. Vi, der er voksede
op under følgerne af hans politik udad- og indadtil, der har
fået vort liv præget af de ulykker, som hans statsmandskløgt
ikke havde kunnet afværge, vi kan ikke bringes til tavshed
for bestandig blot ved magtsprog fra den slægt, som beundrede
denne ledende mand og bar ham frem. Jeg for mit
vedkommende har syslet meget og længe med hin tids historie, og
jeg har set på den nationale eller nationalliberale politik med
større sympati end de fleste af mine samtidige; men jo mere
fortrolig jeg er bleven med den, jo mere jeg har fordybet mig
i alle hin tids vilkår og bestræbelser, des mere må jeg
forbavses, ja forfærdes over Halls og hans partis sorgløse færd
hen over alle farer, hen imod alle de uoverstigelige
vanskeligheder, uden at noget blev alvorlig forberedt, enten krigen, der
måtte komme, eller den fred, som en gang burde efterstræbes.
Det var „det dannede flertals politik“, således omtrent lød
senere forsvaret, en statsmands forsvar for ni års styrelse
gennem en række af de mest indviklede, for udenforstående
fuldstændig dunkle evolutioner.

Det har slået mig som noget mærkeligt, at en dame af
den ældre slægt i et mangeårigt personligt forhold har fået
samme dobbelte indtryk af Hall som det, den yngre slægt
modtager af hans virksomhed i det store. Også her drages
vi hen til denne mand med det danske sind, det varme hjerte
og den frejdige fortrøstning; vi rives med af hans brede
liberalitet, hans tro på det konstitutionelle livs uundværlighed i
alle statens funktioner, hans dristige tillid til vore nordiske
frænder og evropæiske forbindelser. Men tilbageslaget
udebliver ej heller her, og vi kommer til at gå i rette med en
mand, som påtog sig, hvad han ikke kunde magte, som opgav
det retsgrundlag, hvorpå rigets fremtid var bygget, uden at
have mod eller evne til at arbejde for et nyt, som var
brugeligt, og påvise den vej, vi måtte gå for at nå det. Det være
langt fra mig at påstå, at Hall savnede alvor eller den
varmeste patriotisme, at han blev dreven frem af ærgerrighed
eller nogen anden bevæggrund, som ikke fuldt ud var til ære
for ham; men jeg tvivler ikke om, at historien vil frakende
ham det moralske mod og den i alvor optugtede personlighed,
som er nødvendig for statsmanden under så vanskelige forhold.

Det er min overbevisning, at teaterstriden har sin største
almenhistoriske betydning ved den smalle, men intensive
lysstrime, den kaster over Halls karakter som minister. Og jeg
tror endvidere, at fru Heibergs omtale af ham, hendes
sympatetiske forståelse af hans gode sider og hendes skarpe angreb
på hans fejl vil have sit varige værd.

Det må ikke forbavse kammerherre Bille, at jeg i denne
sammenhæng kommer ind på så alvorlige betragtninger; han
bør vide, at det ikke er nok bestandig at appellere til
indignationen til fordel for Hall; den kan også gå ham imod. Men
det er ikke stedet at drøfte denne sag nærmere i et dagblad,
og gehejmeråd Halls virksomhed som statsmand kommer jeg
nok tilbage til i en større sammenhæng.

Her har det kun været mig om at gøre at vise, at det
ikke er en uberettiget uhøflighed, men en berettiget retorsion,
når jeg har betegnet de udtryk, hvormed kammerherren
karakteriserer fru Heibergs forfatterpersonlighed, som udslag af det
åndshovmod, der så ofte har skæmmet hans parti.
</chapter>
<chapter name="HISTORIEUNDERVISNINGENS FORHOLD TIL DEN VIDENSKABELIGE GRANSKNING.">
HISTORIEUNDERVISNINGENS FORHOLD TIL
DEN VIDENSKABELIGE GRANSKNING.

Foredrag holdt på Danmarks Lærerforenings 4. almind. Skolemøde
i København 1893.

(1893.)

[Beretning om Danmarks Lærerforenings 4. almind. Skolemøde 1893 S. 199—210.]

Højtærede forsamling!

Det emne, som jeg skal have den ære at tale om for
denne forsamling, er af ikke ringe interesse for lærerstanden i
vore dage, ja det kan vel endog siges at have en vis
betydning for opfattelsen af en ikke uvæsenlig side af vor
nationale kultur. Historiegranskningen har jo i vor tid, særlig
siden 1864, taget et betydeligt opsving, idet helt nye områder
er dragne ind under den, et meget omfattende nyt stof er
ført frem for dagens lys, og der er foretaget et stort kritisk
gennemsyn af tidligere almindelige opfattelser, både af enkelte
begivenheder og personer eller hele udviklingsrækker.

Det spørgsmål ligger da nær: hvilken indflydelse må nu
dette få på ungdommens undervisning i fædrelandets historie?
Kan denne blive ved at gå i de gamle baner? Kan læreren
blive ved hele sin levetid at fortælle historien, således som
han har hørt den ved sin egen undervisning? — og hvis man
må sige nej hertil: hvorledes skal han da kunne følge med
alt det nye, der kommer frem, og hvorledes skal han ved dette
nye kunne skelne mellem videnskabens modne frugter og dens
vilde skud? — thi at også sådanne må komme frem, ikke
mindst i en rigt sysselsat tid, er en nødvendig følge af vor
menneskelige begrænsning.

Rent teoretisk, set udefra eller ovenfra, er det meget let
at svare på disse spørgsmål: naturligvis skal skolen tilegne
sig alle af videnskaben fremsatte og tilstrækkeligt prøvede
resultater; de skal optages i lærebøgerne og derfra gå videre
til lærerne og børnene. Således går det f. eks. med de
geografiske opdagelser, med opgivelse af indbyggerantal m. m.,
med nye oplysninger til verdenshistorien, f. eks. ved
udgravninger o. lign., i naturvidenskaberne og sprogene. Men slet
så simpel er sagen ikke, når talen er om fædrelandshistorien.
På dette område rejses der jo en modstand, som ikke kendes
i de andre fag, og som viser, at vi her er inde på noget
mere personligt, noget som vedrører os på en helt anden
måde, end f. eks. de geografiske opdagelser. Det kan være os
personlig fuldstændig ligegyldigt, hvor Nilens kilder skal
søges, eller hvor mange indbyggere der for tiden findes i
Moskov; men når der rejses tvivl om, hvorvidt Palnatoke er en
historisk person eller en sagnfigur, begynder man at blive
opmærksom, og når der røres ved Nils Ebbesen, Kristian IV
eller Fredrik VII, bliver man part i sagen og giver
videnskaben en god dag.

Der er her en nærliggende mulighed for gensidige
misforståelser mellem historikeren og læreren. Denne kan let
komme til at opfatte videnskaben som en fjendtlig magt og
dens udøver som en hjerteløs mand, der måske endog har sin
glæde i at berøve folk, hvad der har været dem kært og
dyrebart fra barndommens dage; historikeren kan blive utålmodig
over den uventede modstand, hans arbejde møder, og tilskrive
den en ubevægelighed og ladhed, som blot skyder det nye fra
sig for ikke at blive ulejliget med det. Begge dele vilde
sikkert være uretfærdigt. Vi må gå ud fra, at det er den samme
kærlighed til fædrenes minde, som bevæger begge, kun at den
giver sig det modsatte udslag: historikeren vil trænge dybere
ind i forståelsen af det forbigangne; læreren og læseren holder
uvilkårlig fast ved det overleverede og frygter for at slippe det
hele ved at opgive en del. Man må derfor se at komme til
en forståelse, at forklare sig gensidig, for i alle tilfælde at
agte hinandens opfattelse, hvis den ikke kan forandres.

Det, som gør modstand mod granskningens resultater, er
fremfor alt frygten for, at vor historie skal tabe sin glans,
og at dens store navne skal fordunkles, at vi med ét ord
skal miste glæden ved forfædrenes ihukommelse.

Dette er jo en meget alvorlig indvending imod
videnskabens indflydelse på historieundervisningen; men den træffer
i sine konsekvenser også selve granskningen. Thi den
anvisning, man ofte giver, at lade de lærde og dem, der læser meget
andet, beholde granskningen og dens frugter — de kan på
andre områder få vederlag for, hvad de mister —, medens det
jævne folk får lov til at beholde sine idealer, den kan ikke
bruges. Vor historie er det, som trods alt knytter os sammen
som folk, det, som knytter os til fortiden midt i en tid, der
med al magt drager os ud i nye baner og åbner altid nye
veje til andre nationer. Vor historie må ikke blive dobbelt,
ligeså lidt som vort sprog, en for de lærde og oplyste og en
anden for det menige folk; den må lyde i den ringeste skole,
som den læres kongehusets børn. Hvis det derfor skulde være
så, at vi måtte give de fremsatte indvendinger medhold, da
måtte følgeslutningen blive, at selve den historiske granskning
er forkastelig og bør sætte sig selv snævre grænser; den, som
vil forsvare undervisningens uforanderlighed, må gå angrebsvis
tilværks overfor selve videnskaben, nægte den sin ret eller i
alle tilfælde opfatte den som et nødvendigt onde. Og det er
jo da også det, som i reglen sker, hvor dette spørgsmål
drøftes.

Det er en selvfølge, at når jeg her tager ordet i denne
sag, jeg da vil søge at slå dette angreb tilbage, at jeg vil
forsvare granskningens ret, ja dens nødvendighed og
ønskelighed.

Lad os da først og fremmest undersøge, om virkelig alle
foregående tider har haft samme opfattelse af vor historie,
så det først er os, som bryder med den samlede overlevering?
Svaret herpå må blive: på ingen måde; tværtimod.

Hvorledes fremstiller vor histories første mand, Sakso,
fortidens begivenheder? Han står på den katolske kirkes
standpunkt, og han meddeler en lang række sagn som pålidelig
historie. Over halvdelen af hans fortælling har senere tider
måttet forkaste som upålidelig, resten er forlængst bleven
rettet efter andre kilder eller set med andre øjne, skønt han i
århundreder ansås for en usvigelig avtoritet.

På lignende måde er det gået Hvidtfeld, som fortsatte
Saksos historie. Han var Stræng protestant og miskendte den
katolske kirkes store betydning for vort folk; han stod på
adelens højhed og overmagt i samfundet og brød staven over
alt, hvad der havde stået den imod, såvel som over
middelalderens ejendommelige liv. Hans store krønike var i lange
tider folkets bedste skat, endnu Grundtvig taler om det
mægtige indtryk, han modtog af ham i sine drengeår.

Så kommer vi til Holberg og hans Danmarks historie.
Her har alt fået en anden skikkelse: enevælden fremtræder
som den ypperste statsform, medens fortidens håndfæstninger
dadles som overgreb fra adelens side. Det jævne, borgerlige
liv, uden politiske og religiøse kampe, opfattes som det
lykkeligste, og meget, som man før havde fremhævet, bliver lastet
eller gjort latterligt, medens andet nu bliver rost og
fremdraget.

Henimod forrige århundredes slutning kom man atter til
andre opfattelser: enevælden blev kritiseret, kongemagtens
misbrug fremdragne, og bondestandens tilbagegang fra frihed
til trældom skildret med stærke farver. Dette fortsattes af en
række forfattere langt ind i vort århundrede, idet den gamle
danske adel samtidig igen kom til ære og værdighed, medens
hele vort historiske forhold til Tyskland blev fremstillet i et
stærkt fjendtligt, det til Sverige i et afdæmpet og muligst
venskabeligt lys.

Men hvor bliver nu enheden af i denne mangfoldighed?
Det er jo klart, at med synspunkterne er opfattelsen af en
talløs række enkeltheder undergået jævnlige forandringer; hvad
den ene roste, fandt den anden forkasteligt, og omvendt. Når
man til trods herfor, og sikkert med rette, går ud fra, at alle
de skiftende tider har følt sig knyttede til hinanden ved en
<i>fælles</i> historie, så må det vel være, fordi det væsenlige i
denne ligger dybere end i opfattelsen af dens gang og i
fremstillingen af enkelthederne: det ligger i de skæbner, vort folk
og land har fristet, og i de bedrifter, i krigens og fredens
idrætter, som vore landsmænd har øvet, i alt det, som ingen
granskning omstøder og ingen tvivl kan anfægte.

Det spørgsmål ligger nær: har da ikke også vor tids
historiegranskning sin forudfattede opfattelse, som en
efterfølgende tid vil underkende, og er der ikke noget mistrøstigt
i at vide, at man således aldrig når til en uhildet dom om
fortiden? Hertil må svares, at vi i vor tid ikke vedkender os
dette, men opstiller den fordring, at enhver tid skal ses i sit
lys, enhver personlighed opfattes ud af sin egen tid og sine
egne forudsætninger. Om dette altid lykkes, er et andet
spørgsmål, men at det opstilles som formål, og at det
efterstræbes, er det, som giver vor tids videnskab sit præg. Vi
søger altså at forstå den katolske kirke ud af dens egen lære
og gerning, uden forudfattede fordomme for eller imod den;
vi søger at vise adel og almue, enevældens og frihedens
talsmænd samme retfærdighed og samme forståelse. Vi går ikke
ud fra, at vore landsmænd altid har haft retten på deres
side, eller at enhver indflydelse udefra har været fordærvelig
for vort folk, og vi søger at bedømme de historiske
personligheder uden hensyn til, om deres virksomhed behager os
eller ej.

Men for at bane vej for en sådan historieskrivning er det
fremfor alt nødvendigt at klare det rent faktiske, at få en
opgørelse af, hvad vi ved og ikke ved. Deraf denne
rastløse iver efter at finde nye kilder, „nye oplysninger“, som
betegner vor historiske literatur; deraf den skarpe kritik, som
fortidens overleveringer underkastes. Man søger fra alle sider
at trænge ind til en klar forståelse af den historiske
kendsgerning for at komme til en rigtig vurdering af dens
betydning.

Der er en ubønhørlig nødvendigheds gang i dette.
Udgangspunktet er det ligefremme: vi vilde gerne vide noget
mere om denne begivenhed, denne person, dette historiske
forhold. Vi går da til de rige kilder, som nu står til vor
rådighed og ikke tidligere var kendte, arkiverne og de mange
trykte bidrag fra indlandet og udlandet. Herved forøges da
vor viden til det mangedobbelte; men det nye står ikke i
overensstemmelse med det ældre, vi kommer ind på en
nærmere undersøgelse, og umærkeligt forandres det billed, vi
forhen havde dannet os.

Dersom man nu vilde tænke sig det utænkelige, at ingen
her i landet vilde indlade sig herpå, at vi skød det fra os,
fordi vi var tilfredse med vor historie, som den er overleveret
os, hvad vilde der da ske? Vilde den da blive urørt? Ikke på
nogen måide! Der granskes ikke blot her hos os, men i alle
lande, hos alle vore naboer. Følgen vilde da kun blive, at
vor historie blev skreven af vore fjender; thi i forholdet mellem
nationerne er det jo især fjendskabet, som får fremtrædende
historisk betydning. Vore krige med Sverige vilde blive skrevne
af svenske, med Tyskland af tyske forfattere, og så
fremdeles. Men krigenes historie kaster lys tilbage og fremad over
fredens tider og fælder dom over folkenes kraft, evne og
åndelige egenskaber: retfærdighedsfølelse, udholdenhed osv.
Mange af vore mest udmærkede mænd har deres gerning i
forhold, som andre må bedømme anderledes end vi selv. Det
er en ulykke at få sin historie skrevet af fremmede; det store
og udmærkede bliver miskendt af dem, vor ret fornægtet, vor
uret og vore fejl mangefold forøgede. Om der ingen anden
grund var for os til at oplyse historien, måtte denne alene
være fyldestgørende, at vi dog ikke vilde undgå det nye, men
at det vilde komme fra de fremmede, uden den dybere
forståelse, som kun den indfødte kan have, uden den sympati
for fædrelandets sag, som uvilkårligt følger enhver forfatter.

Men om nu disse betragtninger end må overbevise enhver
om den kritiske historiegransknings <i>nødvendighed</i>, vil man
dog stadig kunne vente at se den betegnet som et nødvendigt
<i>onde</i>, da det er en almindelig opfattelse, at den formindsker
de store navnes glans uden at give os vederlag i noget andet
og bedre. Men dette beror på et forhold, som man kunde
kalde et optisk bedrag. Historien, som den lever i
overleveringen, samler alt om enkelte personer og faa navne. Jo
længere vi går tilbage, des mere er dette tilfældet. I oldtidens
sagn er der næsten kun tale om konger, efterhånden kommer
enkelte mænd op ved siden af dem, først senere bliver
skuepladsen rigere og de historiske navne mere mangeartede. Det
er som et landskab ved dagens frembrud; solens stråler falder
først på bjergenes top, derefter går de nedad, indtil dagen
fylder hele landet. Det er en barnlig opfattelse, at de
verdensbekendte bjerge hæver sig lodret fra sletten i hele deres højde;
kun medens lyset dvæler på deres mægtige top, medens de
lavere bjergtoppe ligger omkring deres fod som ubetydelige
tuer, kan forestillingen om dette ensomme fastholdes.
Efterhånden som lyset trænger nedad, vil det blive åbenbart, at de
højeste tinder omsluttes af andre, der også er høje og
mægtige, og at det fra dem går gradvis nedad mod dalen. De
højeste bliver derfor ikke lavere, de taber kun det falske skin
af at hæve sig umiddelbart op over sletten. Vil vi
undersøge det nærmere, hvad der har gjort, at enkelte ensomme
storheder i vor fortid ligesom er bleven mindre, da er det
langt mere dette, at andre er bleven hævede ved deres side,
end at de selv skulde have mistet det, som udgjorde deres
historiske hæder. Men dette er jo en berigelse af vor fortid,
ikke noget tab.

Lad os tage et par eksempler. Vi har i Nils Ebbesen
set den enestående helt, som frelser fædrelandet af den dybeste
fornedrelse. En nærmere granskning af samtidens
overleveringer lærer os nu, at han havde mange fæller; ligesom andre
før ham havde forsøgt at redde rigets selvstændighed, således
var det en række mænd, som enedes om hin bedrift i Randers,
der førte til målet. Formindskes nu Nils Ebbesens hæder
herved, eller er det ikke langt snarere en berigelse af vor
historie, at denne frelsende gerning ligesom får dybere rødder,
fæster sig stærkere ind til folkets samlede historie? Er det
ikke snarere så, at den helt, som samlede fællerne om sig,
bliver større, ikke mindre ved at have været den første blandt
mange, den ypperste og lykkeligste blandt dem, der mødtes i
en fælles vilje og et fælles ønske? Og således med
reformationshistorien, som man tidligere samlede i kong Kristian III's
person, men nu ser spredt i en række udmærkede mænd, som
arbejdede til samme mål. Eller med Griffenfeld, som vi har
set op til som et kæmpefjeld på en dyb og mørk slette. En
nærmere betragtning viser, at han var den første i en kreds
af dygtige og hæderlige mænd, som i fællesskab arbejdede på
rigets opkomst i en vanskelig tid; — at være den første her
er jo mere end at være den eneste, der ikke kan måles med
nogen anden.

Men det er sandt: de andres fremkomst ved siden af den
ene retter opmærksomheden på denne enes mangler. Hvad vi
måtte have kunnet sige os selv, at han ikke var fuldkommen,
at hans evner var begrænsede, at han begik misgreb og fejl,
det bliver åbenbart ved at undersøge hans forhold til sine
samtidige. Således i det sidst nævnte tilfælde, med
Griffenfeld. Vi kan ikke fremdrage hans kaldsfællers fortjenester
og yde dem retfærdighed uden at komme ind på det
sammenstød med dem, som blev hans ulykke, og vi kan ikke
nøjes med kritikløst at gentage tidligere tiders fordømmelse
af alle dem, som kom i berørelse med ham og havde del i
hans skæbne.

Dette er et punkt, hvor to opfattelser og to følelser
tilsyneladende står imod hinanden. Beundringen for det store
og ualmindelige drager til den ene side, retfærdighedsfølelsen
til den anden. Valget bør dog ikke være tvivlsomt. Det er
tilvisse smukt at kunne hengive sig til denne beundring, men
det er en blødagtighed at ville fastholde den på
retfærdighedens bekostning. Vi bør optugte os selv til at se på de
historiske personer uden „vild og venskab“, og når der er
bleven rettet angreb på historikerne for deres formentlige
mangel på pietet overfor sådanne, da kan de med større
føje klage over mangel på sans for ret og sandhed, for
billighed og mådehold i hele vort samfund. Mange glemte og
mange tilsideskudte navne i vor historie kan takke den
nyere granskning for at være fremdragne påny, at være komne
til agt og ære og at have fået en om end sen oprejsning
for lange tiders miskendelse eller vel endog forsmædelige
eftermæle.

Den klage, som opløftes om sagn og folkeviser, hvis
beretninger har vist sig uholdbare, skal jeg ikke dvæle længe
ved. Intet af dette er tabt, fordi det skydes udenfor historiens
faste bygning; det vedbliver at være folkets eje og kan kun
nedsættes i værd ved at pånødes historien. Hvem vil f. eks.
ikke hellere opfatte fortællingen om, hvorledes Danebroge i
slaget ved Reval faldt ned fra himlen, som et skønt sagn end
tænke sig en begivenhed som den Ingemann skildrer, så vore
fædre i hint slag havde været genstand for et såkaldet fromt
bedrageri? Ethvert folks historie er ombølget af sagnets
skønne eller dybsindige eller grufulde skikkelser; at ville drage
dem ind i virkelighedens verden er kun at berøve dem deres
rette betydning.

Nej, den granskning, som vor historie er bleven genstand
for, har ikke gjort den fattigere, men rigere. Oplysningen af
de mange enkeltheder har kastet lys over helheden, der er
opnået en dybere forståelse af dens Udviklingsgang, af folkets
hele levnedsløb, dets skiftende kår og tilskikkelser. Vor egen
tids oplevelser har lettet dette, idet den har givet os rigere
forudsætninger til at forstå tidligere tiders offenlige liv og
nationale modsætninger.

Denne granskning skal derfor ikke opfattes som et måske
nødvendigt onde, men som et betydningsfuldt led i vor
nationale udvikling. Det er ikke tilfældigt, at den i tiden falder
sammen med andre bevægelser, udviklingen af folkets selvstyre
og det store opsving i alle vore materielle kår og den
almindelige oplysning. Man har vel under indtrykket af de trange
tider, som er komne, sagt, at vi har bygget for meget og
anvendt for meget på oplysningsarbejdet, mere end vi havde
råd til; men jeg tror, at fremtiden vil prise denne slægt
lykkelig, fordi den følte trang og fik råd til at bygge de gamle,
trange og usunde gårde om, fordi den vilde have mere luft og
lys ind i sine boliger, vilde have væggene videre og loftet
højere end forfædrene. Og jeg tror, at man ligeledes vil prise
os lykkelige, fordi vi følte trang og fik råd til en større
oplysning, selv om der fulgte ulemper hermed som med alt godt
i denne verden. Og på samme måde er det med vor historie.
Den dybeste grund til, at granskningen har taget så stærkt
og så skarpt fat på vor historie, er den, at vi trængte til
mere luft og lys i opfattelsen af vore forfædres levnedsløb.
Der var ikke næring nok i den evindelige gentagelse af
fortidens domme, vi måtte trænge dybere ind med vor kundskab,
vi måtte overalt se med egne øjne og dømme efter vor egen
uhildede erkendelse. At dette mål endnu langtfra er nået, det
ligger jo i sagens natur, men det er godt og vel begyndt, og
vi kan håbe det bedste for fremtiden.

Vender vi da nu tilbage til det oprindelige spørgsmål om
undervisningens forhold til denne ggranskning, ja da er jo nu
svaret givet: der må følges med, før eller senere, overalt hvor
der er sikkert fodfæste. Men hvorledes skal læreren, særlig i
folkeskolen, kunne følge med det nye? han er jo for største
delen udelukket fra den videnskabelige literatur og helt ude
af stand til at sigte det virkelig vundne fra det tvivlsomme.

Her må det da først og fremmest holdes fast, at vejen
går gennem lærebogen. Det er forfatteren af denne, som må
gøre det nødvendige arbejde, for at fremstillingen af vor
historie kan skride frem i videnskabens spor. Læreren bør have
for øje, at det har ingen hast; selv om bogen var lidt
forældet, da den kom ud, og bliver det endnu mere, når den
bliver ældre, skal han ikke være for rask til at forlade den.
De, som kender Povl Møllers skrifter, vil blandt hans
pædagogiske strøtanker huske en træffende ytring, som lyder
således: Den forfængelige lærer siger: der tager du s'gu fejl,
min gode Abraham Kall (den tids lærebogsforfatter); nej, min
gode ven, det var år 235, om jeg tør bede. Disciplene,
fortsætter han, få da ubegrænset ærbødighed for en mand, der
endog kan rette en, som har skrevet bøger. Nu vilde en
rettelse af bogen vel næppe dreje sig om et enkelt tal, og det
er ikke usandsynligt, at en forstandig lærer vilde kunne finde
en passende form for en rettelse til bogens fremstilling i et
eller andet punkt, men han vilde dog her være inde på et
farligt område. Gentages det tilmed oftere eller jævnlig, vil
der i de fleste tilfælde ske mere skade end gavn derved; man
kan ikke noksom anbefale her at gå varsomt frem. Der kan
let for barnets forestilling komme en usikkerhed ind, som det
da slet ikke forstår at begrænse, så de væsenligste og mest
utvivlsomme tildragelser bliver usikre og tvivlsomme. Langt
hellere må læreren fastholde, hvad bogen giver, selv der, hvor
han ad anden vej er kommen til kundskab om en anden
opfattelse. Kun hvor en fyldig og levende fortælling kan bøde
på et brud med bogen, vil dette være tilrådeligt.

Det, man nemlig må holde fast som det væsenlige i
historieundervisningen, det er ikke korrektheden, som vi jo
dog aldrig når, men varmen og inderligheden i meddelelsen,
som enhver kan yde, der selv er grebet af emnet. Spørger
vi os selv, hvad det er, vi mindes med glæde fra vor
skolegang, særlig i fædrelandshistorien, da er det jo ikke lærerens
kritiske bemærkninger, som vi forlængst er voksede fra; men
det er de fortællinger, som bevægede ham, hver gang han
kom tilbage til dem, det er de historiske ord, som han gentog
med løftet stemme og lyse øjne. Vi skal gøre
historieundervisningen som al anden undervisning så god som muligt; men
det, som det fremfor alt kommer an på, er dog ikke det, om
den er lidt gammeldags; lad børnene føle, at det er forfædrenes
ihukommelse, vort eget folks tilskikkelser, det her drejer sig
om, så vil den opfylde sin væsenligste bestemmelse. Lad
den tanke gå igennem undervisningen, som en skolemand har
givet det skønne udtryk:

<poem>Mig fryder din ros, din ære,
mig knuger din sorg, dit savn,
hver glans, hver plet vil jeg bære,
som falder på Danmarks navn.</poem>

Det er dette, som gennem historien knytter os sammen
med fortiden og knytter os sammen indbyrdes, til trods for
alt, hvad der kan skille: at vi selv lærer, og at vi lærer vore
børn at stille sig ind under denne fællesfølelse, der har været
vort lands bedste styrke i al modgang, så det er vor glæde
at have lod og del i alle dets minder, dets hæder og dets
skam. Overfor dette fælles svinder alle granskningers ny
oplysninger ind til noget såre ubetydeligt, de føles kun som
berigelse og en uddybning af det gammel kendte, det, som
knytter os til vore fædre, og som med Guds hjælp også skal
knytte vore børn og børnebørn til os.
</chapter>
<chapter name="HVORLEDES KRIGE OG KRIGSHELTE BØR BEDØMMES.">
HVORLEDES KRIGE OG KRIGSHELTE BØR
BEDØMMES.

(1895.)

[Højskolebladet 1895, Sp. 615—19. (17. Maj.)]

Kære hr. K. Jørgensen!

De har haft den godhed at sende mig „Højskolebladet“
med artiklen om Kristian VIII og fejden mellem U. Birkedal
og G. Himmelstrup med henstilling om at tage til orde i disse
spørgsmål.

Med hensyn til den første vedlægger jeg en udtalelse,
som jeg vil bede Dem om at skænke en plads i bladet<footnote>[Se 3. Bd. S. 277 ff.]</footnote>, om
den anden føler jeg mig derimod ikke særlig kaldet til at
dømme. Jeg må nemlig give hr. Birkedal ret i, at man ikke
behøver at være historiker af fag for at have en personlig
begrundet mening om krigshistoriens og krigsheltenes værd,
hvorimod det ganske vist er nødvendigt at have gode
historiske kundskaber og at have tænkt adskilligt over dem, hvis
man ikke vil blive hængende i fraser, — det være nu
krigsfraser eller fredsfraser.

Der er efter min mening meget at betænke for den, som
vil udtale sig herom, særlig for den, der som hr. Birkedal vil
give os en helt ny målestok for bedømmelsen af uoverskuelige
rækker af personer og begivenheder i menneskeslægtens historie.
Jeg skal kun nævne de hovedtræk i overvejelsen, som
fremstillede sig for mig ved at læse de to modsatte opfattelser i
„Højskolebladet“.

At tale om krige og krigshelte helt i almindelighed fører
til ingen ting. Der er mange <i>krige</i>, som kun har været en
rå styrkeprøve; der er andre, som for den ene part har været
uretfærdige overfald, for den anden nødværge; der er atter
andre, som har været førte for at sprænge utålelige bånd, der
var værre end døden. Hvad <i>krigens mænd</i> angår, da er
der omtrent ligeså stor forskel på dem indbyrdes, som der
er mellem andre mennesker, kun at deres dyder og fejl står
på baggrund af en fremtrædende udvikling af de særlig
mandige egenskaber. Hvad <i>folkene</i> angår, da viser historien, at
en krig kan vække deres kræfter til live i et forbavsende
omfang og i en uanet dybde, både ved de lidelser, den medfører,
og ved de anstrængelser, den kræver. Men vi ser også, at
krigen barbariserer, hærger folkene både legemligt og åndeligt,
slipper lidenskaberne løs og giver lovløshed, overgreb og hver
slags hensynsløshed råderum.

Hvorledes er det muligt at bringe alt dette ind under en
generalnævner, at samle det i en formel? Hvorledes skulde
man kunne tage dette ene led ud af menneskelivet i hele sit
historiske løb: afgørelsen af tvistemål ved en appel til
våbnene? Hvert fribårent menneske har en grænse for, hvad han
vil tåle af andre; overskrides den, da foretrækker han døden
for uden modstand at finde sig i, hvad der bydes ham. Denne
grænse er efterhånden bleven meget videre, end den forhen
var, men vil altid findes, så længe der rinder blod og ikke
vand i vore årer. Lovgivningen selv bøjer sig for denne
naturens ret, idet den frikender den, som sætter liv mod liv,
når hans nærmeste mishandles. Ærens love kræver ikke mere
af os, at vi skal gå i tvekamp for at søge oprejsning for
fornærmelser, men de har gjort det forhen og gør det endnu
mange steder, og de samme love har haft gyldighed mellem
folkene. Overfor krigens råheder må man da holde fredens
råheder, de forhånelser, nationerne tilføjer hinanden,
umuligheden af at begå sig i det store folkesamfund efter at være
bleven beskæmmet på sin folkeære. Eller et folk kan ved
begivenhedernes gang (som det for eksempel så ofte var
tilfældet ved arvefølge) komme i politiske forbindelser, der
udarter til ufrihed og trældom, religiøse forfølgelser eller lignende,
og det kan have valget mellem kamp eller folkelig undergang.
Hvorledes kan alle sådanne kampe samles under én moralsk
dom?

En anden betragtning, som jeg vilde anbefale at føre
igennem historiens løb, er denne: hvad vilde der være bleven
af menneskeslægtens udvikling uden dette sidste nødmiddel
(ultima ratio)? Hvormegen uret er ikke bleven stanset på sin
vej ved de blanke våben, og hvormeget ondt er ikke bleven
holdt nede, fordi den, der vilde øve det, frygtede for at ægge
til kamp. At opgøre dette regnskab vilde være at udtømme
havet.

Menneskene har en tilbøjelighed til at beundre de store
evner, det ualmindelige i retning af kraft, snart sagt i hvilken
som helst retning, når det da ikke er forbrydelse i almindelig
borgerlig forstand. Det er en aldeles primitiv tilbøjelighed,
nøje knyttet til naturtilstanden og kampen for tilværelsen.
Som enhver sådan tilbøjelighed må den tøjles og optugtes,
idet vi udvikles til ikke blot at måle denne kraft, men også
at værdsætte den efter sit indhold og mål. Dette gælder i
høj grad krigsheltene. Den fysiske kraft, den hurtighed i
overblikket, den snarrådighed, den myndighed som fører, den
ild i beslutningen, den snildhed, dristighed og det mod,
hvormed hærføreren vækker vor beundring, kan og må bestemt
skilles fra den dom, vi iøvrigt fælder om hans værd som
menneske. Men det samme er jo tilfældet for eksempel med
kunstneren. Et er det at beundre hans værker og den geniale
kraft, som har skabt dem, et andet at vurdere det menneske,
som står bagved. Eller den geniale statsmand, den
banebrydende opdager og så fremdeles. Hvorfor her skille
krigsmanden ud som forlods mistænkelig? Hans ufølsomhed for
andres lidelser er ikke i og for sig råhed, den er kun en følge
af det stadig gentagne indtryk; den deles af læger og
sygeplejere, uden at vi regner dem det til forklejnelse.

Hvis jeg skulde give fredsvennerne et råd, som jeg tror
er godt, skulde det være det at holde sig til fremtiden, men
lade være med at ville vende op og ned på historien. Lad
os være mere agtpågivende med vor ros over krigens bedrifter,
lad os ikke skjule de ulykker, den volder, den fristelse til
vold og uret, den medfører, den nedgang i de moralske
begreber, den ofte har haft til følge; men lad os heller ikke
miskende våbnenes historiske ret og den overvældende
betydning, kamp og krig har haft for menneskeslægtens udvikling,
folkenes og slægternes sammenhold.

Tror De nu, kære hr. redaktør, at disse spredte
bemærkninger kan have noget værd for nogle af Deres læsere, må
De gerne trykke dem; men jeg vil ikke indlade mig på nogen
fejde i den anledning eller drages ind i bedømmelsen af
bestemte historiske personer.

Deres

<i>A. D. Jørgensen.</i>
</chapter>
<chapter name="RENSBORG, 24. MARTS 1848.">
RENSBORG, 24. MARTS 1848.

(1895.)

[Vort Forsvar Nr. 391, 15. Decbr. 1895.1

Skønt jeg kun har ringe lyst til det og vel også i den
tone, hr. kaptejn Meidell finder for godt at bruge, kunde have
en gyldig grund til at tie, skal jeg dog af hensyn til „Vort
forsvars“ store læsekreds knytte nogle bemærkninger til
afhandlingen „En plet på den danske hær?“.

Det må da straks siges, hvad enhver nogenlunde kyndig
læser alt har sagt sig selv, at hele kaptejnens fremstilling af
begivenheden den 24. Marts er et foster af hans fantasi. Om
denne fortælling og disse påstande om de agerende personers
tankeforbindelser har kunnet opstilles på grundlag af, hvad
der tidligere forelå for offenligheden, skal jeg ikke undersøge;
men kaptejn Meidell kan umulig, da han udførte dette
tankespind, have læst de officielle rapporter, som oberst Vaupell nu
har udgivet („Læssøes levned og aktstykker til krigen
1848—50“), og som var mig bekendte, da jeg skrev om prinsen af
Nør. Af disse ser man nemlig i de pågældendes egen
fremstilling, hvad der fornuftigvis aldrig kunde rejses tvivl om, at
de danske officerer i Rensborg var aldeles klare over, at det,
som foregik for deres øjne, var et forræderi, hvorved halvøens
hovedfæstning fravristedes landets lovlige konge. De vidste,
at noget sådant var forberedt, at lignende begivenheder fandt
sted hver dag i nærliggende lande — kaptejn Meidell fortæller
selv, at „de havde ladet deres sidevåben skarpslibe, og de
fleste havde ladte pistoler hængende på væggen“. Det, der
da skete om morgenen den 24., var ikke, at prinsen af
Avgustenborg stilfærdigt og værdigt, som „medlem af
kongehuset“(!) og dansk general, meldte sig hos Lützow for i kongens
navn at overtage hans kommando; men under stormklokkernes
klemten, stort opløb med råbet „rebellion“, overbragte en
dødbleg (frafalden) officer den kommanderende general en oprørsk
proklamation, ved hvilken fem bekendte oppositionsmænd
overtog landets regering, og det blev meldt ham af kommandanten,
at to af disse mænd, prinsen og Beseler, var komne ind i
fæstningen uden hans vidende med jægerkorpset fra Kiel, der
nu stod opstillet udenfor vinduerne. Derefter kom de to
oprørere selv tilstede, og efter nogle udtalelser sagde den
kommanderende general (på tysk): „Durchlaucht, jeg ser, at jeg ved
de overfor mig opstillede materielle kræfter er forhindret i
fremdeles at føre den mig anbetroede kommando, at jeg altså
<i>må opgive enhver tanke om modstand med våbenmagt</i>“
osv.; han nedlagde derfor sin kommando. Dette varede en
lille halv time; derefter lod Lützow garnisonen sammenkalde
og danne karré; han selv gik ind i midten „og sagde, at han
havde været nødt til, da han personlig <i>havde været i prinsen
af Avgustenborgs magt</i>, at nedlægge sin kommando eller
også bryde sin ed til kongen; at valget ikke havde været
vanskeligt, at han vendte tilbage til Danmark, hvor hans pligt kaldte
ham, og at han nu måtte overlade det til garnisonen at opløse
sig, så at enhver mand vendte tilbage til sit hjem, eller at
underkaste sig den provisoriske regering, da <i>modstand med
våben i hånden fra den lille garnison i Rensborg imod
bevægelsen i hertugdømmerne ikke lovede noget heldigt
udfald</i>“ (Vaupell s. 38). Da prinsen derpå havde fortalt
tropperne, at „kongen i København blev holdt fangen af et
politisk parti; han desårsag var ufri, hvorfor han (prinsen) i
forening med nogle ligesindede havde overtaget regeringen i
kongens navn“ osv., gik alle underofficerer og menige straks
over til ham. „Den største del af officererne, i højeste grad
indignerede over prinsens skammelige fremgangsmåde og over,
at det uden indsigelser af vedkommende kommandant og
afdelingskommandør således blev ham tilladt at underminere
troppernes troskab mod deres konge, protesterede højt og
lydeligt og forlangte af prinsen at se en kongelig ordre, idet han
bestandig påstod, at han handlede i kongens navn. Til svar
herpå sagde han: „Mine herrer, De kan jo læse det i
aviserne.“ Tillige erklærede prinsen, at han kun havde talt
til mandskabet; med officererne vilde han senere tale. <i>Med
få undtagelser stak alle officererne sablerne i skeden og
erklærede, at de under disse forhold aftrådte</i>.“ (Vaupell s.
49.) Således beretter fire af de tilstedeværende; en femte,
løjtnant Mathiesen, fortæller, at han havde læst „Berlingske
tidende“ med den efterretning, at kongen havde forekommet
det til ham rettede andragende om at afskedige ministeriet, og
at han altså vidste, at prinsens fortælling var usandfærdig.
Han spurgte da prinsen om, hvorfra han havde sin
efterretning, og da prinsen svarede: „Berlingske tidende“ og i det
samme vendte sig om, sagde løjtnanten, „forbavset over den
frækhed, hvormed sådan usandhed fremførtes“: „Berlingske
avis! det er jo løgn“ (s. 47). Om eftermiddagen mødte så
officererne hos prinsen (med undtagelse af dem, som
hemmeligt havde forladt fæstningen for at ile til fanerne) og afgav
her det skriftlige løfte, ikke at tjene imod oprøret; andre gik
i fangenskab.

Dette er kendsgerningerne; vi kommer nu til bedømmelsen
af dem. Denne er jo ikke hver mands sag; thi, som
kaptejnen siger, „det går ikke an at bedømme militær-personer
og forhold efter civile regler“. Dette og andet af samme
slags kender vi jo så godt; det er det nemme middel, hvorved
det lykkes begavede officerer fra tid til anden at afkøle de
civiles alt for varme iver for hæren og forsvaret. Jeg skal
altså holde mig til en militær sagkyndig, en mand, som selv
var med dengang, ja endog uimodsigelig spillede en hovedrolle
ved denne lejlighed, nemlig prinsen af Avgustenborg selv.
Han siger i sine „Aufzeichnungen“ (s. 66): „<i>Jeg bebrejder
endnu den dag idag de danske officerer, at ikke en eller
flere samtidig her faldt på den tanke at hugge mig ned</i>.
Man har senere sagt mig, at dette også blev bebrejdet dem i
København, men at de undskyldte sig med, at „jeg så for
imponerende ud“. Det imponerende kan vel kun have ligget
i det udtryk, som altid er særegent for den, som føler, at han
har retten på sin side, overfor den, som nok ved, at han
netop vil krænke denne ret.“ Det er den tak, vore folk får
for deres skånsel.

Når jeg har gentaget prinsens bebrejdelse, da er det ud
fra følgende betragtning. Den, som af fri vilje vælger
soldaterstanden, må vide, hvad han derved påtager sig. Han opnår
visse rettigheder, en livsstilling og adgang til høje ærestrin i
samfundet, men han påtager sig til gengæld en ubetinget
forpligtelse til, når og hvor som helst at optræde som statens
eller kongens umiddelbare organ, uden hensyn til livs- og
dødsfare. Den kokarde og den kårde, han bærer, er kun en
papirpenge, hvis kurs beror på den hos alle rodfæstede
overbevisning, at den „på anfordring veksles med guld“.

Mig forekommer det derfor uimodsigeligt, at, hvad
løjtnant Mathiesen udbrød „som til mig selv sagt“: „Det er
løgn!“, det skulde have været råbt ud over karréen, så alle
de vildledte soldater måtte høre det, — det var i dette øjeblik
officerernes første pligt. Og jeg kan ikke komme fra, at det
næste var, med eller uden militære ceremonier, at hugge den
mand ned, som var greben på fersk gerning i højforræderi.

Vil man indvende herimod, at det var en hensigtsløs
opofrelse af mænd, som kunde gøre bedre nytte en anden gang,
så må derpå svares, at ingen ved, hvorledes sagen havde
udviklet sig, hvis officererne var optrådte mandigt og enige.
Kun dette er vist, at deres fald under disse omstændigheder,
hvis det var blevet resultatet, vilde have øvet en mægtig
løftende indflydelse på den danske hær og hele det danske folk,
både dengang og i kommende tider.

Hr. kaptejn Meidell har givet udtrykket „plet på den
danske hær“ en så kvalificeret betydning, som det efter
sprogbrugen ingenlunde har. Vi siger i en bekendt
fædrelandssang:

<poem>„Hver glans, hver plet vil jeg bære,
som falder på Danmarks navn!“</poem>

og vi finder deri det fyldigste og inderligste udtryk for vor
kærlighed til fædrelandet. Kun dåren nægter, at alt
menneskeligt har pletter; vi finder dem hos vore konger og stormænd,
i vore institutioner og vor lovgivning, hos hær og flåde, i
folk og rige. En sådan plet er efter mit skøn tildragelsen i
Rensborg.

Ikke, at jeg ikke skulde kunne finde en nærliggende
<i>undskyldning</i> for, hvad der dér blev forsømt. Enhver vil kunne
forstå den menneskelige svaghed, der halv uforberedt, til trods
for al forberedelse, stilles overfor en afgørelse, i hvilken det
gælder at sætte livet i vove med stor sandsynlighed for at
sætte det til. Men den, som ikke er rede til i rette øjeblik
at gribe til sværdet, bør ikke tage imod officerspatent, ligeså
lidt som den, der ikke kan fælde en dødsdom, bør blive
dommer, den, der ikke kan foretage en operation, læge.

Hermed skal jeg overlade drøftelsen af denne sag til de
militære. Kun i anledning af kaptejnens slutningsbemærkning,
at mit „ord“ nemlig „kan bringe forvirring i militære
anskuelser om ære og pligt, hvorved det kan blive årsag til
<i>virkelige</i> pletter på den danske hær“, skal jeg endnu tillade
mig en bemærkning. Det forekommer mig nemlig såre misligt
for en officer at ville bibringe læge læsere den forestilling, at
militære æresbegreber eller tjenesteregler under kritiske
tidsforhold, ved hjælp af begreber som det at „tie i geleddet“ o.
s. v. kan svække de forpligtelser, som for den almindelige
følelse påhviler enhver statsborger, istedenfor til det yderste
at skærpe dem. Vi anser ganske vist alle en gentagelse af
den situation, som forelå i Rensborg 1848, for en umulighed
her i landet; men skulde dette utrolige alligevel indtræffe, da
er jeg for min del fuldkommen forvisset om, at intet dansk
officerskorps vil nøjes med demonstrativt at „stikke sablerne
i skeden og træde af“ overfor en uvedkommende, som vil tage
kommandoen over folkene i en fæstning.
</chapter>
<chapter name="VORE NATIONALE OPGAVER.">
VORE NATIONALE OPGAVER.

Et foredrag.

(1896.)

[Højskolebladet 1896, Sp. 971—80. (31. Juli.)]

Blandt de tillægsord, vi plejer at give vort fædreland i
sang og tale, falder intet så let og er intet så uimodsigeligt,
som når vi kalder det „gamle Danmark“. Nogle kalder det
for et skønt, andre for et ensformigt land; nogle priser folket
som blødt, andre finder det lovlig stridbart; nogle kalder det
hovmodigt, andre bebrejder det overdreven beskedenhed o. s.
fr.; men derom er alle enige, at både riget og folket er gamle,
blandt de ældste i vor verdensdel. Ikke blot herhjemme, men
også i udlandet knyttes denne betegnelse til vort navn.

Det er naturligt, at denne tanke fylder enhver dansk med
stolthed. Der ligger noget opløftende i den tanke, at dette
land har vore fædre ejet fra umindelige tider, her har vort
folk udviklet sig i uafbrudt selvstændighed, her har vort sprog
lydt fra slægt til slægt i hundrede led. Når Napoleon i
Ægypten opildnede sine soldater med det tilråb: „Fra disse
pyramider ser tre årtusinder ned på jer!“ så kan vi med rette
have den samme følelse, hvor som helst i vort fædreland vi
har en gerning at udrette: et gammelt folks hæderfulde fortid
er ligesom nærværende overalt, et tavst vidne til nutidens færd.
Men uadskillelig fra stoltheden er også ansvarsfølelsen
overfor det gamle navn; vi har alle del i ansvaret for, at dette
navn bevares uplettet. Bekendt er fortællingen om den unge
Sten Rosensparre, der faldt som den sidste af sin slægt i et
slag i syvårskrigen. Hans venner bad ham skåne sig, for at
ikke slægten skulde uddø, men han kastede sig ind i den
hedeste kamp med det udbrud: „Et godt navn går for alt!“
Man kunde jo spørge: for hvem vilde han da bevare dette
gode navn, når han satte livet til? Han vilde have svaret:
for sin udslukte æt, men tillige for hele den danske adel, der
jo var besvogret i alle sine forgreninger og herefter vilde
nævne ham blandt standens prydelser, — og for hele det
danske navn, under hvis fane han stred og faldt. Vi har alle
et sådant „godt navn“, der skal „gå for alt“, ikke for vor
skyld, men for fædrelandets.

For vort eget vedkommende må tanken om, at vi tilhører
et gammelt folk, nærmest opfordre til ydmyghed. Hvad er
den enkeltes gerning at regne, når den knyttes til et årtusindes
historie, og når den måles ved siden af de store bedrifter!
Med rette siger digteren, at „vore navne glemmes som sne,
der faldt i fjor“. Sorgen herover kan jo ikke være stor; thi
hvor vanskeligt er det ikke for eftertiden at være retfærdig,
til fulde at forstå den enkeltes liv og gerning; lad den hellere
glemme manden og mindes, hvad det forundtes ham at
udrette som led i den lange, lange række af gode danske mænd.

Men hvad jeg her dog især vilde fremdrage for
betragtningen, er den fare, som er knyttet til det at være et
gammelt folk. Den, der bliver gammel, står fare for at ældes;
dette gælder ikke blot den enkelte, men også et helt folk,
Men det folk, som ældes, står fare for at dø. Der er dem,
der bruger benævnelsen „gamle Danmark“, som om der var
tale om et døende folk.

Det gælder for et folk, som for den enkelte, at bevare
sin ungdom, til trods for årene. Men hvad er ungdommens
særkende? For folkets vedkommende er det jo kun et billed;
thi et folk består stadig af både unge og gamle, og dets
„ungdom“ ligger jo ikke i, at det er de unge, der særlig
angiver tonen, medens faren da skulde ligge i, at det blev de
gamle, der kom til at råde. Nej, det, der er fælles for
menneskets og folkets ungdom, er følelsen af at have en gerning,
at have en opgave at løse, en kamp at bestå. Og dette ikke
som en tilskikkelse, et slid; men som en indre trang, der gør
sig gældende med uimodståelig magt, og hvis tilfredsstillelse
er en udvikling, en åndelig vækst for den, der står i sin
gerning.

Af nærliggende eksempler på folk, der står i deres
ungdoms kraft, kan vi nævne fristaterne i Amerika, men også de
fleste evropæiske nationer; for så godt som alle har dette
århundrede været en genfødelsens tid. Måske ligger det
nærmest for os at tænke på vort gamle broderland Norge, hvis
ungdom og ungdommelighed vi jævnlig ser så mange prøver på.

Men Danmark; hvorledes stiller det sig for os.? Er det
så, som vore modstandere af og til lader forstå, at vi er
ældedes og går den naturlige opløsning i møde, så vore
naboer kan belave sig på arven? Eller er vi unge som folk, til
trods for årenes vægt?

Lad os gå tilbage til den sidste periode i vor historie, om
hvilken vi med fuld vished kan sige, at da var der ungdomsglæde
og ungdomsgrøde i det danske folk. Det var det første århundrede
efter reformationens sejr. Da var alt i fremgang; den
nationale adel frembragte en række dygtige mænd og tog sig af
alle folkets anliggender; handel og søfart blomstrede, Danmark
genvandt herredømmet på sine have, og vore købstæder trivedes
vel. Universitetet vandt berømmelse i videnskaberne, og
præstestanden dannede det smukke familieliv, som indtil da
havde været ukendt både i de højere og lavere stænder.
Modersmålet blev holdt i ære, efterat det havde sejret i
kirken, og i det voksende samliv mellem Danmark og Norge
bevaredes det nordiske element rent, medens det fredelige samliv
med hertugdømmerne, efter åringers ufred, lettede påvirkningen
fra den beslægtede tyske kultur, der havde givet os
reformationen.

Dette rige liv udviklede sig ikke uden kamp og møje;
der måtte arbejdes utrætteligt både på det åndelige og
materielle område, både i samfundet og mellem rigets
forskelligartede dele; men i dette arbejde lå der en vækst for folket,
som bragte de rigeste frugter. Da målet var nået, begyndte
tilbagegangen, samtidig med Sveriges fremgang!

Men vor tid har en række opgaver, der nøje svarer til
dem, som hin tid kæmpede for. De sættes ikke ligefrem på
dagsordenen, de skydes tværtimod tilsyneladende helt i
baggrunden for langt mere nærliggende og påtrængende opgaver.
Men det vil dog være løsningen af dem, der skal give tiden
sit historiske præg og sit nationale indhold.

I det 16. århundrede dannedes der ved siden af adelen
og landahnuen, hvad vi nu kalder en dannet mellemstand, en
velstillet og vel oplyst borgerstand og præstestand. Den dannedes
langsomt, hævede sig efterhånden til større og større
selvstændighed, indtil den i det følgende århundrede kuldkastede
den nedarvede statsforfatning og udvikledes videre under
enevælden.

En tilsvarende bevægelse foregår i vor tid med
bondestanden. Dens materielle frigørelse ligger alt et århundrede
tilbage i tiden, i fyrrerne kom hertil det begyndende selvstyre
i kommunale anliggender og deltagelsen i rigsdagsarbejdet; i
den sidste menneskealder kommer endelig højskolebevægelsen,
uafhængig af de andre stænders medvirkning. Betydningen af
denne nye stands udvikling kan fuldt ud måle sig med hin
tidligere alders nydannelse. Der indvindes ved bondens
opkomst et nyt og vidtstrakt område for den nationale kultur,
en rigdom af nye, hidtil unyttede kræfter, en sum af ægte
dansk folkeliv som modvægt mod tidens vældige stormløb mod
de enkelte folks særpræg. Alt tidligere havde literaturen
tilegnet sig noget af landalmuens liv; men vindingen herved vil
være for intet at regne mod bondens egen deltagelse i
åndslivets arbejde. De dannede klassers udmagrede jordbund vil
få ny frugtbarhed ved at blandes med landets dybe muldlag.

Hånd i hånd med bondens stræb for at få del i det
nationale åndsliv går hans kamp for at få sin del af den
politiske indflydelse og magt. Den sidste menneskealders
offenlige liv har jo fået sit hovedpræg heraf. Alle har vel været
enige i, at den tid måtte komme, da også bonden skulde
kaldes til deltagelse i statsstyrelsen; uenigheden og kampen
drejede sig om måden og udstrækningen, skønnet om,
hvorvidt man var nået frem til dette mål. Men en sådan kamp
klarer og modner tankerne og personerne. Løsningen af denne
strid, udviklingen af et bevidst kulturfolk, omfattende alle
landets stænder, er tilvisse en stor national opgave, en
opgave, hvis omfattende forberedelse ikke blot har krævet og
kræver meget arbejde og megen kamp, men også i sig selv
har været til overordenlig vækst og fremgang for hele folket.
Kun et folk, som har ungdom og ungdomskræfter, har kunnet
give sig i lag med den.

Men over denne opgave indadtil må det ikke glemmes,
at vi også har opgaver udadtil, til betryggelse af vort folkeliv
overfor andre. Også her er der en lighed med det 16.
århundrede, da det store værk udførtes at sammensmelte dansk
og norsk åndsliv, til fremgang og held for dem begge. Dette
var jo som bekendt kun en del af, hvad man fra først af
havde påtænkt, de nordiske folks forening i ét folkesamfund;
for Sveriges vedkommende skulde dette ikke lykkes. Men
samme tanke er jo kommen op i vor tid, i det sidste
århundrede. Da den kom op, søgte man uvilkårlig tilbage til det
gamle historiske minde fra dronning Margretes tid,
Kalmarforeningen og dens stolte planer. Senere har man som oftest
spottet herover, men med megen uret. Det er nemlig de
samme kræfter, der nu er i virksomhed, som dengang gav
anledning til sammenslutningen: vore tyske naboers
overvældende magt og indflydelse. Som i det 14. århundrede de
nordtyske fyrster, af Holsten og Meklenborg, og de mægtige
Hansestæder tilrev sig både et politisk og et økonomisk
herredømme over de nordiske riger, medens den nedertyske
literatur trængte ind i vort åndsliv, således har Tysklands
mægtige opsving, først i åndskultur, derefter i politisk og økonomisk
storhed, bragt de tre nordiske folk i fare for at tabe deres
selvstændighed. En nordisk enhedsbestræbelse er derfor ikke
blot grundet i slægtskabsfølelsen, men også i forståelsen af
den sandhed, at det kan komme til at gælde livet for hvert
enkelt af de tre folk, når de ikke i tide slutter sig sammen.

Evropas fremtid vil muligvis, skønt det næppe er
sandsynligt, blive forskånet for store kampe på valpladsen; men
det er indlysende for enhver, at den under alle
omstændigheder vil komme til at bære præg af hensynsløse økonomiske
og nationale kampe. Om disse kampe gælder det i fuldeste
mål, hvad der ofte siges om den militære kappestrid, at det
ikke er folketallet eller tapperheden, der skal afgøre de
kommende krige, men landenes rigdom. På det åndelige område
vil den rigeste gå af med sejren, den fattige vil bukke under.

Vil Norden derfor ruste sig til sådanne kampe, vil det
tænke på at hævde sin nationale selvstændighed, da må det
først og fremmest sørge for at være rigt, så vil det tillige
være stærkt. Men tror nogen, at den danske åndskultur, den
være nok så blomstrende i øjeblikket, i løbet af
menneskealdre eller århundreder vil kunne måle sig med den rigdom,
Tyskland er i stand til at frembringe? Lad os ikke skuffe os
selv. Det tyske folk sidder inde med evner både i retning af
dygtighed, ihærdighed og dyb åndelig sans, som atter og atter
vil give sig udslag i værdifuldt åndsarbejde. Vor danske
kultur er snæver i omfang, fordi vi er et lille, forlængst
inderlig sammenarbejdet folk, med få og små modsætninger.
Men åndslivet trænger til sådanne og til stærke brydninger
for ikke at gå i stå eller blive ensformigt og flovt. Kun i
forholdet til vore norske og svenske frænder kan vi opnå den
forøgelse af vort bo, som vi trænger til. Norge har igen
fjernet sig fra os for til fulde at blive sig selv, og vistnok er
det en lykke også for os, at Sverige i de sidste århundreder
har udfoldet en rig og stærk selvstændig kultur. Her ligger
en stor national opgave for os, at komme i forhold hertil, at
tilegne os dette og derved udvide vor synskreds, samle rigdom
og åbne nye muligheder for vor udvikling. Enhver, som kender
den svenske literatur og svensk åndsliv, vil vide, hvor
forskelligt det er fra vort og dog hvor nøje beslægtet. Og
enhver, som kender det, vil tillige vide, i hvor høj grad også
det trænger til påvirkning og til inddragelsen af nye områder
for ikke at gå i stå.

Men dermed er forholdet til vor store fastlandsnabo endnu
ikke udtømt, vi har endnu et andet mellemværende. Tyskland
har i sin politiske genfødelsestid misbrugt sin vældige overmagt
til at frarive os gammeldansk land, og der må her ydes os ret,
før et varigt forhold kan grundlægges; den politiske grænse må
sættes der, hvor folkene selv ved sprog og sindelag har sat den.
Selv om dansk og nordisk folkelighed var nok så rig og
blomstrende, vilde den dog være dømt til langsom undergang, hvis
den nuværende grænse skal opretholdes blot ifølge den
stærkeres ret. Vort sprog er veget tilbage fra sin oprindelige
grænse, men ikke meget; Tyskernes fremgang har været
langsom og er indtil videre bleven stanset af befolkningens uvilje
mod det fremmede og over den uret, som er tilføjet den.
Således er kampen nu stående midt i det gamle Sønderjylland,
og mange omstændigheder vil gøre, at den vedbliver at være
stående dér i en lang fremtid.

Men skal der tales om <i>folkenes</i> fremtid, da er selv
nogle slægtaldre for lidet at regne. Og lad os da tænke os
den dag, da der tales tysk op til Kolding og Ribe, da en
stadig forøget samfærdsel bringer det fremmede sprog op i
Nørrejylland og over til Fyn og derved skiller det lille riges
to halvdele fra hinanden, medens den levende harme over
uretten, der nu bærer så meget af modstanden, er glemt.
Hvorledes vil det da være muligt at hævde vor selvstændighed,
vor folkelige samfølelse?
Her foreligger der da en tredje såre betydningsfuld
national opgave: hævdelsen af vor nationale grænse. Den tid
må jo komme, da staterne nødes til at være retfærdige mod
de undertrykte nationaliteter, da det bliver enhver mands egen
sag, hvad sprog han vil tale, hvilket folkesamfund han åndelig
vil tilhøre, på samme måde som man er bleven nødt til at
løse kirketvangen og lade enhver slutte sig til den tro, der
tiltaler ham mest. Og vi tør trøstig gå videre og påstå, at
den dag vil komme, da vort store nabofolk vil indse, både at
der er sket os uret og at det ligger i dets egen velforståede
interesse, at der findes et selvstændigt nordisk åndsliv til
styrkelse for dets eget så nær beslægtede. De germanske
nationer vil ikke have råd til i al fremtid at opslide deres
kræfter i en håbløs kamp indbyrdes, medens mægtige
modstandere såvel i øst som i syd og vest slutter sig sammen.
For Tyskland vil de nordiske folk være en mægtig støtte til
at hævde en egen, oprindelig kultur, vel at mærke så længe
de er fri og selvstændige, medens de vil betyde lidet eller
intet, når deres selvstændige udvikling er brudt. Erkendelsen
heraf skal nok bryde sig vej og vinde ørenlyd, når det gamle
Evropa bliver træt af våbenlarmen. Men indtil da må vi
holde kampen stående, hvor den nu står, i tillid til vore
sønderjydske landsmænds trofaste udholdenhed. Kun de vil
nu og i fremtiden kunne bringe os i det rette og varige
forhold til Tyskland, både tilknyttende og afværgende.

Dette er da vore nationale opgaver, ligeså vigtige som
de økonomiske, politiske og humane, der sysselsætter samtiden
så stærkt. At løfte det store, menige folk op til deltagelse i
åndslivet og samfundslivet i alle sine ytringsformer; at arbejde
hen til en inderligere forståelse mellem Nordens tre folk, for
derigennem at nå større og fyldigere forhold, rigere muligheder
for fremtidens udvikling, og endelig at hævde vort folks
nationale grænse mod syd, som grundlag for en endelig og
fuld forståelse med vore nærbeslægtede naboer på fastlandet.
Intet af disse formål må tabes af syne, det ene uden det
andet er halvgjort gerning uden fremtids håb.

Men i det trofaste og ihærdige arbejde for disse opgaver
har vort folk en rig og skøn ungdomstid. Vi kan ligefuldt
glæde os over at være et gammelt folk; vi kan være stolte
og dog ydmyge ved tanken om, at en lang række af
århundreder ser ned på vor gerning, men vi må aldrig give afkald
på tillige at være blandt de unge, blandt dem, som har
fremtiden for sig. „Et folk kan blive gammelt, men det ældes
ikke, så længe det hævder sin plads i verdens udvikling, og
det kan ikke dø, så længe det bliver sig selv tro!“
</chapter>
<chapter name="TØMMERMESTER H. KAYSER.">
TØMMERMESTER H. KAYSER.

(1896.)

[Sprogforeningens Almanak for 1897, S. 34—37 (med Portræt) <footnote>[Uden Forfatternavn, med Mærket A. D. J. under.]</footnote>.]

Den 10. Oktober 1895 døde i København en af byens
bedste og mest bekendte borgere, tømmermester Kayser, træt
af et langt livs møje og fulgt til graven af tusinders tak for
trofast samarbejde.

Kaysers liv og virksomhed er mange gange bleven skildret
i blade og bøger; man har fremhævet hans store evner, hans
omfattende arbejdstrang, hans ægte borgersind, hans jævnhed
og beskedenhed, og man har opregnet de mangfoldige offenlige
stillinger, i hvilke han har gavnet sine standsfæller, sin by og
sit fædreland. Og dog vil der være grund til endnu engang,
også på dette sted, et øjeblik at dvæle ved hans minde og
yde det en velfortjent tak for hans rige livsgerning.

<i>Harald Hartvig Kayser</i> var født 6. Marts 1817 i
Møntergade, midt inde i hovedstadens ældste kvarterer. Hans fader
var sadelmager, fra først af ret velstående, men senere uheldig
stillet i de forfærdelig trykkede tider og med en talrig familie.
Medens således den seks år ældre broder Karl blev student
og en udmærket læge — (han var senere professor i
statsvidenskab) —, sattes de yngre brødre i håndværkerlære;
Harald var næppe større end den økse, han skulde lære at
håndtere, da han 14 år gammel kom i tømmerlære.
Indtrykket fra disse tidlige år blev bestemmende for hele livet;
de små kår med jævnlige mindelser om tidligere bedre dage,
faderens ufortrødne kamp for livet og moderens utrættelige
omhu for at hjælpe sine sønner over de vanskelige begyndelser
og holde dem fri for kammeraternes slette eller sløvende
påvirkning bevarede han ikke blot som uudslettelige
barndomsindtryk, men de blev ham en uophørlig spore til virksomhed
og' til kærlig omhu for alt, hvad der var betroet ham. Det var
som om han havde særlig sans for alt det, som kunde
udrettes med små midler, ved ihærdigt arbejde og trofast
udholdenhed, medens han ofte nærede mistillid til vidtrækkende
planer og store begyndelser.

Som ung tømmersvend tog Kayser adgangseksamen ved
den polytekniske læreanstalt, og medens han levede af
undervisning i matematik og tegning, fuldendte han sine studier,
blev polyteknisk kandidat og efter et ophold i Norge lærer
ved det ny oprettede tekniske institut i København, senere i
en del år tillige ved kunstakademiet. Imidlertid havde han i
året 1845 nået det mål, han havde sat sig, at blive
tømmermester, og dette vedblev han at være og at kaldes i de 50
år, som det blev givet ham at virke i.

Dertil kom så de offenlige tillidshverv, der i altid større
antal tog hans tid i beslag, borgerlige ombud, økonomiske
foretagender og politiske stillinger i broget mangfoldighed.
Han var lige bleven borgerrepræsentant, da begivenhederne i
Marts 1848 kaldte kommunalbestyrelsen til ved det store
folketog til Kristiansborg at gribe ind i de storpolitiske
begivenheder; han stod i nærheden af kong Fredrik VII, da han
udtalte de bekendte ord, at han vilde være sit folk en tro
fører til frihed og ære. Kort efter valgtes han til medlem af
den grundlovgivende rigsforsamling, i hvilken han efter sine
afstemninger henregnedes til „venstre side“. Senere var han
i en del år folketingsmand for Kristianshavn og tilhørte da
det nationalliberale parti, medens han som kongevalgt
landstingsmand (fra 1871) mere og mere sluttede sig til højre,
uden dog i nogen fremtrædende grad at føle sig kaldet til
at deltage i den storpolitiske kamp, der i disse år så ofte
fik en uheldig indflydelse på udviklingen af vore offenlige
forhold.

Som borgerrepræsentant vedblev Kayser at virke lige til
sin død, i henved 50 år, hvad der er uden sidestykke i byens
historie; han var formand i 12, næstformand i 20 år, og
øvede til det sidste en meget væsenlig indflydelse på byens
styrelse.

At opregne de borgerlige ombud og øvrige tillidshverv,
Kayser har røgtet, vilde være såre vanskeligt, måske umuligt;
han har næppe selv ført bog over dem. Særlig følte han sig
selvfølgelig knyttet til alt, hvad der vedrørte håndværk og
industri, således især industriforeningen, hvis formand han
gentagne gange var, den tekniske skole m. m.; men også i
mangfoldige andre almennyttige eller humane foretagender og
anliggender søgtes hans hjælp og lagdes der beslag på hans
ualmindelige arbejdsevne.

Det kom ej heller til at mangle på ydre tilkendegivelser
af den taknemlighed, man skyldte ham. Han modtog
kommandørkorset af Danebroge og Danebrogsmændenes hæderstegn,
og kommunalbestyrelsen hædrede ham ved at lade ham male
af Karl Bloch til udsmykning af det nye rådhus. Derimod
vilde han ikke modtage nogen titel, men forblive hvad han
var: „tømmermester“. Dette var betegnende for ham; han
var i hele sin virksomhed den jævne borger, der aldrig lod
sig lokke ind på områder, hvor han ikke fuldtud følte sig
hjemme, aldrig påtog sig noget, han ikke fuldtud kunde
magte.

Således også i det store forhold til fædreland og folk,
der fra de tidlige år ejede hans bedste følelser og fyldte hans
sind med de varigste glæder og sorger. I de vanskelige år,
da vor skæbne udvikledes til den sidste afgørelse, holdt han
sig tilbage og nøjedes med som menig at støtte den
nationale politik, skønt han ikke var uden bekymringer ved dens
dristige forløb. Men da ulykken havde rammet os og førerne
trak sig tilbage i mismod og mistvivl, trådte Kayser frem i
første række for at hjælpe til at redde, hvad der endnu ikke
var tabt og ikke kunde tabes på valpladsen eller i rådsalen,
selve den danske folkelighed og det danske modersmål syd
for den nye grænse. Det skal mindes til hans ære, at han
dengang istedenfor at gå i rette med dem, der kunde siges
at have større eller mindre skyld i ulykken, tænkte på at
afværge dens værste følger. Hvad der i en årrække blev gjort
for at vedligeholde dansk undervisning og oplysning af
enhver art i Nordslesvig, fandt en sikker støtte i Kayser og
gennem ham hos mange venner og meningsfæller, og han
trættedes ikke i denne gerning af en menneskealders
ensformige gang fra nederlag til nederlag overfor en hensynsløs
fjende af alt dansk åndsliv. Og mangfoldige er de
Sønderjyder, som i årenes løb fandt en personlig støtte hos Kayser,
når forholdene i hjemmet uforskyldt bragte dem i bryderier
eller kastede dem ind i nye og vanskelige forhold. Hans tro
på, at disse prøvelser engang vilde få ende, var urokkelig og
på det nøjeste sammenvokset med hele hans livsanskuelse;
han anså det for umuligt, at den rå fysiske overmagt for
bestandig skulde kunne træde folkenes og menneskenes naturlige
ret under fødder og kue udviklingen af det åndsliv, som har
sin rod i modersmålet og alle folkets fortidsminder. Og det
var ham en trøst før sin død at lægge mærke til, at kampen
for disse livets største goder, så langt fra at måttes, tog et
nyt opsving og fik ny næring hos de unge.

Hans minde skal være os dyrebart; hans navn skal
bestandig nævnes blandt dem, der i trange tider aldrig
mistvivlede om fædrelandets fremtid!
</chapter>
<chapter name="FEMHUNDREDÅRSMINDET OM KALMARUNIONEN.">
FEMHUNDREDÅRSMINDET OM
KALMARUNIONEN.

Foredrag ved et folkemøde på Testrup højskole d. 17. Juni 1897.

(1897.)

[Vort Forsvar Nr. 438, 3. Oktbr. 1897.]

Det historiske minde, som har samlet os her, er, som
De alle véd, kroningen i Kalmar idag for 500 år siden. Det
var den unge kong Erik, dronning Margretes plejesøn, som
blev kronet til konge over de tre nordiske riger.

Hvad der gik forud for denne kroning, kender vi
allesammen af vor fædrelandshistorie. Dronning Margretes søn
Olav havde forenet Danmark og Norge, medens han som den
sidste mand af Folkungernes slægt havde berettiget krav på
Sveriges krone. Efter hans tidlige død kåredes Margrete til
de to rigers „fuldmyndige frue“, medens hendes søsters
dattersøn, den seksårige Erik af Pommern, nogen tid efter
anerkendtes som Norges arvekonge og senere også blev valgt i
Danmark. De svenske stormænd, der var misfornøjede med
deres tyskfødte konge, Albrekt af Meklenborg, kaldte imidlertid
Margrete til hjælp mod løfte om rigernes forening; en samlet
nordisk hær slog Albrekt og hans tyske hjælpetropper ved
Falkøbing i Vestergøtland (1389), og efter en række kampe, i
hvilke Hansestæderne gjorde forsøg på at redde den tyske
indflydelse i Sverige, grundfæstedes hendes magt i dette rige.
Albrekt, der var bleven taget til fange ved Falkøbing, måtte
opgive sin ret til tronen, og Stockholm, hvor den tyskfødte
del af borgerskabet havde taget magten, bl. a. ved at lade de
svenske rådmænd henrette — det såkaldte „Kæplingemord“
på Kæplingeholmen —, måtte åbne sine porte for den sejrrige
dronning. Det var efter disse begivenheder mødet i Kalmar
fandt sted, 1397, straks efter pinse, den sædvanlige tid for de
gamle Danehof. Hellig trefoldighedssøndag kronedes Erik med
de tre kroner, og derefter førtes de forhandlinger mellem
rigernes stormænd, som afsluttedes med foreningsbrevene af
13. Juli, Margretedagen. I det ene af disse, som er
udfærdiget på pergament og med en mængde hængende vokssegl,
bevidner stormændene, at kroningen har fundet sted, og at den
forpligter dem til i Eriks levetid at holde de tre riger
sammen; i det andet, som kun er et udkast på papir, forsynet
med nogle få påtrykte segl, gøres der aftale om en
stedsevarende forbindelse mellem de tre riger, således at de for
fremtiden skal foretage kongevalget i fællesskab og herved
holde sig til de nærmest berettigede. Det var meningen, at
dette brev skulde forelægges de enkelte riger og først derefter
endelig udfærdiges af hvert især; men dette blev ikke sat i
værk, hvad nu end grunden hertil har været. Imidlertid ansås
Kalmarbrevet i den følgende tid for fuldtud forpligtende, og på
en endnu bevaret seddel fra det gamle rigsarkiv, som
dronning Margrete havde indrettet på Kalundborg slot, kaldes det
(1429): „en dagtingen (en overenskomst) at disse tre riger
skulle evindelig blive sammen under én konning, som gjort
var i Kalmar“. Det samme står bag på selve brevet, således
som det endnu findes bevaret i rigsarkivet.

Hvorledes var nu denne historiske begivenhed hidført?
Hvad lå der til grund for den udvikling, som ikke blot
forbigående samlede de tre kroner på ét hoved, men fremkaldte
ønsket og modnede beslutningen om for al fremtid at
fastholde denne politiske forbindelse? Den svenske historiker Geijer
kaldte unionen „et tilfælde, der så ud som en tanke“; han
mente ikke, at nogen dybere grund havde fremkaldt den
mærkelige sammenslutning. Anderledes, da for en 60 år siden
den såkaldte Skandinavisme kom op; da forklaredes unionen
ud af en dyb, aldrig helt fornægtet trang hos de tre
beslægtede folk til at danne et folkesamfund. Man fremdrog, hvad
der i århundredernes løb talte for denne opfattelse, statsmænds
og historikeres udsagn, og man henviste til den uimodsigelige
lighed i de tre folks udvikling. Da Geijer i Upsala stod
overfor studenterne fra de fire nordiske universiteter, der bragte
ham deres hyldest, udbrød han: „Gud velsigne jer og jert
håb; jeg deler det!“

Men da så dette håb — forvisningen om, at de tre folk
for fremtiden vilde dele ondt og godt med hinanden — brast,
da formørkedes også det lyse blik på fortiden, og yngre
historikere fremsatte den påstand, at hin forening i Kalmar var
fremkaldt af tidens lyst til at danne store riger og en alt
overskyggende kongemagt, medens de tre folks indbyrdes
slægtskab var en helt underordnet omstændighed.

Det kunde da se ud, som om vi havde valget mellem to
helt modsatte forklaringer; men dette er dog ikke tilfældet.
Enhver stor og omfattende historisk tildragelse har flere rødder,
således som det i vore fædres gudetro hed om verdenstræet;
det er sammenstødet mellem ofte helt forskellige
grundbetingelser og særegne tids- eller stedsforhold, som frembringer det
største og mærkeligste i det enkelte menneskes eller
folkenes liv.

Således også i dette tilfælde. Der lå i tiden en
tilbøjelighed til at samle flere riger eller fyrstendømmer under én
krone, hvad enten det nu kunde ske ved arv, giftermål eller
erobring, og som oftest gik kongemagtens udvidelse hånd i
hånd hermed. Endog de frie handelsstæder sluttede sig stadig
nøjere sammen for at forøge deres magt og rigdom. Der var
da også tydelige tilløb til en forening af de nordiske riger
forud for Margretes tid; kong Magnus havde arvet Sverige og
Norge og satte de tre kroner i sit skjold for at betegne, at
han også attråede Danmark. Senere søgte Albrekt af
Meklenborg at virkeliggøre denne tanke. Men intet af dette lykkedes.
Først da der var bleven grundlagt et nyt og stærkt
kongedømme i Danmark i uafbrudt kamp mod den tyske indflydelse,
iik samlingstanken den magt, at den kunde trænge igennem.
Dronning Margretes overlegne personlighed havde selvfølgelig
sin store del heri; men den enkelte udretter som bekendt lidet
eller intet, når ikke tidsforholdene er til det. Den
„kongstanke“, som skal føres til sejr, må være udtryk for, hvad
tiden vil og kan.

Kampen mod den tyske overmagt som kongedømme i
Sverige og som handelsåg, pålagt alle tre riger af
Hansestæderne, og udviklingen af det folkelige fællesskab i Norden
var det, som førte de tre riger sammen og for en tid holdt
dem samlede. Margrete havde brudt både Meklenborgernes og
Holstenernes magt og tilbagevist stædernes overgreb; Erik af
Pommern, Kristoffer af Bajern og Kristian af Oldenborg
fortsatte denne kamp, og Kristians sønner og sønnesønner bragte
den til afslutning. Ved siden af kongedømmets stærkt
forøgede magtmidler støttede Margrete sig til kirken, og det var
denne, som fremfor de andre stænder også efter hendes tid
holdt på unionen. Kirken var jo hin tidsalders eneste organ
for det åndelige liv; men den nordiske kirke havde ingensinde
tabt bevidstheden om sin enhed. Særlig var der en nøje
forbindelse mellem de såkaldte tiggermunke, de munkeordener,
som havde tilhold i købstæderne og her øvede en ikke ringe
indflydelse som lærere og opdragere. Hertil kom i Margretes
tid den hellige Brigitte og hendes helt nordiske klosterorden,
der med fuld bevidsthed arbejdede hen imod de to
hovedsprogs sammensmeltning til fælles skriftsprog.

Denne udvikling var så dyb og omfattende, at
reformationsbevægelsen til trods for den politiske adsplittelse, som alt
dengang var indtrådt, for en stor del havde en fælles
dansksvensk karakter.

Men unionens sidste hadefulde kampe efterfulgtes af to
århundreders næsten uafbrudte fjendskab mellem Sverige og
de forenede riger Danmark og Norge. Derefter fulgte et
århundrede med fredeligt naboskab, kun afbrudt af korte
sammenstød, fremkaldte af andre og større rigers stridigheder.
Så kom for et par menneskealdre siden den stærke, for en
stor del af ungdommens vedkommende lidenskabelige
tilnærmelse, de nordiske studentertog og talrige „skandinaviske“
tilkendegivelser. Følelsen for Nordens historiske og åndelige
enhed greb mange af de bedste i folkene med en overordenlig
magt, og hvad bl. a. Orla Lehmann, Karl Ploug og Fredrik
Barfod talte, skrev og sang, bredte sig i store kredse og fik
en mægtig indflydelse på hele opfattelsen af vor folkelige og
politiske stilling for al fremtid.

Efter ulykkerne 1864 kom der så et brat tilbageslag.
Man havde knyttet så store forventninger til de nordiske
frænders venskab og deltagelse i vor skæbne, at det for de
fleste blev en skuffelse, som aldrig blev forvunden, da de holdt
sig tilbage. Man var tilbøjelig til at tro, at det hele havde
været en tom indbildning, en misforståelse af fortiden ikke
mindre end af fremtidens muligheder.

Der er da intet andet for end at begynde vore overvejelser
forfra, uden fordomme at se på de givne forhold og afveje,
hvad der taler for og hvad der taler imod disse rigers og
folks sammenslutning.

Hindringerne er tilvisse store og vanskelige at komme
uden om. Medens mindet om Kalmarunionen er fjernt og i
høj grad fordunklet i sin oprindelse og rette betydning, har
det svenske folk en overordenlig levende bevidsthed om, at
dets historie som frit og selvstændigt folk begynder med
Gustav Vasa og hans eventyrlige kamp med den danske
konge, der havde begået blodbadet i Stockholm. Således
begynder den nyere danske historie med Nils Ebbesens bedrift
og Valdemar Atterdags kongedømme, og det har sat dybe
mærker i vor opfattelse af forholdet til vore tyske naboer, at
det var mod dem, genfødelseskampen blev ført. Det er af
stor og skæbnesvanger betydning, at mindet om Gustav Vasa
er rettet mod Danmark. Og ikke mindre skæbnesvangert er
det, at Skånes tab fulgte efter den svenske tilbageerobring af
Gulland, at den ældgamle folkegrænse mellem Sveer og Daner
rned erobringens ret flyttedes til Øresund fra de gamle
skovstrækninger op imod Småland. Skånes folk og land bærer
endnu sit danske præg, og Karl Gustavs navn er en ligeså
stor hindring for en <i>historisk</i> forståelse mellem de nordiske
folk som Kristian II's.

Dertil kommer den store forskel, man fristes til at sige
modsætning, i hele vor kultur og udvikling. De to sprog er
gået så langt fra hinanden som aldrig før, og de literaturer,
som er fremkomne i dem i de sidste århundreder, ligner ikke
meget hinanden. Samfundsforholdene og det daglige livs
sæder og skikke kan ofte synes at tilhøre helt forskellige
folkeslag.

Endelig Norges særstilling både overfor Danmark og
Sverige, dets udfordrende krav på forandrede politiske forhold og
dets ihærdige arbejde for at udvikle en fuldtud ejendommelig
kultur.

Overfor disse hindringer står dog andre kræfter, som drager
os til hinanden, ja ligesom tvinger os hen imod et snævrere
samliv. Til trods for de bitre minder fra fortiden er det ikke
mindre vist, at der gennem alle århundreder går en bevidsthed
om vort indbyrdes slægtskab. Da selvstændig videnskab og
nationalt åndsliv i det 17. århundrede igen begyndte at
udfolde sig i Norden, tyede alle tre folk tilbage til den fælles
oldtid for i den at genfinde deres ældste minder. Og således
er der til trods for al forskel en indre forbindelse i vor
kulturudvikling, som atter og atter lægger sig for dagen, hver
gang nye åndelige strømninger går hen gennem folkene.
Grundlaget er det samme, grundretningen røber det fælles udspring.

Rent praktisk har dette jo vist sig i den sidste
slægtalder på snart sagt alle områder af samfunds- og åndslivet.
Skønt det store flertal af mænd i tonegivende og
indflydelsesrige stillinger i alle tre riger sikkert nok var uden tro på en
fælles fremtid for de tre folk og ikke i mindste måde tænkte
på at ville forberede noget sådant, er der dog efterhånden
bleven skabt et samarbejde, som ingen tidligere tid har kendt.
Der er to omstændigheder, som har fremkaldt dette resultat:
den, at vi kan forstå hinandens sprog, og den, at vore stats-
og samfundsforhold i det store set har så gennemgribende
ligheder, så mangfoldige berøringspunkter. Samarbejdet er nu
ikke mere indskrænket til videnskaben og literatur en, men har
bredt sig til hele det økonomiske liv og til lovgivningen
såvel som i særlig grad til det omfattende folkelige
oplysningsarbejde. Dermed er det gensidige kendskab til nabolandenes
forhold blevet overordenligt udvidet og mange fordomme
tilintetgjorte. Samfærdselsmidlernes udvikling har gjort sit til
at muliggøre de talløse møder, der er holdte og hvert år
holdes om snart sagt alle anliggender. Når man har villet
gøre gældende, at alt dette kun er tilløb til et livligere
samkvem mellem alle civiliserede nationer, mellem hvilke der jo
alt nu føres mange fælles forhandlinger, så holder det ikke
stik. Ved disse møder kun et ringe fåtal, og man må
indskrænke sig til dem, der kan tale fremmede sprog. De
nordiske møder udmærker sig derimod ved deres talrighed, idet
hver kan tale sit modersmål og uden anden sprogkundskab
forstå alle andre. Intet af de nordiske folk står da heller i
forbindelse med noget ikke-nordisk på en sådan måde, at det
har fjerneste lighed med den, der finder sted mellem os
indbyrdes. Om det finske kan der i denne sammenhæng ikke
være tale, da det i samlivet med Nordboerne jo står som led
i den svenske kultur.

Spørgsmålet er da, om dette samarbejde har sat spor i
folkenes fællesfølelse. Svaret herpå vil falde meget forskelligt
fra de forskellige sider. De fleste vil dog vel være på det
rene med, at der endnu er langt frem med denne
fællesfølelse. Man vil nok forhandling, tilnærmelse, lære noget af
hinanden, men intet der udover. De vanskeligheder, ethvert
af rigerne har indadtil, de partibrydninger, de kampe, der
skal udkæmpes, har i alle tilfælde den fordel at være kendte,
at kunne beregnes; man frygter for at komme ind i andet og
mere, i det uberegnelige og uoverskuelige.

Vi bør ikke skjule for os selv, at dette betegner en
nedgangstid i det nationale liv, for så vidt det vedrører de
politiske forhold. Hvert af de nordiske riger søger at leve sit
eget liv, for at leve det så småt og så stille som muligt.
Det er jo muligt, at der foreligger så mange og så
omfattende opgaver, at dette er det ønskeligste, i alle tilfælde for
en tid; men det medfører uimodsigeligt, at målestokken for
den politiske gerning bliver mindre og mindre, at synskredsen
for de offenlige interesser indsnævres og grundvilkårene for
et værdigt samfundsliv går i glemme.

Deri rummes der imidlertid en fare. Kun der, hvor det
politiske liv har en større baggrund, vil det kunne drage
folkets bedste kræfter til sig; hvor modsætningerne er få, og små,
vil personlige spørgsmål trænge sig i forgrunden og vække lede,
hvor der skulde vækkes opmærksomhed og lyst til deltagelse.
For Nordens vedkommende vil først et nærmere politisk samliv
kunne give denne større baggrund. Det var dette, man fik
øje for i den første skandinaviske bevægelse, og om man end
gik for vidt ved at tænke sig de tre riger samlede til ét, tog
man næppe fejl ved at udtale, at folkefællesskabet også før
eller senere måtte skaffe sig et politisk udtryk, først og
fremmest i fælles forsvar udadtil.

Et historisk minde får først sin rette betydning derved,
at det genspejler sig i nutidens liv og færd. Således også
det, som har samlet os idag. Var Nordens fællesskab kun
en drøm, af hvilken vi nu er vågnede, var der tilvisse ingen
grund til at samles på årsdagen for Kalmarunionen. Men
dette fællesskab er en levende virkelighed, og selv om der
ved den store nordiske industriudstilling iår i Stockholm og
ved de mangfoldige nordiske møder, som knytter sig dertil,
ikke tales et ord om Kalmar, så er dog selve det, som
foregår i Mælarstaden, et uimodsigeligt vidnesbyrd om
fællesskabets tilværelse. For os gælder det om at ville og kunne
se dette og at vedkende sig det uforbeholdent. De tider er
forbi, da det var på moden at erklære sig for Skandinav, da
der så at sige var ære at vinde ved at føre ordet for denne
sag, da vore største talere og vore bedste digtere gik i spidsen
for den. Nu vil man helst undgå at nævne ordet, og man
har ingen tillid til tingen. Men dette bør jo ikke afholde den,
som tænker anderledes, fra at bekende sin tro, frit at vedgå
som sin overbevisning, at adskilte har hverken Nordens riger
eller folk nogen fremtid.

Shakspeare har skrevet et stykke, „Vintereventyret“,
hvori han skildrer en konge, som i grum misforståelse
forstøder sin hustru, hvorefter han i lange år angrer sin brøde,
da han tror at have voldt hendes død. Men en veninde har
opholdt hendes liv, og da kongen i en årrække trofast har
fastholdt hendes billed, fører hun ham sammen med hende
igen. Da så de to, der i deres ungdom elskede hinanden
så varmt, igen står overfor hinanden, siger veninden:

<poem>„Ræk hende hånden!
Da hun var ung, da bejled' I til hende;
nu, hun er gammel, bejler hun til eder.“</poem>

Der var en tid, da store og små bejlede til den skønne tanke
at samle de nordiske folk; der lød forelskede sange, og talerne
var henrevne af de store billeders rigdom. Nu er denne
tanke gammel og falmet, men den er ikke død. Den bejler
til os, og den vil bejle til vore børn. Og det skal da nok
vise sig, at dens skønhed er uforkrænket af årene og atter
en gang vil kunne henrive de unge. Ja, den vil end en gang
få de gamle, som nu kalder unionen for et tilfælde, der kun
så ud som en tanke, til at udbryde: „Gud velsigne jer og
jert håb; vi deler det!“
</chapter>
<chapter name="DET SLESVIGHOLSTENSKE SPØRGSMÅL.">
DET SLESVIGHOLSTENSKE SPØRGSMÅL.

(1897.)

[The nineteenth Century XLII, S. 918—27. — Her efter Forfatterens danske
Manuskript <footnote>[På Grundlog af K. Jansens posthume Skrift „Schleswig-Holsteins Befreiung“
skrev Professor F. Max Müller i The nineteenth Century for Maj 1897 (Vol. XLI, S.
707 ff.): „The Schleswig-Holstein question and its place in history“. Dette fremkaldte
ovenstående Indlæg, der slutter sig til en af Professor, Dr. med. E. H. Grut skreven
Indledning. I nærværende Udgave er denne Indledning ligesom også en fra samme
Forfatter .hidrørende Slutning udeladt. Afhandlingens Overskrift i det engelske
Tidsskrift er „The Danish view of the Slesvig-Holstein question“, der imidlertid ikke
skyldes de danske Forfattere, men Tidsskriftets Redaktion; over det danske Manuskript
står blot: Contra Max Müller.]</footnote>]

Det er en uhyre naivitet af den store videnskabsmand
at ville fremstille det som en opdagelse, der er gjort af ham
eller af hans hjemmelsmand, prof. Karl Jansen i Kiel, — at
det slesvigholstenske spørgsmål, som til sin tid sysselsatte
Evropas diplomater og publicister i henved en menneskealder,
skulde være simpelt og usammensat som en matematisk
formel. Denne forklaring er ikke en ny opdagelse, tværtimod
— den er gammel, den er gentagen atter og atter i det
uendelige. Men den har haft én fejl, — den er aldrig bleven troet
eller godkendt af nogen eneste statsmand. „I Slesvig og
Holsten kan kun Oldenburgernes mandsstamme regere“; denne
tanke blev første gang fremsat i året 1837, netop det samme
år, i hvilket Hannover skiltes fra England, og den der
fremsatte det, var hertugen af Avgustenborg (Kristian Avgust), den
samme, som påstod, i givet tilfælde at være den rette arving
til disse to hertugdømmer. <i>Før</i> den tid havde ingen tænkt
sig dette, og endnu en god stund <i>efter</i> ønskede ingen at
slutte sig til denne nye opdagelse, da få eller ingen ønskede
en adskillelse fra Danmark. Heller ikke hertugen; thi det er
bekendt nok, at denne fyrste lagde an på at formå den danske
konge og det danske folk til at forandre kongerigets arvefølge
til fordel for hans hus: hans arvepåstand blev kun fremsat for
at opstille skræmmebilledet af monarkiets deling for det
tilfælde, at man ikke vilde søge denne udvej. Først da de
nationale rivninger mellem danske og tyske havde nået en vis
højde, greb man fra tysk side tanken om en særlig arvefølge
med modsat tendens: for at fremme adskillelsen.

Det er et besynderligt tilfælde, at hertugens epokegørende
skrift („Die Erbfolge in Schleswig-Holstein“) netop udkom i
samme år, som Hannover skiltes fra den engelske krone; det
stiller den uhyre forskel i de to tilfælde i et skarpt lys. Som
bekendt var Hannovers forbindelse med England fremkaldt ved
en enkelt begivenhed af rent dynastisk karakter; det var fra
først af og blev bestandig en ren personalunion, der opløstes
af sig selv, da forudsætningen, fælles agnatisk arvefølge,
ophørte. Det er mildest talt en dristig påstand at ville sige det
samme om hertugdømmernes forbindelse med Danmark.

Men den hele tale om „hertugdømmerne“, hvor det drejer
sig om Danmarks mellemværende med Tyskland, går i
virkeligheden ud på at forvirre spørgsmålet og umuliggøre dets
klare besvarelse. De to hertugdømmer, Slesvig og Holsten,
havde hvert sin historie, sin nationalitet og sine statsretlige
forhold. Danmark har aldrig benægtet Holstens egenskab af
et tysk forbundsland, oprindelig et tysk len. Der har aldrig
fra dansk side været gjort indsigelse mod mandsstammens ret
til Holsten, og da arvefølgen ordnedes i London, var det et
medlem af huset Oldenburg (Kristian IX), som blev udset til
tronfølger, og det var chefen for det tidligere i Holsten
regerende hus Gottorp (kejseren af Rusland), som overdrog sine
arverettigheder til denne agnat. Ikke des mindre modsatte
denne fyrste (Kr. IX), da der efter hans tronbestigelse 1863
blev rejst indsigelse imod hans legitimitet af forbundsdagen i
Frankfurt, sig <i>ikke</i> Holstens okkupation af forbundstropper,
og der vilde selvfølgelig heller ikke senere fra dansk side
være gjort noget forsøg på med våbenmagt at sætte sig i
besiddelse af dette hertugdømme. Da det senere kom til
fredsunderhandlinger i London, tilbød kongen beredvillig at afstå
Holsten til den fyrste, det tyske forbund måtte udpege.

Men helt anderledes forholdt det sig med <i>Slesvig</i>. Max
Müller indrømmer selv, at det ikke hørte til det tyske forbund;
det havde ej heller nogensinde hørt til det tyske rige.
Derimod udgjorde det fra den fjerneste oldtid en del af det danske
rige; dets gamle navn var Sønderjylland, og det var i dets
sydlige egne den gamle berømte grænsevold Danevirke var rejst
imod Tyskernes indfald. Ganske vist var det lykkedes
Holstenerne i tidens løb at fravriste det danske rige denne
landsdel; det var 1460 bleven samlet med Holsten til et politisk
corpus under Oldenburgerne og det var ved en senere akt,
1579, bleven fastsat, at også her kun mandsstammen skulde
være arveberettiget. Men talrige vidnesbyrd fra datiden og de
følgende århundreder viser, at dette tab aldrig blev glemt, at
det føltes smerteligt i Danmark, at et gammelt dansk land,
endnu stadig len af den danske krone, skulde være forbundet
med en tysk landsdel, forskellig fra det i ret, sprog og
nedarvede sæder. Kun den omstændighed, at Danmarks konger
tillige var hertuger i begge hertugdømmer (i sameje med
hertugerne af Gottorp), gjorde tabet mindre føleligt.

Da imidlertid indførelsen af den suveræne kongemagt og
en fast arvefølge (1660) havde styrket det danske kongedømme,
rettedes rigets politik ganske naturligt på at tilbagevinde det
gamle danske land for kronen, og det er en historisk
kendsgerning, som ikke kan ties ihjel af Max Müller og Karl Jansen,
at dette lykkedes, efter store opofrelser og anstrængelser, som
frugt af den krig, der afsluttedes med freden i Stockholm og
Fredriksborg 1720. Ved denne fred gav Sverige sit
samtykke til, at hele Slesvig, hvis ene halvdel var erobret fra
dets allierede, hertugen af Gottorp, for bestandig indlemmedes
i den danske krone, og de mæglende magter, England og
Frankrig, påtog sig en højtidelig garanti herfor, ligesom
kongeriget Preussen alt tidligere havde gjort det samme. Den
danske konge, Fredrik IV, modtog herefter en højtidelig
hylding af hertugdømmet Slesvigs stænder (1721), deriblandt den
daværende hertug af Avgustenborg. I hyldingseden, der blev
aflagt skriftlig, siges udtrykkelig, at kongen har villet forene
de forhen adskilte dele af hertugdømmet „und Dero Crone <i>als
ein altes injuria temporum abgerissenes stück</i> auf ewig
wieder incorporiren“, og eden aflægges til kongen „wie auch
Dero königliche erbsuccessoren in der regierung <i>secundum
tenorem legis regiæ</i>“, d. e. den danske arvefølgelov af 1665 (lex
regia), der gav de kvindelige linjer arveretten efter
mandsstammens afgang.

Dermed var da hertugdømmet Slesvig uimodsigelig
udløst af den politiske forbindelse, hvori det indtil da havde
stået til Holsten, og genindtrådt i sit ældgamle forhold til
Danmark. Derom var i forrige århundrede alle enige og
utallige tyske forfattere kan anføres, som har udtalt det. I hver
geografi, fra de største videnskabelige værker til lærebøgerne
for skolerne, findes uforandret den anordning: Danmark,
omfattende det egenlige kongerige af dette navn og hertugdømmet
Slesvig eller Sønderjylland; og adskilt derfra, under det tyske
rige: Holsten, Oldenburg, Lauenburg, eller hvad der til
enhver tid var knyttet til det danske rige som kongernes tyske
besiddelser.

Kun fra den gamle hertugslægt på Gottorp, der havde
mistet sin del af Slesvig, rejstes der endnu indsigelse
herimod, indtil hovedet for denne slægt Povl I af Rusland var
bleven myndig og traf et arrangement med Danmark,
hvorved han bl. a. for bestandig gav afkald på Slesvig. Hans
afkald er dateret 31. Maj 1773 og gælder „Ihro. königl. Majt.
zu Dännemark Norwegen und Dero königl. <i>Cronerben</i>“, og
kejseren lover ikke blot at lade kongerne beholde dette
hertugdømme „zu ewigen zeiten“, men også at ville hindre, „dass
durch <i>andere</i> derselben renunciation zuwider gehandelt und
gethan werde“.

Men alle disse begivenheder og akter eksisterer ikke for
de herrer Max Müller og Karl Jansen, ligeså lidt som de 1837
eksisterede for hertugen af Avgustenborg. Hvis der endda var
gjort et forsøg på at svække deres betydning, kunde man tro
på vedkommendes gode tro; men når de slet ikke nævnes,
skønt de jo er tilstrækkelig bekendte, må man tvivle om den
gode vilje og den ærlighed, uden hvilken enhver debat bliver
rabulisteri.

Preussen har måttet føre to krige for at erobre landet
mellem Hamburg og den jydske grænse. Da der i 1848
udbrød oprør i så godt som alle fastlandsstater, således også i
Holsten, kastede det sig ind i kampen, væsenlig for at
bortlede den demokratiske strøm fra Berlin, men tillige med det
håb at kunne fiske i rørt vande. Sagen mislykkedes, fordi
Ruslands kejser havde overbevist sig om dens sande
sammenhæng og kastede den tyske stormagt tilbage fra sin vej. Da
derimod kong Fredrik VII døde 1863, stod sagerne anderledes.
Preussen lededes af en fremragende statsmand, der samme år
havde gjort Rusland en uvurderlig tjeneste under det polske
oprør og hvem det lykkedes at trække Østrig med ind i
aktionen. Bismarck har selv i de sidste år, da han er bleven så
åbenhjertig, erklæret, at han ikke noget øjeblik troede på de
avgustenborgske fordringer, men straks ved efterretningen om
den danske konges død udbrød: „dat möt wi hebben“. Det
blev en ren og skær erobringskrig, som de evropæiske
stormagter fandt sig i, fordi ingen ledende statsmand forstod at
samle dem til modstand.

Men det er en gammel erfaring, at den som har øvet
vold og misbrugt sin <i>fysiske overmagt</i>, føler trang til
bagefter at dokumentere, at han også har haft <i>retten</i> på sin side.
Dette vil dog aldrig lykkes enten Avgustenborgerne eller
Preussen overfor Danmark. Kampen mod den tyske stormagt
begyndte 1848 med kongen af Preussens godkendelse af den
slesvigholstenske påstand om de to hertugdømmers enhed og
mandsstammens udelukkende ret til arvefølgen, som hertugen
af Avgustenborg havde fået Fredrik Vilhelm IV til i de
bevægede revolutionsdage i Berlin (24. Marts) at underskrive.
Men denne påstands uholdbarhed og usandfærdighed var netop
dengang uimodsigelig godtgjort i det kongelige åbne brev af
8. Juli 1846 og de kommissionsforhandlinger, hvorpå det
hvilede, og henved 20 år efter kom det preussiske
kronsyndikat til væsenlig det samme resultat. Den danske
kommission bestod af mænd, for hvem hertugdømmernes uadskillelighed
var et attråværdigt mål: foruden kongens privatsekretær Adler
udenrigsministeren grev Heinrich Reventlow-Criminil,
forbundsgesandten baron Pechlin og diplomaten Bernhard Bülow, der
senere endte som statssekretær i det tyske riges
udenrigsministerium under Bismarck. Denne kommission kom til det
utvivlsomme resultat, at hertugdømmet Slesvig ved politiske og
statsretlige begivenheder var bleven uadskillelig knyttet til
kongeriget Danmark og den danske arvefølge, medens den ikke
trøstede sig til at give noget bestemt svar med hensyn til
Holsten, særlig det gamle lenshertugdømme af dette navn.
Der blev senere fra tysk side påstået, at kommissionen havde
været imod det åbne brev, som gav et korrekt udtryk for dens
betænkning, og at det skyldtes kong Kristian VIII's perfidi,
at det hele statsministerium ikke des mindre underskrev det.
Dette er dog selvfølgelig helt grebet ud af luften. Når flere
medlemmer af statsministeriet modsatte sig udstedelsen af det
åbne brev, indtil kongen overvandt deres modstand, og når
kommissionen selv havde frarådet dets udstedelse, da var det
fordi man fra den side ikke ønskede at lade tvivlen om
<i>Holstens</i> arvefølge komme til orde overfor offenligheden. Disse
mænd ønskede at bevare <i>begge</i> hertugdømmer for den danske
krone og for deres indbyrdes forbindelse, der var 400 år
gammel, og de frygtede for, at kongens solenne indrømmelse
af, at arvefølgen i Holsten var tvivlsom, vilde få skæbnesvangre
følger, når mandsstammen uddøde. Kongen og de danske
ministre holdt derimod på, at det frem for alt gjaldt om at sikre
den danske krones ret til Slesvig og at hensynet til Holsten
måtte stilles i anden række. Det åbne brev blev da også
modtaget med kulde bl. a. af den russiske kejser, men vel at
mærke <i>ikke for så vidt det vedkom Slesvig</i>: kejser Nikolaj
indrømmede tværtimod uden forbehold, at han og hans slægt
var forpligtede til at hævde dette hertugdømme for Danmark,
ligesom Frankrig, England og Preussen til sin tid havde
garanteret det.

Det nytter ikke noget nu fra tysk side at lade som
man ikke vidste, hvad der derefter skete i årene 1848—51.
Preussen støttede Holstenernes oprør mod Fredrik VII, men
blev nødt til at frafalde de i Marts 1848 med så stor
applomb opstillede sætninger. Preussen og Østrig opgav
udtrykkelig påstanden på de to hertugdømmers enhed og
anerkendte kongen af Danmarks ret til at adskille dem fuldstændig
i administrativ, judiciel og repræsentativ henseende. Det danske
monarki konstitueredes med de tyske stormagters billigelse
med tre indbyrdes selvstændige landsdele: kongeriget, Slesvig
og Holsten. Og den fælles arvefølge ordnedes således, at
arvingerne til Danmark og Slesvig efter kongeloven gav afkald
på deres ret til fordel for nuværende dronning Luise, som selv
hørte til disse arvinger, medens kejseren af Rusland gav
afkald på sine rettigheder til visse dele af Holsten til fordel for
hendes ægtefælle, den nuværende konge Kristian IX af huset
Oldenburg. Ved konferensen i London 1852 tiltrådtes denne
ordning af alle stormagter, også Preussen og Østrig, og ved
den af den danske rigsdag vedtagne tronfølgelov af 1853
bestemtes prins Kristian til tronfølger for det hele udelelige monarki.

Hvad hertugen af Avgustenborg angår, da havde han ved
en højtidelig akt, udstedt i Frankfurt den 30. December 1852,
anerkendt de af kongen trufne dispositioner. Det hedder i
denne akt (§ 3): „geloben und versprechen wir für uns und
unsere familie <i>bei fürstlichen worten und ehren</i>, nichts,
wodurch die ruhe in Ihro K. M. reichen und landen gestört
und gefährdet werden könne, vornehmen, imgleichen den von
I. K. M. <i>in bezug auf die ordnung der erbfolge für alle
unter Allerhöchstdero scepter gegenwärtig vereinten lande</i>,
oder die eventuelle organisation Allerhöchstdero monarchie,
gefassten oder künftig zu fassenden beschlüssen <i>in keiner
weise entgegentreten zn wollen</i>.“ Dette arrangement med
hertugen, ved hvilket han opnåede et meget fordelagtigt salg
af sine godser, der jo efter den bestående ret var forbrudte til
kronen ved den under oprøret begåede feloni, skyldtes
Preussens fortale og diplomatiske anstrængelse; mellemhandleren var
den senere så berømte rigskansler fyrst Bismarck.

Alt dette er historiske kendsgerninger, som firmaet Müller
& Jansen vel kan fortie for sine læsere, men ikke vil forsøge
at benægte, når de her bringes i erindring. Mon der forelå
noget, som blot i fjerneste måde lignede disse kendsgerninger,
dengang Hannover skiltes fra England? Men når dette ikke
var tilfældet, hvorledes kan da en sandhedskærlig mand
sammenstille de to historiske forhold?

Og hvad var det så som skete 1863—64? Da Fredrik
VII døde, optrådte hertugen af Avgustenborgs søn som
prætendent til begge hertugdømmer, idet han skamløst offenliggjorde
et dokument, hvorved hans fader afstod ham sine rettigheder
— disse rettigheder, som ingen statsmand nogensinde havde
anerkendt og som han for alle tilfældes skyld havde lovet
„bei fürstlichen worten und ehren“ aldrig at forurolige det
danske monarki med. Men denne tildragelse blev som
bekendt udgangspunktet for krigen mod Danmark. Kong Kristian
IX opgav Holsten, men da tyske tropper uden krigserklæring
gik over Ejderen, mødte de den lille danske hær, som snart
overvældedes, forladt af alle og langt underlegen i tal og
udrustning, som den var. De to stormagter erobrede på denne
måde hertugdømmerne; men da det derefter skulde undersøges,
hvorledes det forholdt sig med Avgustenborgernes ret, kom
det preussiske kronsyndikat som bekendt til det resultat, at
kongen af Danmark havde været eneste legitim landsherre
såvel i Holsten som i Slesvig („Rechtsgutachten bezüglich der
herzogthümer Schleswig, Holstein und Lauenburg, erstattet auf
grund des allerhöchsten erlasses vom 14. December 1864 vom
Kron-Syndikat“, Berlin 1866).

Men dermed var det jo givet, at den danske konges afståelse
til Preussen og Østrig var en fuldgyldig retsadkomst for
erobrerne; hertugen blev skudt til side, og samme skæbne overgik
Østrig efter kampene i Bøhmen. Preussen lovede ved denne
lejlighed (Pragfredens § 5) at tilbagegive de nordlige danske
distrikter i Slesvig til Danmark, men opfyldte aldrig dette løfte
og sidder således den dag idag inde med de to hertugdømmer.

Dette er i virkeligheden hovedtrækkene af de
begivenheder, som man nu søger at fremstille i det lys, som M.
Müller har den resignation at låne sit berømte navn til. Man
må lade fyrst Bismarck, at han er ærligere. Han roser sig
af, og med megen ret, at han har udført hertugdømmernes
erobring med små midler og stor genialitet. Han har benyttet
alle de givne forhold med mesterskab: en ulykkelig, men
uundgåelig nationalitetsstrid; — arvefordringer, der kunde
fremsættes med virkning, fordi de i en menneskealder var
bleven indarbejdede i den tyske befolkning, ikke blot i de
danske hertugdømmer, men hele Tyskland over, og som dog
når som helst med største lethed atter kunde reduceres til
intet ved en upartisk retlig undersøgelse, — og misgreb og
ubehændighed hos danske statsmænd, som ikke i tide indså,
at de stod overfor en hensynsløs, brutal og retsfornægtende
modstander, uden håb om hjælp fra anden side, og derfor
forsømte i tide at arrangere sig med denne modstander for
billigste pris.

Således kom den katastrofe, som ramte det danske
monarki 1864, til at berøve det langt mere end noget rimeligt
hensyn enten til gammel ret eller nutidsforhold kunde begrunde.
Thi ikke blot kuldkastedes gammel legitimitet derved, at
Gottorpernes afkald på Holsten til fordel for kong Kristian IX
ringeagtedes, og ikke blot sønderreves gamle, stadig fornyede
traktater til fordel for den danske krones ret til Slesvig; men
også nationalitetsprincipet, det eneste, som med nogen føje
kunde påberåbes imod den i 1852 trufne ordning, forhånedes
på det dybeste. Over halvdelen af Slesvig er nemlig endnu
den dag idag beboet af danske folk, der intet højere ønske
har end at vende tilbage til forbindelsen med moderlandet,
medens den preussiske regering, til trods for det i Prag givne
løfte, ved alle mulige midler arbejder hen til at underkue det
fremmede element og udslette dets nationale ejendommelighed.
Det er et slag i ansigtet på hele den skandinaviske race og
en spot over den i Tyskland yndede talemåde om de
germaniske folks solidaritet.
</chapter>
<chapter name="AFHANDLINGER VEDRØRENDE DANMARKS TOPOGRAFI.">
AFHANDLINGER

VEDRØRENDE

DANMARKS TOPOGRAFI.
</chapter>

<chapter name="HISTORISK-TOPOGRAFISKE BEMÆRKNINGER.">
HISTORISK-TOPOGRAFISKE BEMÆRKNINGER.

(1869.)

[Aarbøger for nordisk Oldkyndighed og Historie 1869, S. 219—27. — Her med
Rettelser og Tilføjelser af Forfatteren.]
</chapter>

<chapter name="To sønderjydske bynavne.">
<b>To sønderjydske bynavne.</b>

1. Der er opstillet så mange forklaringer af <i>Flensborgs</i>
navn, at det vel ikke kan skade at forsøge en til. Den
almindeligste går ud på at udlede det af et mandsnavn, Fleno,
Flens eller <i>Flen</i> (Thorsen, Slesvigske stadsretter, fortalen s.
38), men det synes nok så rimeligt at ty til en oprindelse af
naturforhold, når den ellers har nogen sandsynlighed for sig,
især da der også har været en by Flenstofte og måske en
gård Flensbæk der i nærheden. Blandt de fem gårde, hvis
marker byen skal have erhvervet for 24000 mark, nævnes
nemlig Flensbeke <footnote>J. N. Schmidt, Slesvigs land og folk, s. 256.</footnote>, og i Stadsretten fra 1284, såvel som i den
ældre foreløbige, siges bymarken at grænse til Flenstofte jorder
mod vest eller sydvest <footnote>Thorsens stadsretter, s. 66: af by <i>wæstær</i> til then grift, thær skil flænstoftæ
iorth oc by iorth; — og s. 126: a ciuitate ad <i>australem</i> partern usque ad fossam,
quæ separat terras Flenstoffthe et ciuitatis.</footnote>. Byens eget navn skrives i
Stadsretten Flænsborgh, i hertug Valdemars bekræftelse Flensaabwrgh;
ligesom det også andensteds hedder Flenseborg <footnote>Diplomatarium Flensborgense I 15, 16 o. fl. st.</footnote>. Denne
forskel er imidlertid uden betydning for navnets afledning, kun
at den gør det yderligere sandsynligt, at også dets første del
har hensyn til naturforhold, da der må have været en Flenså.

Ordet flens minder i sin form stærkt om et par andre
bynavne i Sønderjylland, Blans i Sundved og Brøns på
vestkysten, og kan da vel ligesom disse være opstået ved
sammentrækning med endelsen -nes (Blå-nes, Bryde-nes; sml. Føns,
d. e. Fyn-nes, Assens, Horsens, d. e. Asnes, Horsnes, o. a.).
Denne endelse er meget hyppig netop her i egnen; ved fjorden
ligger Rinknes, Holdnes, Fisknes, Brunsnes; ved Alssund
Kejnes, Varnes osv. — Flens måtte da tænkes opstået af
flæ-nes; flæ (flæg) er navnet på forskellige eng- og vandplanter,
der findes ved bredden af bække og søer (acolus calamus,
vellugtende flæ o. a.); på noget lignende tyder det gamle flø,
engbund, norsk flæ, oldnordisk flói <footnote>N. M. Petersen i Nordisk tidsskrift for oldkyndighed, II 75.</footnote>, måske det samme som
de frisiske „flethen“, de rørbevoxede lavninger i marsklandet,
der tidligere har været vandløb <footnote>Trap, Beskrivelse af Slesvig, s. 260.</footnote>. — Et sligt „flænes“ vilde
da vistnok kunne søges på fjordens sydlige side ved
møllebækken, der hvor jo også det ældste Flensborg lå, nord for
den gamle Hanskirke, og det var da vel møllebækken, der
oprindelig hed Flenså eller Flensbæk.

2. Navnet <i>Nordborg</i> er et af dem, der ligesom
Gravensten og Apenrade forlængst burde have været banlyst af det
danske tale- og skriftsprog; det er nemlig ligesom de en
affødning af tidligere tiders fortyskelse. Byens gamle navn, der
endnu udelukkende bruges i det sønderjydske folkesprog, er
<i>Nørborg</i>, modsat Sønderborg, ligesom Nørherred modsat
Sønderherred (Valdemars jordebog har: „Nørræhæret“ og
„Syndræhæret“). Det må da også have været det almindelige i hele
riget før hertugernes tid, siden Arild Hvidtfelt endnu bruger
det (I, 299, i kvartudgaven) <footnote>Dansk dokument fra 1410: Norræborgh og Nørræborgh (Jahn, Danm. hist.
und. unionskongerne, s. 494 f.). Biskop Hans Mikkelsen 1633: Nørborg (Fynske saml.
VII 65).</footnote>.
I de tyske aktstykker optræder det derimod selvfølgelig
strax i sin forvanskede skikkelse tilligemed alle de andre
danske bynavne. Således alt 1410, i vidneforklaringerne i
kong Eriks proces (1424) og i delingsakten mellem kong Hans
og hertug Fredrik (1490), hvor „Norburg“ nævnes ved siden
af „Sunderburg“, „Apenrade“, „Hadersleben“ og „Tundern“ <footnote>Script. r. D. VII 268. 372 ff. Dipl. Flensb. I 344. 682.</footnote>.
I hertug Hans's testamente (fra 1621) har det fået sin helt
tyske stavemåde, „Nordburg“ <footnote>Falcks „Urkunden“, s. 103.</footnote>, den samme, det har beholdt
indtil nu, med undtagelse af at man på dansk har forandret
„burg“ til „borg“, ligesom i andre tyske navne (Hamburg o.
l. <footnote>Kok, Det d. folkesprog i Sønderjylland, II 291. Trap, Beskrivelse af Sl.,
s. 401.</footnote>). Men vil man beholde Nordborg, burde man også holde
sig til det ligeså gamle Sunderborg, thi de findes næsten
stadig jævnsides, ligesom f. ex. de tilsvarende „Nor Jutlandu
og „Sunder Jutland“ istedenfor Nørre- og Sønderjylland.
</chapter>

<chapter name="Byen Slesvigs virker i middelalderen.">
<b>Byen Slesvigs virker i middelalderen.</b>

Enhver der, om end kun flygtigt, har syslet med Slesvigs
(Hedebys) ældre historie — og ingen, der vil kende rigets,
kan jo helt undgå det —, vil have lagt mærke til den
usikkerhed og forvirring, der især tidligere har hersket i henseende
til dens beliggenhed og omfang. I århundreder søgte man dens
oprindelige plads syd for Slien, forledet af navneligheden med
Haddebod og de mægtige volde ved Selknor, og indtil den dag
idag har man givet den en udstrækning, der overgår al
rimelighed. Det første er nu vel for bestandig modbevist af prof.
Thorsen i hans indledning til de slesvigske stadsretter, og
mod det andet er der idetmindste gjort et godt skridt frem af
K. Lorenzen i hans afhandling „om Slesvigs befæstning i
oldtiden og middelalderen“ i „Annaler for nord. oldkyndighed“
for 1859. Der er her for første gang samlet en række
faktiske meddelelser om de ældre virker, både hvad deres
nuværende spor og historiske efterretninger om dem angår, og
de værste udskejelser af de ældre topografers fantasi er
derved reducerede til deres intet. Alligevel lader den historiske
behandling vistnok et og andet tilbage at ønske, — og da
spørgsmålet ikke er uden betydning, skal det her fremdrages
endnu engang i al korthed.

Den ældre bys grænser angiver Lorenzen selv med
udtømmende grunde; de dannes mod vest af den endnu bevarede
„grav“, mod nord af „kalvedammen“ og mod øst af dennes
afløb ned til noret; indenfor dette lille område ligger eller lå
nemlig alle byens kirker og klostre, dens gildehuse og
kongeborge, og den del, der ligger nord derfor, kaldtes endnu for et
par hundred år siden den „nordlige forstad“ eller „nystaden“
(a. st. s. 308). Og dette gælder ikke blot de ældre kirker og
klostre, men også det anselige gråbrødrekloster, stiftet 1234,
ligesom Mikkelskirken endnu i det 13. århundrede siges at
ligge i „Slesvigs forstad“, „udenfor byens porte“, „ved
Slesvig“ osv. <footnote>Script. r. D. V 381: ecclesia montis S. Mich. <i>foris portam villæ</i> Slesvicensis,
— eccl. M. <i>in suburbio</i> Slesvicensi; — III 631: eccl. M. <i>juocta Sl.</i> — osv. Kongebrev
1196 (Scr. VII 323) nævner 7 kirker, deriblandt <i>ikke</i> Mikkelskirken.</footnote>.

Men L. går stadig ud fra den falske forudsætning, at
Mikkelskirken oprindelig er bygget som kastel, som led i en
stor befæstning, en anskuelse der vel er gammel <footnote>Cypræus, Annales episc. Slesv., p. 168: hac tempestate (c. 1150) propugnaculum
illud, ad aquilonem in monte excelso situm, a fundamentis erectum et ædificatum esse,
<i>a majoribus nostris memoriæ proditum est</i>. Quod postea in templum diui Michaelis
conuersum est.</footnote>, men ikke
desmindre aldeles falsk: den er en mærkelig kirkebygning fra
det 12. århundrede, der dog har ikke få sidestykker i
Danmark og det øvrige Evropa (se Traps beskrivelse af Sl. s.
556 f.). Det er desuden en misforståelse, at den har været
omgiven af en grav, idetmindste kan det sted af Knud VI's
brev, som L. anfører, ikke bevise noget i den henseende <footnote>Script. r. D. VII 323: ecclesia St. Mich. de Flensborgh (!) <i>montem eciam</i>, in
quo eadem eccl. sita est, cum adjacent. molendinis et unius cultura aratri in loco
qui stubba nuncupatur <i>et est notabili fossatura circumductus</i> etc. Sml. Slesvigske
provinsialefterretn. III 150. — [Senere Tilføjelse:] „Stubba“ er ligefrem en jordlod,
omgiven af en grøft, der endnu nævnes 1321 og siges at ligge mellem Slesvig og
Gottorp; kaldes senere „Münchenland“ (Staatsb. Mag X 489); d. e. „stuf“ = ornum.</footnote>.
Derimod må det gamle Mikkelskloster jo upåtvivlelig søges
her (conventus nigrorum monachorum existens <i>apud ecclesiam</i>
M. juxta Sl.—Script. r. D. III 631), før det 1192 flyttedes til
Guldholm, og også dette synes at tyde hen på, at der her
ikke fandtes noget forsvarspunkt, men kun et stille og
særdeles skønt beliggende tilflugtssted for dem, der vilde trække
sig tilbage fra verdens travle færd, som så rigt udfoldede sig
foran bakkens fod.

Det afgørende bevis for at byens ældre virke kun har
omfattet strækningen op til kalvedammen er imidlertid den
endnu bevarede gamle stadsport mod nord <footnote>Dankwerth s. 116: zwischen der rechten Stadt und der Vorstadt hat es eine
Maur und Tohr, so etwa von der alten Fortification noch übrig.</footnote>. Den lå ved
kalvedammens østlige ende og svarede til den på vestsiden
ud til kongeengen. Det er disse to porte, stadsretten taler
om, idet den bestemmer, at kongens bryde skal holde den
nordlige, hertugens den sydlige (§ 73). Indenfor hin lå den
gamle kongsgård, indenfor denne siges det såkaldte „Abels
slot“ at have ligget (efterretningerne om kong Eriks mord
siger, at stedet, hvor det skete, lå ved vandet). — Det er da
også dette virke der menes i hertug Valdemars brev fra 1291,
når han angiver grænserne for byens thingområde til „det
gamle virke mod nord, Frisevirke, Angelbovirke og
Saldergater; den store vold ved Johanneskirken mod øst; midtvands
mellem byen og Haddebod (mod syd), og den gamle
Jørgensborg mod vest“ <footnote>Michelsen, Nordfriesland im Mittelalter, s. 183: in eadem civitate, vel <i>infra</i>
antiqua moenia, sive septa eiusdem, que Frisewircki, Angelboewircki et Saldergater
in aquilone vulgariter appellantur, vel infra aggerem magnum, vicinum ecclesiæ St.
Johannis in oriente, vel <i>infra</i> medias aquas, infra ipsam civitatem et inter Haddeboth
profluentes, vel <i>infra</i> castrum antiquum, quod Juriansburgh dicitur, in occidente.</footnote>. Det er nemlig indlysende, at der her ved
„nord“ ikke tænkes på byens, men hele <i>thingområdets</i>
nordlige side, altså byens <i>hele virke mod landsiden</i>. Lorenzens
opgivelser, der går ud fra hin falske forudsætning og dermed
forbinder den anden, at det af ham efterviste virke op om
Mikkelskirken alt var til så tidligt, er altså fuldstændig
forfejlede og vildledende. De tre navne fordeles ganske naturligt
til byens tre sider mod det omgivende land: den vestlige vold
ud til kongeengen var Frisevirket, den nordlige til dammen,
med „Borggaden“ bagved, Angelbovirke, den østlige
Saldergater. Nørreporten kaldes også „Angelboport“ og den sydlige
har vel svarende dertil heddet „Friseport“, ligesom vi i
Flensborg har navnene Friseport og Angelboport <footnote>Dipl. Flensb. I 439. 441 og 443 (fra år 1436).</footnote>; dette stod da i
nærmeste forbindelse med de to virker, der jo iøvrigt
selvfølgelig intet andet kan have havt at bestille med Angelboerne
og Friserne end at de vendte ud mod de af dem beboede
egne. Hvad Saldergater angår, da synes der strængt taget
intet bestemt at foreligge om at der hermed menes et virke;
tvertimod synes adskilligt at tale for, at det her liggende nor
oprindelig dannede det eneste naturlige værn (Lorenzen, s.
297 f.). Det vil da måske være naturligst at forklare
Saldergater, eller som det synes at have hedt: Soldergater, siden
der endnu findes en Solderkobbel, som navn for de veje eller
gader, der gik langs dette byens grænseskel, ligesom der i
ældre tid i Ribe fandtes en „solte gadhe“ <footnote>„Ribe oldemoder“, udg. af O. Nielsen, s. 56; navnet betyder måske
„Skidengade“, s J. Koks „Sønderjydske folkesprog“ I 377.</footnote>.

Når dette ældste virke <footnote>[Senere Tilføjelse:] I anledning af Harald Hårdrådes ødelæggelse af Hedeby
nævnes dens befæstning i samtidige vers (Snorre, Har. Hårdr. kap. 34).</footnote> er bleven anlagt, er vistnok
vanskeligt at sige med sikkerhed, men neppe så svært at skønne
med nogen sandsynlighed. Der er her selvfølgelig ikke tale
om det pæleværk, der rimeligvis har omsluttet byen fra
ældgamle tider, understøttet af jordvolde, der kunde give
forsvarerne en gunstigere stilling under et angreb; slige virker
træffer vi jo idelig i sagaerne, og Slesvig havde dem lige for
øje i rigets store grænse vold. Men når talen bliver om den
sandsynlige tid for stenportens og det til den svarende virkes
opbyggelse, må vi vistnok gå ned i tiden til det 12.
århundredes begyndelse, da uden al tvivl byens domkirke opførtes
af sten, medens Danevirke udbedredes i en væsenlig grad <footnote>Årbøger f. n. oldk. 1868, s. 389 f.</footnote>.
Netop i denne tid er der da også en mærkelig forandring i
byens forsvarsevne kendelig; thi medens kong Nils i
begyndelsen af sin regering var udsat for Vendernes overfald og
måtte beskyttes af Friserne, når han opholdt sig i Hedeby <footnote>Sst. s. 180.</footnote>,
så udholdt Erik Emun her i vinteren 1131—32 en belejring
af Nils og Magnus. Og i den nærmest følgende tid befæstedes
netop Danmarks største byer, Lund af Erik Emun, Roskilde
og Viborg af Sven Eriksøn <footnote>Anonymus Roskild. Script. r. D. I 382: Lund muro et vallo jussu Herici est
circumdata. Saxo p. 677: Roskildiam, moenium inopem — vallo fossaque
complecitur; p. 683: (S.) Wibergam, adhuc munimenti expertem, — terreis moenibus clausit,
magnisque eam stipendiis instruxit (instruere manu, stipendiis, forsyne med mandskab.
sml. Saxo p. 629).</footnote>, medens Otto af Babenberg endnu
1127 aflægger det vidnesbyrd efter sin rejse til Lund, at vore
byer ikke var befæstede med tårne og mure som andre folks,
men kun med pæleværk og grave; ligesom Saxe beretter, at
vi til den tid var aldeles ukyndige i belejringskunsten og Erik
(Emun) derfor måtte have Tyskerne i Roskilde til at bygge
blider <footnote>Se Årbøger 1868, s. 393 †). Saxo p. 650: (E.) a Saxonibus, qui Roskildiæ
degebant, tormentorum artificia mutuatus —. Quippe nostri, rerum adhuc militarium
rudes, raro talium usu callebant.</footnote>. Det synes da at stemme ret vel med det vi ellers
ved om Slesvigs fremmelighed, at den er bleven ordenlig
befæstet noget tidligere, dengang Margrete byggede på Danevirke
og Knud Lavard opførte sit tårn ved Slien.

Spørgsmålet om, når da det af L. påviste virke <i>omkring
den nordlige forstad</i> er bygget, vil da kunne besvares uden
synderlig vanskelighed, idetmindste tilnærmelsesvis. Der kunde
tænkes på året 1288, da byen ødelagdes ved vådeild og
befæstedes påny, tildels med pæleværket fra Gottorp; men hertug
Valdemars brev fra 1291 taler herimod, idet „de gamle“ virker
endnu nævnes som grænser for byens thingområde, hvad der
neppe vilde have fundet sted, dersom byen var bleven
udvidet.

Rimeligere er det at henføre det til grevernes tid,
dengang kong Erik (af Pommern) gentagne gange belejrede
Slesvig og Gottorp. Det lykkedes ham nemlig engang at indtage
staden (1417), hvorpå den efter hans fordrivelse befæstedes
meget (1426) og nu kunde modstå ham bedre <footnote>Eciam palis strictissime coniunctis dux Henricus hanc ciuitatem pro muro
muniuit et eciam profundissimis fossis, <i>accurata aliquali parte de ciuitate</i>, firmissime
circumdedit, ita quod rex etc. (Lappenbergs udg. af „Presbyter Bremensis“ p. 148).
Det fremhævede oversættes således hos Westphalen III 173: up dadt aller sterckeste
van einer Siden der Stadt.</footnote>. Krønikens
slette latin lader ikke tilfulde skønne, om der ved denne
lejlighed fandt en udvidelse af staden sted, foranlediget ved at
den ene side havde vist sig at være for svag (nedenfor
Mikkelsbjerget), men det er efter alt det foreliggende rimeligst <footnote>[Senere Tilføjelse:] Sml. Flensborg og kongens befæstelse af bjerget her
1411—12.</footnote>. Hvad
der også i høj grad taler herfor er <i>Jørgensøens dæmning</i>.
L. antager vel, at denne er meget gammel, ja endog samtidig
med en del af Danevirke, så der alt i ældre tider har været
en vej fra byen lige syd på til Holsten; men dette kan ikke
på nogen måde forenes med uomtvistelige efterretninger.
Således fastsætter Slesvigs stadsret, at de der sætter over i både
og småskuder skal befordre kongens folk uden vederlag (§ 73:
item custodes cymbarum et nauicularum transuehent gratis
homines regis), hvad der jo ikke kunde være tale om, dersom
der var en fast dæmning, som førte til borgen på øen såvel
som til fjordens sydlige bred. Det samme fremgår af Saxes
fortælling om den gamle erkebisp Eskils afrejse her fra landet.
Han tog nemlig afsked med kongen på skibsbroen ved Slesvig
og sejlede derpå over fjorden tilligemed Absalon, hvorpå han
blev sat på en vogn og kørte mod syd <footnote>Saxo p. 918. — At dæmningen ikke alt ved den tid (1177) var forsvunden og
altså tilhørte en tidligere tid, ses af at alle ældre forfattere er enige om, at der kun
var én gennemkørsel gennem Danevirke.</footnote>. Men endnu over
200 år senere, 1416, fortælles der, at Holstenerne tog øen
Jørgensborg „tilhest“, <i>tiltrods for at den var ø</i>; ved Guds
vidunderlige hjælp red de gennem vandet og tog den
tilligemed en del småskibe, med hvilke kongen havde sat sig i
besiddelse af øen <footnote>Dominus celi dedit Holtzatis <i>ire super aquas cum equis</i> et ad naues
applicuerunt et <i>ad insulam Jurghensburg</i> sine nauibus etc. (Presbyter Brem. p. 119).</footnote>. Dæmningens anlæggelse synes da ej heller
at kunne sættes før efter denne tid, altså rimeligvis ligeledes
ved 1426, da det let forstås, at det må have været
Holstenerne magtpåliggende at hindre den danske flåde i at trænge
frem til Gottorp og derved tillige afbryde byens forbindelse
med den sydlige kyst og Holsten. — Senere er da dæmningen
atter kommen i forfald, da der ingen anvendelse var for den
mere; thi til den fredelige forbindelse af de to fjordbredder
var Gottorpdæmningen tilstrækkelig; ved den voxede der
efterhånden nye byer frem (Fredriksberg og Lolfot).
</chapter>
<chapter name="DET ÆLDSTE KØBENHAVN. I.">
DET ÆLDSTE KØBENHAVN.

(1872—81.)

[Aarbøger for nordisk Oldkyndighed og Historie 1872, S. 257—73 (I); 1877, S. 265—96
(II); 1881, S. 281—98 (III). — Her med enkelte Rettelser og Tilføjelser af Forfatteren.]


[I.]
</chapter>

<chapter name="1. „Havn“.">
<b>1. „Havn“.</b>

Det ældste skriftlige mindesmærke, der er bevaret indtil
vor tid om hovedstadens forhold, er pave Urbans bulle af
1186, hvorved erkebiskop Absalons gave til Roskilde
bispestol: „borgen Havn med dens tilliggende osv.“, en gave,
som Absalon igen havde modtaget af kong Valdemar, stadfæstes i
dens eje. Det næste er Saxes omtale af byen og borgen,
nedskreven henved året 1200. Af disse to kilder lader der
sig vel just ikke uddrage synderlig fyldige efterretninger, men
der ligger dog et og andet i de af dem brugte udtryk, som i
forening med det, der lejlighedsvis nævnes i yngre aktstykker,
kan føre til ret pålidelige slutninger med hensyn til det ældste
København. Og da disse aktstykker nu, i det mindste for en
meget stor del, foreligger i en pålidelig udgave i „Københavns
diplomatarium“, turde den tid være kommen, da forskellige
forsøg på at overvinde de vanskeligheder, som altid frembyder
sig i rigt mål, hvor talen er om at tilvejebringe et nyt
grundlag for en af usikre traditioner overgroet historie, med
rimelighed kan ventes at ville fremkomme. Diplomatariets udgiver,
Dr. O. Nielsen, har i den henseende alt brudt vej (Danske
saml., VI 289—312); når de følgende bemærkninger i flere
væsenlige punkter fjerner sig endel fra de resultater, hvortil
denne forfatter er kommen, så vil det formentlig kun kunne
gavne den fortsatte granskning og lette vejen til et endeligt,
fra alle sider vel overvejet resultat.

I slutningen af det 12. århundrede, da Saxe skrev og da
bullerne blev udstedte, var der forlængst bygget en fast borg
på holmen foran den lille købing, som Saxe kalder
„Købmandhavn“, bullerne derimod endnu kun „Havn“. Borgen brugtes
jævnlig som bispesæde, ligesom den havde en stadig
besætning af vel rustede mænd, der herfra holdt øje med Nordens
vigtigste farvand, altid rede til at fare ud med deres skibe
for at optage kampen med de vendiske vikinger; foran på
holmen stod høje stejler med de fældede fjenders hoveder til
advarsel for de upålidelige købmænd fra Østersøens kyster,
som søgte havnen. Borgen havde sin ladegård på Amager;
den kaldes „Borgby“ (senere „Tårnby“), et vidnesbyrd om at
det faste hus alt dengang har været kaldet „borg“, ligesom
de samtidig byggede huse ved Hærvig: Kalundborg, ved Beltet:
Nyborg osv. Tidligere kaldtes slige ladegårde for „husebyer“
både her og i det øvrige Norden <footnote>Ribe oldemoder nr. 6: in nostris villis, que huseby dicuntur. — H. Hildebrand,
Sv. folket under hedna tiden, 2. opl. s. 229 anm.: Konungsgårdarne kallades ofta
husabyar. Munch, Norge i middelalderen, registret: Húsabœr. I navnet Burghus (Bårse)
forenes begge betegnelser fra en tid, da „burg“ neppe var fuldstændig optaget i
sproget, men gaves som navn til en vis slags huse.</footnote>; betegnelsen „borg“ synes
ikke at have været synderligt i brug før dette århundrede, da
de middelalderlige stentårne trådte istedenfor de ældre
bjælkehuse.

Med hensyn til byens omfang i denne første tid haves
der endnu en vigtig underretning, der synes at være bleven
upåagtet af alle dem, som har syslet med de herhen hørende
spørgsmål. I stadens ældste ret (fra året 1254) findes nemlig
den bestemmelse, at alle de der bor på bispens grunde skal
betale 12 penge i jordskyld <footnote>Kap. 3: quicumqve habitant in fundis domini episcopi, soluere debent pro
yorthskyld XII denarios (K. dipl. I 18).</footnote>. I bispernes jordebog, der er
over 100 år yngre, siges der dernæst, efterat 135 grunde er
opregnede: „af alle disse grunde eller gårde har hr. bispen
årlig ved st. Hans tid en afgift, kaldet jordskyld, det er én
sterling af hver grund og gård“;, og i en lidt yngre jordebog
nævnes blandt bispens indtægter: „en afgift ved navn
jordskyld, der gives én gang om året, nemlig ved st. Hans tid,
det er én sterling af hver grund og gård <i>i gaderne ved
stranden</i>“ <footnote>Smst. s. 97. 112.</footnote>. Men dette forhold, at bispen ejede hele kvarteret
„ved stranden“, der endnu i slutningen af det 14. århundrede,
da jordebogen affattedes, udgjorde omtrent en fjerdedel af byen,
tyder da vistnok meget stærkt, for ikke at sige afgørende, hen
på, at vi her har den ældste by, det „Havn“, der alt var til,
da kongen tilskødede sin ven „borgen og alt dens tilliggende“ <footnote>Da borgerskabet 1296 havde gjort oprør mod biskoppen og var bleven
overvundet, måtte byen tilskøde ham „alle de grunde, som ikke forhen har betalt
jordskyld (census), samt visse jordlodder udenfor byen“, dog således at de nuværende
ejere og deres arvinger efter dem skal bo på dem mod en årlig afgift af 6 penge, som
bispen skænker til et hospital. Dette kaster et stærkt lys på jordskyldens betydning
samt på de ny bydeles stilling: de stod ikke på biskoppens jord, men var opståede
som forstæder på den fri bondejord og senere forenede med byen, et forhold, der er
meget almindeligt i middelalderen (sml. G. L. Maurer, Gesch. der Städteverfassung,
II 126 ff.).</footnote>.
Denne bydél strækker sig op fra „stranden“ eller „havnen“ i
hele sin udstrækning, som den senere nærmere skal omtales,
op ad den bakkeskråning, på hvis højeste punkt Frue kirke
ligger, og alt dengang lå; da der efter jordebogen findes 135
grunde på dens område, må den vel efter den tids forhold
have strakt sig op omtrent til byens nuværende hovedgade, i
øst og vest, som det synes, begrænset af to vandløb, der fra
de højtliggende søer og kær søgte ned til stranden. Kirken
var uden al tvivl fælles for Havn, Solbjerg og Seredslev, der
indtil deres nedlæggelse hørte til københavnske sogne. I pave
Coelestinus's bekræftelsesbulle af året 1193 nævnes
udtrykkeligt, hvad der vel kun er udeladt af tilfældige grunde i den
ældre, at Absalon har lagt de 3 kirker, den i Havn, den i
Brønshøj og den på Amager, til borgen. Der er bevaret en
tiendeforening fra Absalons tid, ved hvilken Havns sognemænd
forpligtede sig til at anvende en tredjedel af korntienden til
en ny kirkes bygning <footnote>H. Rørdam, Kbhvn, kirker og klostre, s. 7: Absalon — <i>comparochianis de
Haffnis</i> salutem etc.</footnote>. Når Dr. H. Rørdam heraf har villet
slutte, at Havn var en agerdyrkende by, så ligger det dog
neppe i disse ord; det fremgår kun af dem, at <i>sognet</i> Havn
havde jorder, der her som overalt bar tienderne, hvad ikke
udelukker, at Havn selv var en jordløs by. Endnu 1525 gik
bymarken ikke længere, end at en væsenlig del af den kunde
gå tabt ved de opdæmninger, der fore toges i og efter
belejringen, og det var først derefter at kongen og kapitlet i
Roskilde, der ejede hver sin del af Seredslev, afstod denne i
krigen ødelagte bys jorder til staden. Pontoppidan fortæller
som et sagn, at man fordum kaldte folk fra den nordlige del
af Nørregade for „de Seredslev mænd“, ligesom han søger den
forsvundne bys plads indenfor Peblingesøen <footnote>Pontoppidan, Origin s Hafn., s. 12, anm. — Der er ikke, som Dr. Nielsen
forudsætter, nogen uoverensstemmelse mellem Pontoppidans og hans samtids stedfæstelse
af Seredslev by; thi „fuglestangen“ („papagøjstangen“) stod „fordum“, i begyndelsen af
det 17. århundrede, mellem stadens volde og søerne, hvorfra den før 1620 var flyttet
bort (K. dipl. I 469. 597). Sml. D. saml. VI 302. Det er et spørgsmål, om der ikke
er en direkte forbindelse mellem byens gamle plads og fuglestangen, så denne stod
på sognets gamle grandestævne, ligesom vi i Flensborg ser borgerskabet holde
markmøde ved „papegøjtræet“ (Fl. dipl. nr. 516).</footnote>. Det er ikke let
at komme til noget afgørende resultat i den henseende, men
så meget synes dog at fremgå af de forskellige vidnesbyrd, at
hvad enten byen lå uden- eller indenfor søen, så gik dens
mark temmelig nær ind under stadens mure, og „søerne“, der
jo end ikke var til i deres nuværende eller lignende form i
middelalderen, kan ingenlunde efter de foreliggende aktstykker
betegnes som markeskel mellem København og Seredslev <footnote>Danske saml. VI 301, hvor denne påstand fremsættes, hviler formentlig på en
fejlslutning. Hvad der 23. Dec. 1523 tilstås København er „alle de jorder og
ejendomme, som de af arilds tid havt have, både inden bys og uden bys —“ (Dipl. I 321) og
„deres oredrift trindt omkring K. stad så langt og vidt, som de havt have af arilds
tid“ (s. 322). Hertil holdes borgerskabets andragende af 9. Maj 1525, hvori der siges,
at „vor oredrift, som vi havde her til Kbhvn., have vi bestæmmet med damme og vand,
så at den bedste part af vor græsgang er os dermed betaget“ (s. 360). Men byen
havde jo fra arilds tid del i Seredslevs græsgang, hvorfor kongen også kunde
stadfæste dens oredrift i forbindelse med overdragelsen af Råsbæk mølle (1524). Der
fandtes imidlertid dengang også større damme under selve stadens mure; således
omtales 1508 en dam ved Nørreports bulvirke (s. 258), 1510 forskellige damme, der
istandsattes af borgemester Oluf Adsersen (s. 262), ligesom vandløbet vest om byen drev en
mølle, medens der på den østlige side fandtes et vand, som kaldtes Pustervig. — Idet
staden nu erhvervede kongens og Roskilde kapitels dele af Seredslev og altså blev
eneste ejer af hele dets bymark, bestemtes der, at man ikke vilde holde svin på den
„fore skade og fordærv, deraf komme kan på stadsens volde og grave“, — en
bestemmelse, der jo tyder på alt andet end en mark, som er skilt fra staden ved søer og
mellemliggende jorder. Ligeså tyder det, at stadens teglgård netop nu, da man dog
havde så store forpligtelser og udgifter, flyttes ud af byen, til strækningen <i>indenfor</i>
søerne, bestemt på, at man ikke forhen havde været ejer af disse jorder (Dipl. I 256.
344 f.).</footnote>.
Derimod synes der intet at være til hinder for at tænke sig
en bymark vest for staden, mellem stranden, Valby og
Solbjerg marker. Alt 1496 nævnes der iblandt byens jorder 25
„haver“ udenfor Vesterport, medens der ellers ingen sådanne
forekommer udenfor byens mure. Det er da vistnok ligeledes
her, de jordlodder (terrulæ) må søges, som borgerne alt 1296
ejer „udenfor gravene“. Det er ikke let at afgøre, til hvilken
bymark stadens Vesterfælled oprindelig har hørt. Indtil 1621
ejede København ikke blot de nuværende jorder på dette strøg,
men tillige den såkaldte „Kalvehave“, nemlig st. Jørgens sø
med jorderne nærmest vest derfor <footnote>D. 1. Jan. 1621 får kongen i mageskifte for Ryvangen: „hvis jord og ejendom
udi Kalvehaven her for byen, såvidt vi på byens vegne endnu der udi haver og ikke
allerede til kong. maj. og kronen er afstået og afhændet“. Det der her sigtes til, er
et mageskifte af 14. April 1619, hvorved kongen får søerne: „Pebling sø, den sø ved
st. Jørgen med Kalvehaven, og sorte dam“, det samme der kort efter kaldes
„Kalvehavens jord og eng, sønden ud med Pebling søs dæmning“, der er „forandret og under
ét inddiget med st. Jørgens sø“ (K. dipl. I 632. 594. 597). Det først afhændede
stykke, der lå „sønden ud med Peblingesø“ var altså selve st. Jørgens sø med den
nærmest liggende jord, der ved opdæmning kunde sættes under samme vand (sml. K.
dipl. I 550 ff.).</footnote>, og endnu 1695 skaffer
Valby bønder thingsvidne på, at de har en ældgammel ret til
græsgang på Vesterfælled <footnote>Danske saml. VI 308.</footnote>. Heraf synes det at fremgå som
det mest sandsynlige, at det oprindelig var Valby mark, som
strakte sig ind imod byen, og dette stadfæstes af et diplom
fra 1257, der nævner et „Valby østre“ ved siden af Valby <footnote>Rørdam, K. kirker og kl., s. 235: Valby juxta Hafnæ, — Walby østre juxta
civitatem.</footnote>
(ligesom Solbjerg udskiller et torp „Nyby“ på sin bymark),
uden at denne by vides at forekomme senere; dennes jorder
kunde da som de nærmest liggende antages for i en meget
tidlig tid at være lagte til staden, således at dog adelbyen
beholdt sin græsningsret efter det ældre fællesskab.

Når vi således ser, at Havn eller Købmandhavn i
Absalons tid betegnede en borg på slotsholmen med en tilliggende,
uden al tvivl jordløs, købing på den ligeoverfor liggende strand,
mod vest skilt fra Valby mark ved et vandløb, mod nord
støttet til den bakke, som bar sognets kirke, mod øst
begrænset af stranden og et andet vandløb, — så bliver
spørgsmålet, om vi kan følge stedet længere tilbage i tiden, ud over
det år, da Absalon byggede sin borg på holmen. — Urbans
bulle stadfæster Absalons gave; der nævnes ikke udtrykkelig
noget gavebrev, men et sådant må dog bestemt forudsættes
at have været til, og dens udtryk er da uden al tvivl lånte
af det; men Absalons gavebrev støttede sig atter til et ældre
af Valdemar <footnote>Prout in patentibus litteris inde confectis ipsius regis sigillo munitis plenius
dicitur contineri.</footnote>. Urbans bulle betegner Absalons gave således:
„borgen Havn, som Valdemar, højlovlig ihukommelse, fordum
Danmarks konge, overdrog til dig — med hele sit tilliggende,
nemlig selve byen Havn; Utterslev med hele sit tilliggende,
d. e. Seredslev, Solbjerg, Hvanløse, Vigerslev, Valby, et bol i
Brønshøj, Emdrup; gården i Gentofte med alt sit tilliggende
osv.“ <footnote>Castrum de Hafn, quod illustris memorie V. olim rex Dacie tue fraternitati
contulit — cum omnibus pertinentiis suis — uidelicet uillam ipsam de Hafn, Oterslef
cum omnibus pertinentiis suis, scilicet Serslef, Solbiergh, Huanløsæ, Wigislef, Walbu,
mansum unum Brunshogæ, Imbrethorp; mansionem de Gefnetofte cum o. p. s. —.</footnote>. Ser man på disse udtryk uden nogen fordom i
henseende til borgens og byens anlæggelse, vil man utvivlsomt
få det indtryk, at begge dele har været til, før Absalon fik
stedet og dertil det halve Støvnesherred. Dette fremgår ikke
blot deraf, at kongen siges at <i>have givet ham</i> borgen Havn
med sit tilliggende, nemlig selve byen, der jo altså må <i>have
været til</i> dengang, men også af den modsætning, hvori Havn
træder til nabobyerne Seredslev, Solbjerg og Valby, der er
tilliggende til (hovedgården) Utterslev. Denne modsætning
fremtræder endnu i hele sin skarphed 1350 i bisp Henriks brev,
hvorved han for livstid afstår til kong Valdemar „borgen og
staden Havn med al ret og alt tilliggende“, dertil „vore
ejendomme i Seredslev med et møllested“ <footnote>Castrum et villam Hafnensem cum omni iure et singulis pertinenciis suis —,
vna cum bonis nostris in Særethslef et situ cuiusdam molendini.</footnote>. For byens
vedkommende stadfæstes formodningen om en ældre oprindelse da også
på det mest utvivlsomme af Saxe. Da Erling jarl havde hærget
ved Dyrså i Jylland, begav han sig nemlig „til den by, som
kaldes Købmandhavn“ (for at fortsætte). Her mødte Absalon
ham imidlertid med Sællænderne og hindrede ham i at gøre
landgang; Normændene gik i både for at tiltvinge sig adgang,
men søgangen var så stærk, at de ikke kunde bruge deres
pile og kastevåben med fordel. Der blev da aftalt et fredeligt
møde mellem de to høvdinger: Erling kom i båd, men
Absalon til hest; det fandt altså sted på fastlandet. Erling fik
lov til at forsyne sine skibe med vand fra søerne, hvorefter
han stod nord på, ikke uden at hærge både på Sælland og
Halland. Men samme år „skaffede Absalon fædrelandet et
fortrinligt værn ved en ringe befæstning, idet han forsynede
holmen i den åbne strand med en fra ny grundlagt borg for
at hindre disse vikingetog“ <footnote>Saxo p. 810: eodem anno deturbandæ piraticæ gratia A. <i>insulam maritimam
novo castelli fundamento complexus</i>, exigui munimenti beneficio ingens patriæ
præsidium attulit; — p. 888: castellum, qvod <i>in publico negotiatorum portu</i> condiderat;
— p. 889: propter <i>Absalonicæ urbis moenia</i> —.</footnote>. At der her er tænkt på Havn
og ikke på Språ, som nogle har holdt for, kan der ingen tvivl
være om; ikke blot haves der ingen somhelst efterretning om,
at Absalon har bygget det store tårn i beltet, der tvertimod
stadig tilskrives kongen selv; men hele sammenhængen hos
Saxe tyder bestemt på det omtalte sted ved Øresund, der jo
havde vist sig at være et mål for vikingernes attrå, og
udtrykket „insula maritima“ skal sikkert kun betegne denne
holm, i modsætning til de fleste andre borgpladser ved og i
indsøer, som liggende i det salte vand. Den by i
Købmandhavn, som Saxe her omtaler, kan ikke have været ganske så
ubetydelig, som man plejer at forudsætte; det er givet, at det
hverken kan have været et fiskerleje eller en landsby — der
jo heller aldrig kunde kaldes „havn“ —, men man kan heller
ikke tænke på en markedsplads, der var stærkt befolket til
enkelte tider, men for resten stod øde; thi noget sådant
antydes end ikke af Saxe eller noget andet steds. Det udtryk,
Saxe bruger til at betegne byen („vicus“) <footnote>Saxo p. 809, — vicus, qui mercatorum portus nominatur.</footnote>, er ligeså tvetydigt
som det danske „by“; han bruger det selv jævnlig om
landsbyer, men også i flæng med „stad“ <footnote>Danske saml. VI 292. Saxo p. 656: — dividuum <i>civitas</i> (Slesvig) animum
habuit; — cætera <i>vici</i> pars —; p. 713: splendidam mercimoniis <i>urbem</i> (Sl.) ad tenuem
angustumque <i>vicum</i> redegit; p. 384: vicus Upsala; p. 381 f. står det for bygd (v.
Thothni, Soghni).</footnote>; i aktstykker fra hin tid
bruges det om stædernes hovedgader eller kvarterer.

Men også med hensyn til borgen antyder Saxes udtryk
tilværelsen af en ældre forgænger: A. byggede „en <i>ny</i>
befæstning på holmen“; det svarer til pavebullens udsagn: „borgen
Havn, som kong Valdemar gav dig“ (Ab.). Den ældre
befæstning har dog neppe ligget på holmen, men snarere i eller ved
selve byen; det var jo forbunden med adskillige
vanskeligheder at have borgen skilt fra byen ved et dybt vand, man
kunde ikke altid komme den til undsætning, ligesålidt som
dens besætning kunde undkomme for en overhængende fare.
For at en borg kan være fritliggende på denne måde, må den
have en stadig og stærk besætning og selv være bygget af
sten; men denne slags huse kom først op henved Absalons
tid i Danmark; forhen havde man havt bjælkehuse med
bulvirker og jordvolde, og omegnens beboere plejede at ile til for
at forstærke den svage, mere tilfældige besætning i farens
stund. Vi finder da også virkelig senere hen en gård i
København, der vist med fuld føje kan ansés for byens
oprindelige midpunkt, nemlig den såkaldte <i>Østregård</i>. I året 1328
forekommer den som bispens avlsgård, idet den bortforlenes
til hans broder, Ingvar Hjort, tilligemed borgen, byen, Solbjerg
og Seredslev <footnote>K. dipl. I 68 — recognosco me habere — castrum H., villam H. et curiam
australem ibidem, que dicitur Østrægarth. Ved australis tænkes her øjensynligt som
så ofte på „østre“.</footnote>. Den nævnes dog alt 1298 og ved denne
lejlighed betegnes dens plads temmelig nøjagtigt. Biskop
Johannes, siges der nemlig, købte og gav Sorø kloster en grund
i Nikolaj sogn mellem „gårdens“ østlige grav og stranden ved
muren, eller vel rettere: mellem Østregårds grav og stranden
ved muren <footnote>K. dipl. I 64: ep. emit fundum unum situm ibidem (H.) in par. st. N. inter
fossatum curiæ suæ orientale (orientalis?) et mare juxta murum etc.</footnote>. Heraf ses dels, at Østregård lå længst mod øst,
hvor stranden bøjede af mod nord, dels at den var omgiven
af en grav. Det er uden tvivl den samme, som senere kaldes
Vingården <footnote>Vingården nævnes alt 1528; 1532 kaldes den Benedikt Alefeldts gård, og 1546
siges den <i>nu</i> at hedde Vingården, fordum Benedixes gård. Under dette navn
forekommer den da alt 1496 (K. dipl. I 340. 381. 405. 234).</footnote> og af Fredrik I skænkes Johan Rantzov, der
atter sælger den til Mogens Gø, fra hvis arvinger den 1546
kommer til Mavrids Olsen til Bolderup. I skødet beskrives
dens beliggenhed, der 1532 betegnes ved „imellem
Bremerholmen og Østreport“, temmelig nøjagtig: den strækker sig fra
kongens boder (Lille kongensgade) til strædet syd derfor
(Vingårdsstræde), mod øst til en grøft, der løber mellem stadens
Østervold og gårdens gamle „mantelmur“, altså den gamle
grav med sit „havgærde“ <footnote>Kbh. dipl. I 407: „øster paa langs forskrefne kongens boeders jord oc jnd till
thend grøfft wedtager, som ganger emellom thet stræde hoss mwren oc wolden, szaa
sønder paa igien langs at thet hawgierde jnden forskr. grøfft jnd tiill thet sønderste
oc østerste hiørne aff thend gamell mantellmwr tiill gaarden igien wedtager“. Sml. s.
234: „eth taarn, som hether Kringelin, liggendis paa det hiørne sønden fra Østre port
oc østen for herr Benedictis gord —“; der nævnes dernæst en have og 2 gårde langs
muren mellem denne og Østerport. Hushaven og „hussmedjen“, der ligger på samme
strøg, synes at være minder fra en tid, da „gården“ endnu tillige var „hus“ (K. dipl.
I 210. 235. 355). — [Senere Tilføjelse:] „Kringelen“ fandtes 1873 i Hotel du Nords
grund („Nær og fjern“ 9. Marts 1873, nr. 36).</footnote>. Oprindelig skød stranden helt
herop, idet den lod Bremerholm ligge foran fastlandet <footnote>Endnu 1533 siges om en jord, at den ligger „norden op till thet dyff, som
løbber emellom staden oc Bremerholmen“ (K. dipl. I 346). Dette først bebyggede sted
er det også vistnok, som kaldes „Gamlebodehavn“ i efterskriften til Stadsretten, som
den findes i bispernes jordebog (fra o. 1380); her siges nemlig bispernes ret at strække
sig fra Tuleshøj til Gamlebodehavn, over Amager, Saltholm og Havn, et område, der
svarer til det, Valdemar Atterdag 1341 pantsatte forskellige herreder for, nemlig
borgen og byen K. samt Amager (dipl. I 59. 79). Ved Tuleshøj må der her være tænkt
på bymarkens skel mod Valby bakke, der jo forbigående kan have været kaldet
således af en eller anden, som boede der i nærheden.</footnote>, gården
lå således beskyttet mod umiddelbart angreb fra søen, men
til gengæld ude af stand til at beskytte den by, der fremstod
på dens grund. Thi dette er vistnok det ældste og
oprindelige forhold, at den opblomstrende købing stod på gårdens
jord, så dens beboere var „gårdsæder“, kongens vårdnede (af
vård, værn), der svarede jordskyld og gjorde hoveri, forså vidt
de ikke var istand til at betale for ugedagstjenesten. Selve
gården må nærmest antages for at være en udflyttergård fra
Seredslev by. Det stod jo nemlig hver bonde frit for at
forlade adelbyen og bosætte sig i sin mark eller på et ornum i
almindingen uden at tabe sine rettigheder i bymarken, når
kun han selv sørgede for vej og fortå; dette forhold var endog
meget almindeligt i middelalderen, da stormændene begyndte
at længes ud af det gamle fællesskab i sine mest nærgående
former og derfor søgte at rydde sig et ornum til selveje,
hvortil der så kunde lægges bøndergårde og gårdsæder. På
denne måde lå da gården „ved Havn“ (de Hafn) på Seredslev
strand, bymændene bosatte sig under dens vårdned, først
senere opnåede de græsningsret på Seredslev bymark, der
strakte sig op til Råsbæk (Rørsøens afløb) <footnote>Stadsretten fra 1254, kap. 17: volumus etiam, ne ciues predictj in eo, quod
indultum erat eis, a successoribus nostris defectum aliquem sustineant, quod pascua
pecorum suorum usque Rasbek libere extendantur. Censum etiam, qui dicitur
gresgyald, similiter ipsis ciuibus duximus indulgendum. Det er <i>gårdens</i> græsningsret, som
bispen alt tidligere har ladet bymændene få del i (mod en afgift af hvert høved); nu
lægger han dertil, at byen skal have denne „græsgæld“. Bispen havde 3 3/4 bols jord
til sin hovedgård i Seredslev (nemlig Østregård). Der er intet som taler for, at denne
hovedgård skulde have ligget i adelbyen eller andensteds udenfor Havn; de kongelige
breve, der er daterede „kongens gård i Seredslev“, hidrører rimeligvis fra
Seredslevgård i Jylland. (Sml. Danske samlinger VI 304. Kong Hans skænkede ikke st.
Jørgens hospital nogen gård.)</footnote>. Her sad Absalon,
da Erling kom fra Dyrså for at hærge den lille købing, men
traf uventet modstand, og her var det han samme år
grundlagde en ny borg på holmen, ligesom hans broder ved Hærvig
og kongen på Språ. Derefter udvidedes byen snart, den
optog sognets gamle kirke indenfor sine planker, og andre kirker
byggedes: Nikolaj ved stranden, Klemens og Petri omkring
byens nye midpunkt, det gamle torv, ved hvilket byens fire
fjerdinger stødte sammen om rådhuset; udviklingen gik især
mod vest, hvor der også først erhvervedes en bymark.

Med hensyn til byens navn skal her endnu bemærkes
følgende: Saxe tænker på det senere almindelige
Købmandhavn. Munch antager, at dette er det oprindelige navn, og
at Havn kun er en forkortelse deraf. Denne mening er dog
aldeles uholdbar overfor det faktum, at alle de ældre diplomer
kun kender det sidste, medens det første i en senere tid
aldeles fortrænger det; man kan dog neppe antage, at folk
havde større hastværk i deres tale i det 12. århundrede end
senere. Saxes vidnesbyrd gælder selvfølgelig ikke for nogen
tidligere tid end hans egen, han betegner stedet for sine
læsere ved det gængse navn, og det godtgør da kun, at man
ved 1200 kaldte byen Købmandhavn. Men dette kunde være
opstået på to måder, enten for at betegne stedet som
købmændenes havn i udmærket forstand (og således er det stadig
bleven opfattet), eller i modsætning til et andet Havn. Dette
sidste er vistnok i alle måder det sandsynligste. Fra først af
var der kun én gård og by, som hed Havn; det var et
beskedent og fuldt berettiget navn, selv om byen var nok så
lille; det var uden al tvivl givet den af landboerne. Men så
skilte borgen sig fra byen, og også den beholdt navnet Havn;
det måtte da snart blive folk magtpåliggende at skelne nøjere
mellem de to steder, og det blev da naturligst at kalde byen
for „købmændenes Havn“. Efterhånden sejrede så denne
benævnelse og gik over på selve borgen; den ældre fortrængtes
helt af dansk sprogbrug.
</chapter>

<chapter name="2. Havnen.">
<b>2. Havnen.</b>

Det er en selvfølge, at der i stadens love var sørget for
havnens fred og ukrænkelighed. Ligesom portene lukkes, når
aftenklokken ringer, således lukkes også havnens indløb med
en bom, og den, der med sit fartøj går over bommen, falder i
samme bøde som den, der kryber under „plankerne“ eller på
anden måde skaffer sig ulovlig adgang til staden <footnote>Stadsret 1294, kap. 86: ad pulsacionem iam dicte campane porte et portus
maris claudentur et aperientur; kap. 83: qui transcendit ligna seruancia portum,
eandem penam subibit — (soluet episcopo 40 m. et ciuitati tantum). Kristoffer af Bajerns
ret V 27: thet samme schall oc han bøthe, som far met sit skip eller baad ouer
bomen wedh hwsit.</footnote>. Havnens
østlige indgang må have været ved den gamle kancellibygning,
der lå på slotsholmen, midtvejs mellem Holmensbro og
Boldhusgade; den havde nemlig forhen været toldbod, og må da
have ligget ved bommen; senere flyttedes begge ud til deres
nuværende plads. Mod sydvest strakte havnen sig neppe
stort længere end lidt forbi Knabrostræde, dengang
Ladbrostræde ved Ladbro; herfra gik den åbne strand, som bekendt
langt ned i tiden, lige mod vest henimod porten. Stranden
var dog her så lav, at den neppe kunde bruges til farvand
uden af både; den kaldtes Kalleboderne, vel snarest af
„Karleboderne“, huskarlenes „boder“ på holmen, bagved slottet.
Kristoffer af Bajerns stadsret betegner havnen som den
strækning „indenfor bommen og vesten til stenbroen“; denne er da
vistnok den samme, som tidligere kaldtes „Ladbroen“, altså
den vestligste brygge ved Kallebodstrand. — At havnen
iøvrigt dengang ikke lignede den nuværende smale kanal, er en
selvfølge; dens bredder var lave, strømmen bred og rummelig,
den nuværende slotsholm bestod af mindst to øer (af hvilke
den vestlige hed Skarnholmen), og mod øst gik vandet ikke
så lidt højere op og skilte, som vi har set, Bremerholm fra
fastlandet. Stadsretten fra 1294 fastsætter i sit 65. kapitel
en høj straf, tre gange 40 mark, for den der bryder freden i
stadens havn. „Den som bryder freden, siger den, i det hus,
som kaldes Endebod, eller mellem skibenes (dobbelte) indløb
fra begge sider af den lange gade, skal betale den fornærmede
40 mark, bispen og staden hver lige så meget“ <footnote>Item, qui pacem violauerit in domo, que dicitur Endeboth, et inter introitum
nanium ex vtraque parte iliius vici magni, soluet leso xl marchas, episcopo tantum et
ciuitati tantum. Den i K. dipl. I 38 såvelsom den i rettelserne givne forklaring af
dette kap. er uholdbar; „inter introitum n. ex utraque parte vici“ må opløses således:
„inter intr. n. ex una parte vici et intr n. ex altera p. v.“, og vicus kan ikke
oversættes ved tårn, det er en by eller en (hoved)gade (opr. et kvarter af byen, som i
det gamle Rom). 1341 giver høvedsmændene på borgen de vestlige Hansestæders
skibe frit lejde „a tempore, quo portum citra ciuitatem Kopenhafnensem intrabunt,
donec inde exiverint“.</footnote>. Roskilde
bispers jordebog, der er henved et hundredår yngre og
optager denne lov, giver den følgende overskrift: „om at fred
skal holdes fra tårnet til Endebod“. Den såkaldte Erik af
Pommerns stadsret oversætter kapitlet således: „hvo som og
bryder fred i det hus, som man kalder End, eller på den
gade, man går tilskibs, da skal han bøde osv.“. Meningen er
her overalt den samme: der lyses fred over havnen og
havnegaden „ved stranden“ (nu tildels kaldet „Gammelstrand“),
ligesom forhen over skibene og folks huse, den offenlige fred
kræver strænge lovbestemmelser på disse steder, hvor folk
færdes værgeløse i tillid til stadens orden.

Det samme gælder „det hus, som kaldes Endebod“. Om
dets beliggenhed får man af overskriften til kapitlet den
oplysning, at havnen og stranden kan betegnes ved udtrykket:
„mellem tårnet og Endebod“, hvoraf fremgår, at der lå et
tårn ved den ene ende af denne gade, Endebod derimod ved
den anden; det samme bestyrkes af navnet. Tårnet er
vistnok det, der 1343 kaldes „stadens tårn“; det nævnes mellem
borgen og staden som et nyt led i den sædvanlige helhed af
sammenhørende ejendomme; det var vistnok et senere bygget
tårn, en barfred til forsvar mod vestsiden, og da vel tillige
stadens fangetårn.

Endebod derimod nævnes endnu et andet sted i samme
stadsret, idet der i kap. 77 bestemmes, at ingen kan stævnes
for retten uden til „bythinget“, til „det sted der kaldes
Endebod“, eller „derhen hvor foged og råd holder møde“ (stadens
rådhus). På dette sted har Eriks stadsret „toldboden“
istedenfor Endebod, som den forhen kaldte „Ende“, og den kan da
ikke ligefrem oplyse noget om stedets gamle betydning.

Der er heller neppe nogen bestemmelse i hele den ældre
danske lovgivning, som kunde oplyse betydningen af dette, at
retten kan sættes i „en bod“ eller „et sted“, der betegnes
som det yderste punkt af havnegaden, „enden“. Des
mærkeligere er det, at der i den ældste norske lovgivning findes
omtalt en rettergang, som synes at kaste fuldstændigt lys
over det. I et brudstykke, der kaldes „købmandsloven“
(farmanna log), siges der nemlig, at forbrydelser ombord skal
søges i den første havn, hvor lasten brydes, hvis det da er i
kristen konges rige; skibet skal lægge til ved bryggens yderste
ende med et rødt skjold i toppen; derpå skal vedkommende
ordfører sætte retten på bryggens ende <footnote>Norges gamle love, I 335: Sæcta moll oll þou sem a scipi værða, þa a
styrimaðr holf, en hasetar holf, nema þægn gilldi se, þat a kononngr, þar sem þæir briota
bulca sinn at hæilu, oc er cristinn kononngr; fyrir þvi at oll soknar moll æigu ræiðu
menn at sœkia við bryggiu sporð, oc hafa sciolld rauðann uppi æ meðan þæir liggia
við land. Enn meðan þæir mego æigi lannde na, þa er mot þæirra við siglu, sem við
bryggiu sporð.</footnote>. Dette forklarer
tilfulde Endebodens betydning. <i>Stedet</i> kaldes „Enden“, og da
der hyppig er rettergang, bygges der en bod, siden jo
brohoveder sjælden plejer at frembyde særlig gunstige forhold med
hensyn til vejr og vind. Her har da de fremmede ret til at
holde thing og idømme bøder eller andre straffe; i drabssager
får kongen thegngæld. Men også en anden slags sager
foretoges uden al tvivl her, nemlig de fremmedes forsvar, når de
var satte under tiltale. Det ligger i hele den fragmentariske
måde, hvorpå vore love er optegnede, at vi kun
undtagelsesvis finder spor af egenlige rettergangsbestemmelser for
stæderne; men af de sønderjydske retter ses dog, at det var
skik for den fremmede at aflægge renselsesed ved sin hest,
sin vogn, sit skib eller sit værge, eftersom han var kommen
til byen på den ene eller den anden måde <footnote>Haderslev stadsret, kap. 23. Åbenrå skrå, kap. 14.</footnote>. Dette kan dog
kun gælde den, som i ordets strængeste forstand er fremmed
i byen, som kun opholder sig der på ganske kort tid og enten
har et befordringsmiddel hos sig til atter at forlade den, eller,
om han er tilfods, dog er der under samme forhold. I gamle
flensborgske retsvedtægter findes derimod den bestemmelse, at
enhver, som ingen slægt og venner har i byen, føres ud til
stadens port, særlig den der vender ud til hans hjemstavn,
for dér at aflægge ed, først på, at han ingen kender i byen,
som han kan anmode om medéd, dernæst på, at han er
uskyldig; ved den første ed sætter han foden på porten <footnote>Westphalen, Monumenta, IV 1931 f. G. Clæden, Mon. Flensb., II 129 f.</footnote>. Også
dette kaster formentlig lys over Endebod som rettergangssted,
da bryggens ende og havnebommen selvfølgelig for enhver
fremmed, som var kommen tilsøs, måtte træde istedenfor
stadens port, og var først dens brug bleven almindelig for de
fremmede, kunde det snart blive øvrighedens ret at stævne
enhver derhen i visse sager, ligesom den senere stævner folk
til toldboden, der jo får en lignende plads <footnote>Dog ikke den samme; thi toldboden lå på holmen, hvorfra også bommen
selvfølgelig udgik, medens Endebod måtte ligge på byens side.</footnote>. Ved denne
bryggens ende var det da vistnok også at Absalon og Erling
mødtes som på et særlig fredlyst sted, hvortil den ene kunde
komme til hest, den anden i båd.
</chapter>
<chapter name="II.">

II.

Vor kundskab om hovedstadens historiske og topografiske
forhold i middelalderen er i løbet af de sidste år bleven i høj
grad forøget og klaret ved det af Dr. <i>O. Nielsen</i> udgivne
„Københavns diplomatarium“ og denne forfatters derpå
byggede undersøgelser; hans bog om „København i middelalderen“
er sikkert et af de mest fortjenstfulde særskrifter, som vor
nyere literatur har at opvise, det indeholder en overvældende
mængde af enkelte oplysninger og det har givet granskningen
af det emne, som det behandler, et helt nyt grundlag.

Det er let forklarligt, at en forfatter, der har samlet så
mange ting og så møjsommeligt har eftersporet fortolkningen
af hvert aktstykke, tillige har været tilbøjelig til overalt at gå
på egen hånd og med en vis mistillid at holde fremmede
synspunkter ude fra sine overvejelser. Han har derved
opnået at arbejde med større sikkerhed og at samle alle
enkeltheder om den opfattelse, som fra først af har ledet hans
undersøgelse; helheden må så tale for sig selv.

Nærværende forfatter må dog også se sagen fra et andet
synspunkt. Allerede kort efter fremkomsten af Dr. Nielsens
første behandling af de herhen hørende forhold og udgivelsen
af de ældre aktstykker anså jeg det for hensigtsmæssigt at
stille disse i en anden belysning og at fremdrage tvivlsmål
mod den almindelige opfattelse af stadens ældste
udviklingshistorie, som jeg troede det nødvendigt at tage hensyn til
under den fortsatte granskning af det bestandig voxende stof.
Flere af disse indvendinger har nu senere vist sig at være
uden tilstrækkelig grund; det er lykkedes Dr. Nielsen at
fastholde og godtgøre sandsynligheden af en oprindelig bymark,
og hvad jeg havde fremført derimod, vil nu være uden værd;
men hvad der for mig er hovedsagen, selve stadens ældste
forhold, er neppe kommen til sin ret i forfatterens senere
overvejelser. Vel er nemlig flere af de punkter, som jeg havde
fremdraget, gåede over i Dr. N.'s fremstilling, fordi hans
undersøgelser stadfæstede deres rigtighed, men den
grundopfattelse af stadens ældste forhold, som blev resultatet af mine
betragtninger, har den ærede forfatter dog så lidt kunnet gå
ind på, at han ikke blot har overset, hvad der måtte tale for
den i den sammenfattende fremstilling af det hele emne, men
også har forkastet dens hovedled, som de var fremsatte i min
afhandling i Årbøgerne, på grundlag af en ofte meget svag
bevisførelse. Det skal derfor være hensigten med de følgende
bemærkninger, dels at imødegå Dr. N.'s indvendinger mod
den af mig fremsatte hovedpåstand, dels at fremføre nye og,
som jeg antager, fyldestgørende beviser for dens rigtighed.

Dr. N. går ud fra den (ældre) forudsætning, at Frue kirke
og Gammeltorv er købstadens oprindelige midpunkt; her skal
den landsby Havn, som Absalon fik overdraget af kongen og
som han befæstede og gjorde til en stad, have ligget. På
den flade strand foran landsbyen havde der fra arilds tid til
visse tider af året været rejst købmands- og fiskerboder,
således som forholdet senere var f. ex. ved Dragør; dette gav
stedet navnet Købmanne-Havn.

Imod denne opfattelse har jeg søgt at gøre gældende, at
der alt var en købing og et fast hus til, <i>før</i> Absalon fik
stedet; at denne købing lå ved stranden og på det nærmeste
svarede til den del af den senere by, som endnu 200 år efter
nævnes som en særegen gruppe grunde og gårde, der betaler
jordskyld til biskoppen; at den i det 14. århundrede
forekommende Østregård (Vingården) var dens oprindelige borg mod
søen, jorddrottens hus; at navnet Gamlebodehavn, som jeg
stedfæstede ved denne gård, tydede på et sådant ældre
midpunkt for handelen netop på dette strøg, og at havnen både
dengang og længe efter kun bestod i farvandet indenfor
slotsholmen.

De nøjagtige efterforskninger, som Dr. N. har anstillet
om ethvert af disse punkter, har bragt stadfæstelse på flere
af dem; Østregård og Gamlebodehavn har vist sig rigtig
stedfæstede, og om havnens udstrækning kan der nu ikke mere
være nogen tvivl. Anderledes stiller det sig med
jordskyldkvarteret.

I min afhandling var der gjort opmærksom på tre
forskellige ytringer i kilderne, som tilsammen gjorde det
utvivlsomt, at biskoppen var grundejer og indbyggerne hans
arvefæstere i „gaderne ved stranden“ (ovfr. s. 201 f.); herom er
der nu heller ingen uenighed. Men Dr. N. er ikke tilbøjelig
til at tillægge denne omstændighed nogen særlig vægt, han
fortolker jordskylden som en ældre bodgæld af markedsgæsterne,
og han mener, at disse „gader ved stranden“ indtager en
forsvindende del af byens grund.

Lad os begynde med det sidste. Jordebogen fra
slutningen af det 14. århundrede opregner 135 grunde, af hvilke
der betaltes jordskyld, det er omtrent en fjerdedel af hele
byen. Hvor disse grunde nu end har ligget, så er deres
tilværelse jo uomtvistet, og det vilde være at vende op og ned
på alt, om man vilde bortræsonnere dem ved først at vise,
hvor de må søges, og dernæst at komme til det resultat, at
dér kan de ikke have ligget, fordi der dér var vand. Dr.
N. har på dette punkt tillagt sine exakte påvisninger af
lokaliteter for stor betydning. For at udfinde, hvor stranden har
været i Absalons tid, bruger han de ældre lokalbeskrivelsers
naive argumenter fra fundne både i husenes grund, ret som
om nogen vidste, at disse både er nedlagte i opfyldingen på
deres oprindelige plads, og hvis dette var tilfældet, om denne
plads da var den, de plejede at indtage i vandet eller mens de
lå på land, og hvis det endelig var deres plads i vandet, om
de da er nedlagte dér i Absalons tid eller årtusinder tilforn.
Det kan endda gå med bådene under nr. 4 i Rådhusstræde
og nr. 11 i Badstustræde, men hvad skal vi gøre ved den i
Trinitatis kirkes grund? og hvad skal det hjælpe os til
forståelse af forholdene i Absalons tid at få underretning om en
stenbro under Købmagergade, hvis tilblivelse ligger forud for
flere fods hævning af hele jordsmonnet <footnote>Kbhvn, i middelalderen, s. 16 f. 52. 57</footnote>? Dr. N. har dog
selv tildels lagt mærke til den modsigelse, hvori han er kommen
med kildernes udsagn. Medens han i sine „Undersøgelser om
Københavns ældste forhold“ (Danske samlinger, 2. række IV
234—50), som var den videnskabelige forløber for bogen om
„København i middelalderen“, kun havde plads for nogle få
huse i jordskyld-kvarteret: „Gaderne ved stranden har således
kun været de små korte Badstu- og Hyskenstræde, der næsten
kun har været bagbygninger til gårdene på søndre side af
Vimmelskaftet“, — så indskyder han i selve bogen de meget
sigende ord: „grundene <i>langs stranden og</i> de små korte“
osv.; thi det var selvfølgelig især den sluttede husrække langs
vandet, der gav dette kvarter sin betydning.
Jordskyld-kvarteret har i virkeligheden i året 1373 lige så mange grunde
som f. ex. Nikolajsogn i Flensborg efter jordebogen 1436, og
dette indeholder dog et stort torv med gader til alle
himmelegne; til de 135 grunde svarer vel også mindst et
indbyggerantal af 1000 mennesker. Men vi vil foreløbig opsætte at gå
nærmere ind på dets grænser og oprindelige dele.

Den éngang for alle fastsatte jordskyld (12 penninge, én
sterling) er en arvefæsteafgift af gårdens bruger til dens ejer,
og den har en væsenlig anden karakter end en bodgæld i
markedstiden. Vore kilder har ingen antydning af en ældre
bodgæld, der er fra først af (i Stadsretten 1254) kun tale om
en jordskyld til biskoppen, og det bliver altid en meget dristig
hypothes at henføre denne til en bodgæld; jordskylden er en
almindelig bekendt afgift i købstæderne, men „burskuddet“
træffes så godt som aldrig udenfor torve og markedspladser i
de allerede fuldt indrettede byer <footnote>Se f. ex. Skanør, hvor erkebiskop Andreas Sunesøn henlægger sine
oppebørsler „una cum reditibus dictis Boreschutt, qui de jure statuto debebantur archiepiscopo
a singulis in eodem foro tabernacula sive tentoria sua figentibus“ til et par nye
præbender. Magnus Matthiæ p. 63.</footnote>. Skulde vi altså antage en
sådan udvikling her i København indenfor de tidsgrænser, der
her kan være tale om, måtte vi forlange, at der kunde
eftervises spor deraf i de bevarede aktstykker; men intet sådant
er fundet.
Det er imidlertid en selvfølge, at tilværelsen af en sådan
bydél, der står i et særligt forhold til stedets herre, endnu
ikke beviser noget med hensyn til dens ælde; det er da også
kun som et yderligere sandsynlighedsbevis for en ældre stads
tilværelse og som et middel til at udfinde dennes omtrentlige
omfang at jeg i min afhandling fremførte, hvad der stod i
forbindelse med jordskylden; formodningen måtte formentlig alt
af andre grunde være for selve tilværelsen og beliggenheden.
Jeg skal nu hertil føje et nyt og vægtigt argument, der neppe
vil lade nogen tvivl tilbage om hypothesens rigtighed.

Der er som bekendt blandt vore få aktstykker fra stadens
ældste tid opbevaret et brev af erkebiskop Absalon, hvorved
denne stadfæster Københavns sognemænds tiendeydelse til Vor
Frue kirke. Dr. <i>H. Rørdam</i>, der har indlagt sig så store
fortjenester af stadens kirkelige historie, har imidlertid forfejlet
tanken i dette dokument, når han kalder det en tiendeforening,
en overenskomst om at tienden skal ydes af sognemændene
til deres kirke; brevet er i virkeligheden efter sin form og sit
indhold, hvad man også opfattede det som i året 1473, da
det fremlagdes i retten af Frue kirkes kapitel, en stadfæstelse
på et gavebrev.

Det vilde have været i høj grad påfaldende, om vi endnu
i slutningen af det 12. århundrede skulde støde på fri
overenskomster om tiendeydelsen i Sællands stift, tilmed på
erkebiskoppens grund. Tienden var jo lovlig og endelig vedtagen
på Ringsted landsthing i året 1171, og vi savner enhver
somhelst efterretning om, at der senere har været gjort modstand
mod dens ydelse; talrige breve fra den følgende tid disponerer
over tienden som over andet gods uden at antyde
vanskeligheder ved dens oppebørsel, og hvad Saxe fortæller om kampen
i Skåne mellem de sællandske herremænd og erkebiskoppen på
den ene og almuen med de indfødte stormænd på den anden
side, blandt andet om tienden, kan kun forstås, når man går
ud fra, at den sag var bragt i orden på Sælland. Og frem
for alt vilde det jo være i højeste grad mærkeligt, om Absalon
ikke skulde have formået at bringe sine egne sognemænd til
at opfylde deres forpligtelse, før de kom overens om det med
deres sognepræst og nu indhentede erkebiskoppens stadfæstelse
derpå.

Brevet siger heller ikke noget sådant. Erkebiskoppen
hilser alle sognemændene i Havn: „det er bleven berettet for
ham af deres præst og hyrde Eskil, at de med enstemmig
vilje og i from ærbødighed har overdraget (contulisse) Vor
Frue kirke tredjedelen af deres tiende i korn til Guds huses
bygning og skrud. For at det nu ikke skal ske, at nogen
falder fra dette løfte og gode forsæt, stadfæster han det med
sit segl, idet han truer med kirkens band, dersom nogen vilde
fratage (subtrahere) kirken den nævnte tiende“ <footnote>Pontoppidan, Origines Hafn., p. 154 (Rørdam, Københavns kirker og klostre,
s. 7): A. — universis comparochianis de Haffn salutem —. Relatu patris vestri
spiritualis et pastoris Eskilli vid. percepimus, unanimi consensu et pia devotione tertiam
partem vestræ decimæ de annona vos omnes contulisse ecclesiæ beatæ Mariæ ad
constructionem et decorem domus dei. Ne igitur etc.</footnote>. De udtryk,
der her bruges, er de ganske almindelige i gavebrevene fra
hin tid. Den tiende, der er gavens genstand, omtales som en
alt tilværende indtægt; sognemændene overdrager den som
gave til Frue kirke, de forpligtes til ikke atter at unddrage
den; det ligger bagved som en nødvendig forudsætning, at de
selv har en anden sognekirke, at deres præst ikke er præst
ved Frue kirke. De overdrager altså ikke tienden i deres
egenskab af <i>ydere</i>, thi det strider mod gavens natur at give
det, man skylder anden mand, men i deres egenskab som
<i>ejere af kirkens tredjedel</i>; biskoppen kan bortgive sin, præsten
sin og kirken (sognemændene selv, hvis de ejer kirken) sin
tredjedel af den samlede tiende.

Vi har en nærliggende og samtidig parallel til dette
forhold. I året 1171 giver Absalon klostret på Eskilsø blandt
flere andre gaver også kirken i Tjæreby; det skal oppebære
hans tiende af hele sognet; bønderne skal, som loven
bestemmer det, køre den til klostrets lade indenfor sognets
grænse. Desuden skal det have ret til at besætte præstekaldet
med en af sine brødre og altså også at oppebære
præstetienden; biskoppen forbeholder sig imidlertid at dele det
vidtløftige sogn, dog at han ikke må tage (subtrahere) mere end
en fjerdedel af tienden fra Tjæreby til den nye kirke <footnote>Thorkelin, Diplomatarium, I 31 f. Sml. p. 41: duas vero ecclesias de Therby
et F. earum decimis pro anime nostre remedio eis <i>contulimus</i>.</footnote>. Men
noget senere stadfæster han som erkebiskop en hel række af
Eskilsø klosters ejendomme, og her nævnes Tjæreby med alle
sine tiender: „hele tienden i Tjæreby kirke; den har de nævnte
brødre dels for at betjene den nævnte kirke (præstetienden),
dels har de den af os (bispetienden), <i>dels har de fået den
som gave af sognemændene</i> (kirketienden) imod at holde
kirken vedlige, undtagen hvad klokkerne angår og selve
kirkevæggene, hvis de skulde falde ned“ <footnote>Smst. p. 49: partim a parochianis pro hujusmodi [?] ecclesia in seruicio suo
expetit exceptis in reficiendis campanis et parietibus ipsius ecclesie si forte ceciderint,
in beneficiis sirat assecuti.</footnote>. Det samme som
sognemændene i Tjæreby har gjort med deres kirketiende, idet de
har overdraget den til klostret, har altså Havnboerne gjort
med deres, idet de har bestemt den til opførelsen og
vedligeholdelsen af en Fruekirke; gavebrevet stadfæstes af deres
jorddrot og senere gentagne gange af hans efterfølgere <footnote>Der nævnes stadfæstelser af 16. Nov. 1255 og 23. April 1287. Pontoppidan
Or. Haf., p. 155, og Rørdam, Kbhvs. kirker og klostre, s. 8 f.</footnote>.

Denne opfattelse af stadens ældste kirkelige forhold
stadfæstes nu på det fuldstændigste af Frue kirkes dødebog. Denne
nævner nemlig bisp Peder af Roskilde (1191—1214) som
kirkens grundlægger og det derværende kapitels indstifter, og
skønt dette jo ganske vist, som Dr. Nielsen holder for, også
vilde kunne være sagt, dersom biskoppen kun havde væsenlig
fornyet kirken, så ligger det dog nærmest at forstå det om
en første grundlæggelse. Men dertil kommer, at samme
dødebog omtaler Eskil som en fremmed præst; d. 18. Juni, siges
der, „døde præsten Eskil, der gav (contulit) denne kirke to
bols jord i Tummetorp i Amager —“. Hvad vilde her have
ligget nærmere end at sige „præst ved denne kirke“, dersom
han havde stået i dette forhold til den? Ja, man måtte i så
tilfælde ganske sikkert have ventet en omtale af hans
deltagelse i dens fornyelse og lignende. Af dødebogen i Lund
ser vi endvidere, at han har været kanik (ved
Lavrentiuskirken), også det kunde man have ventet en omtale af, selv
om man vilde antage, at han ikke oplevede kapitlets oprettelse
i København, hvis dekanat han vilde have været
selvskreven til <footnote>Scr. III 468. V 425. O. Nielsen, K. i middelald., s. 148. Kbh. dipl. II 12.
845: o. dom. eskillus sacerdos, qui contulit huic ecclesie duos mansos terre in
tummethorp in amaka. Det er vistnok samme Eskil, som i Lunds dødebog nævnes under
19. Juni som giver af betydelige gaver. Scr. III 528. IV 47.</footnote>.

Men står det således fast, at Frue kirke ikke er
Københavns oprindelige sognekirke, ikke den, Absalon forbeholdt sig
for sin levetid, men er grundlagt senere af biskop Peder og
fra først af bestemt til kollegiatkirke, — så kan det vel neppe
være nogen tvivl underkastet, at jo Nikolaj kirke er den
oprindelige, medens Peders og Klemens <footnote>Efter Hvidtfeldt var st. Klemens stadens ældste kirke, men vistnok kun efter
den usikre henførelse af Roskilde-krønikens efterretning om, at biskop Peder (1124—34)
oprettede et kloster ved en Klemenskirke, til denne. Den bør vistnok henføres til
Slagelse, hvor der i Valdemar II's tid nævnes en kirke af dette navn. Scr. I 380.
Thorkelin I 114.</footnote>, der først nævnes 1304,
senere er udskilte af Frue sogn.

Nikolaj kirkegård strakte sig fordum et ikke ubetydeligt
stykke nord for dens nuværende plads, der er fundet spor af
den under husene på Østergade. Over denne kirkegård førte
der en alfar vej, og da borgerne i året 1296 gjorde oprør mod
biskoppen, var denne plads deres samlingssted, da de lagde
råd op om natten. Den måde, hvorpå kirkegården ved denne
lejlighed nævnes, lader formode, at den endnu dengang havde
betydning som thingsted <footnote>K. dipl. I 63. H. Rørdam s. 240. O. Nielsen s. 161.</footnote>. Også kirkens indvielse tyder på
en høj ælde. I året 1509 genindviedes den, og hovedalteret
siges da at være viet til st. Nikolaus, det hellige kors og st.
Olav. Dette minder om den st. Olavs blok, i hvilken der
samledes gaver til de spedalske; i året 1275 tillod biskoppen
alle bymænd, rige og fattige, på de almindelige søn- og
helligdage at føre deres gods fra skib og bro imod at give en
penning i st. Olavs blok, og denne helgens billed fandtes i
Jørgensgårdens segl <footnote>K. dipl. I 24. H. Rørdam s. 244. 335.</footnote>. Den nordiske helgens blok, selvfølgelig
i forbindelse med hans billed, fandtes da uden al tvivl ved
de gamle boder ved havnen, og Jørgensgårdens oprettelse går
da tilbage til en tid, da Nikolaj sogn endnu havde
overvægten <footnote>Det forekommer ligesom Nikolaj kirke første gang i et testamente fra året
1261. Suhm, X 975.</footnote>.

For bedre at forstå dette ældste forhold i København,
kan det have sin nytte at sammenligne den samtidige
udvikling i <i>Hamburg</i>. Denne by var som bekendt alt til i Karl
den stores og Ansgars tid, den lå da øst for Alsters udløb i
Elbe og bestod af en købing med erkebispens og grevens
borge. Grev Bernhard II fortrak imidlertid i erkebisp
Adalberts tid, da der herskede et fjendligt forhold mellem dem, og
byggede en ny borg vest for Alster og altså udenfor byen.
Men netop samtidig med Absalons anlæg i Havn besluttede
grev Adolf III at grundlægge en ny by, og han sluttede til
den ende en overenskomst med en vis Wirad og hans fæller
om at påtage sig dette. Den afsluttede kontrakt er heldigvis
endnu bevaret; den går ud på, at Wirad skal bygge en by for
senere at bo i den og altså udskifte dens grunde og skaffe
indbyggere; grundene skal være beboernes frie ejendom, uden
vårnedskab til borgens herre; der skal anlægges en havn og
stedet skal have torveret og eje grunden til midtvejs i Alster;
den lybske ret skal gælde for borgerskabet.

Herefter bestod Hamburg en tid lang af to forskellige
byer og sogne, st. Peders og st. Nikolaj; nystaden havde sin
lybske ret og sin torvefrihed forud for gammelstaden, hver
havde derfor sit thing og sin styrelse; endnu i året 1232
stadfæstede kejser Fredrik II begge byers rettigheder i tvende
særskilte breve. Men alt på denne tid var der dog indtrådt
et faktisk fællesskab, og den ældste arvebog, som er begyndt
i året 1248, samler hele staden under ét <footnote>K. Koppmann, Kleine Beiträge zur Geschichte d. St. Hamburg, II. Adam,
III 26. Lappenberg, Hamb. Urkunden, I nr. 310. 285, 286. 292. 498. 499.</footnote>.

Det er ikke usandsynligt at lignende forhold har fundet
sted hos os, skønt hvert spor af dem atter er forsvundet i
Stadsretten 1254, når undtages biskoppens ejendomsret til
grundene ved stranden. Der var heller ikke i København nogen
grund til et fjendligt forhold mellem den gamle og nye stad,
de havde samme herre og fælles havn; den omstændighed, at
de gamle sognemænd kunde give deres kirketiende til den nye
kollegiatkirke, vidner om, at den nye by rejste sig i god
forståelse med den ældre. Men ikke des mindre måtte der en
tid lang være en dobbelthed tilstede; Frue kirke blev grundlagt
af Roskilde biskop, medens Absalon endnu ejede både slottet,
kirken og byen i Havn, og det at Frue sogns beboere havde
deres grunde frit, viser vistnok, at man har måttet gøre sig
umage for at samle dem på dette mindre heldige strøg; de
har tillige fået græsningsret på byens mark, senere også på
Seredslev bymark lil Råsbæk, og Jakob Erlandsen eftergiver
dem endog græsgælden. På samme måde siges kong
Valdemar II at have givet bymændene i Åbenrå græsningsret på
ikke mindre end syv nabobyers marker, og Stadsretten tilføjer,
at han af bønderne i Kolstorp og Gammel Opnør købte en
vang, som endnu kaldes Kongskøb, og derpå gav bønderne
den tilbage uden vederlag, mod at de tilstod bymændene i
Åbenrå fægang i Østerskov <footnote>P. G. Thorsen, Stadsretten s. 156.</footnote>.
Vi kommer nu til at prøve de efterretninger, <i>Saxe</i> har
opbevaret om København på Absalons tid, for at se, om det
virkeligt forholder sig således som overlærer Kinch og Dr.
Nielsen påstår, at denne forfatter giver os „et pålideligt
vidnesbyrd både om byens ælde og om at den ligesåvel som
borgen betragtedes som en stiftelse af Absalon“ <footnote>Årbøger 1874, s. 329. O. Nielsen s. 22.</footnote>.

Kinch lægger i den henseende den største vægt på de af
Saxe brugte udtryk; ved året 1167 kalder han stedet for en
vicus, siger han, 1171 derimod for en urbs, og hint betyder
landsby, dette købstad; i mellemtiden er borgen bygget og
altså også staden anlagt. Det er ikke let at forstå, hvorledes
Dr. Nielsen hertil kan bemærke: „med hr. Kinchs fortolkning
af Saxe, der forbinder nøje kendskab til den klassiske literatur
med grundigt studium af vore egne kilder, må vi slå os til
ro“; thi denne forfatter burde dog ikke helt have oversét de
indvendinger, som alt var fremkomne mod denne fortolkning,
før den fremsattes. At Kinch og Dr. N. er enige om at
oversætte vicus ved landsby, vil jo nemlig ikke sige stort, når
Saxe, som talen drejer sig om, ikke holder sig det
efterrettelig; jeg har alt i min første afhandling gjort opmærksom på,
at han kalder Upsal for en vicus, at han bruger det i flæng
med civitas om Slesvig, og at han anvender det på hele
bygder i Norge, som Thoten og Sogn (ovfr. s. 207). Dette
måtte vel kunne give anledning til yderligere undersøgelser.
Men da det ikke har været tilstrækkeligt, kan her tilføjes, at
han også kalder Viborg, Randers og Ringsted for vici (p. 682.
732, sml. 734. 957); skal også disse på dansk kaldes
landsbyer eller „flækker“, så får ordene i alle tilfælde en anden
betydning end man hidtil har tillagt dem.

Men sæt at vicus på det omhandlede sted skulde
oversættes ved landsby, hvad vilde så Saxe i virkeligheden komme
til at sige? Der står: Erling og Orm kom til den vicus, som
kaldes Købmandhavn (ad vicum, qui m. p. nominatur, p. 809);
det vil altså sige: det Købmandhavn, der (nu, i Saxes tid) er
en landsby. Der står jo ikke et ord om, at stedet dengang
var en vicus, nu derimod noget andet. Vilde Saxe have sagt,
hvad Kinch får ud af hans text, måtte der jo have stået: —
kom til K., der dengang var en landsby; siger han: til den
landsby, som kaldes K., så er det så endnu <footnote>Man sammenligne f. ex.: „Kingo blev født i den købstad, der kaldes
Slangerup“, og: „K. blev født i S., der dengang var en købstad“.</footnote>. Saxe har altså
på dette sted afgivet et vidnesbyrd om, at København var en
vicus, dengang Erling kom dertil (1167), og at det var det
samme, dengang han skrev (efter 1201).

Men, siger Kinch, Saxe kalder København for „urbs
Absalonica“, og han modsætter et andet sted de to betegnelser,
idet han siger, at Slesvig efter Sven Grades hærtog fra en
stor urbs blev en ringe vicus. Men det skulde da først
bevises, at urbs hos Saxe altid betyder en stad; thi dersom
denne forfatter bruger det ligesom hans samtidige, så betegner
det nærmest en borg <footnote>Dr. Nielsen udtaler i Ribe oldemoder (p. XIV) sin enighed med hr. Kinch
netop om dette punkt.</footnote>, medens staden kaldes civitas. Kinch
har da også fremsat den påstand, at urbs ikke skulde
forekomme i betydningen borg hos vor forfatter, og det er
temmelig vanskeligt at modbevise sligt, da man jo altid har den
udvej at påstå, at der har været stæder ved de nævnte borge.
Men når man nu ser hen til Saxes fortvivlet vilkårlige
sprogbrug også i henseende til disse betegnelser, må det vistnok
forlods blive højst usandsynligt, at han skulde have afholdt
sig fra at bruge et ord som urbs i sin datidige daglige
betydning, for udelukkende at holde sig til den klassiske. Således
samler han under betegnelsen oppidum bl. a.: landsbyerne
Alexsted, Haraldsted og Sigersted (p. 545. 638. 346),
Fjalafylke i Norge (p. 382), staden Merseburg og de fleste danske
stæder, sarnt borgene ved Milde og Lejre, Arkon og
Kalundborg (p. 347. 689 ff. 742. 89. 693); Odense kalder han både
pagus (landsby) og urbs (storstad) (p. 589. 716); Roskilde
hedder urbs o. l. både før og efter befæstningen i Sven Grades
tid (p. 598. 677) osv. Hvorledes skulde vi da kunne
overbevises om, at der har været stæder ved Søborg, Sarpsborg
og Arkon, blot fordi Saxe kalder dem urbes, eller at han har
villet sige om Esterne, at de byggede sig en befæstning i
lighed med en „stad“ (urbs) af skibsskrog og træstammer (p.
850) osv.? Heller ikke er det sandsynligt, at han vilde
fortælle os, at først Buris og senere Magnus førtes som fanger
til „staden“ Søborg, at kongen opholdt sig i „staden“
Vordingborg, at Knud Prislav havde grundlagt en „stad“ (Nyborg)
på Fyn, og at Esbern Snare havde bygget en „stad“
Kalundborg og derved sikret havnen mod vikingerne osv. Og
hvorfor skulde vi da antage en så stor urimelighed som den, at
Absalon sætter hovederne af de fangne sørøvere på stejle
omkring „staden“ Havn, når det ligger så ulige nærmere herved
at tænke på borgen? Det er den, han har anlagt, og den,
som med rette kunde opnævnes efter ham (urbs Absalonica),
København var og blev en vicus, sålænge han levede.

Vi må da undersøge, om Saxes udtryk i deres
sammenhæng kan bidrage til at forøge vor kundskab om det ældste
København. Side 888 siger han, at Absalon ved Stevns
samlede sten til værn for det „castellum, quod in publico
negotiatorum portu condiderat“. Meningen er her tydelig nok: „den
borg, som han havde bygget i den alfare Købmandhavn“; det
samme udtryk bruges om biskop Svens kirkebygninger (p. 598):
én Fruekirke byggede han (condidit) i staden (Roskilde), en
anden i Ringsted, en tredje kirke for st. Mikael i Slagelse.
Forfatteren antyder altså intet somhelst om et byanlæg, borgen
opføres i det alt tilværende Havn, ligesom kirkerne bygges i
de nævnte stæder.

Selve borgens grundlæggelse fortælles i overensstemmelse
hermed. Man har ved fortolkningen af dette vigtige sted (p.
810) begået den fejl at udrive det af sin sammenhæng, så
det er kommen til at stå som en løsreven lille notis eller
snarere et indskud mellem to selvstændige fortællinger, medens
det i virkeligheden slutter sig nøje til det foregående. Det
næste punktum viser dette tilfulde; thi her gør forfatteren en
formel overgang fra sin omtale af de norske til de tyske
forhold, og stykket om København henvises derved til det
foregående om Erling jarl.

Der fortælles da om denne, at han hærgede i Jylland og
herfra vendte sig mod „den by, som hedder København“, men
blev modtagen af Absalon med sin sællandske hær. Det kom
til gentagne forhandlinger mellem de to modstandere, hvorpå
der siges, at Erling drog hærgende mod nord. Hertil svarer
da som en modsætning, at Absalon derimod opførte sin borg,
for mulig at forebygge lignende overfald; der burde have stået
et bindeord i spidsen for den ny sætning, derved vilde
sammenhængen have været klar: „<i>men</i> endnu samme år opførte
Absalon for at hindre sørøveriet en ny borg på en ø i
stranden —“.

I dette udtryk (insulam maritimam novo castelli
fundamento complexus) finder jeg en antydning af, at der også
forhen havde været en befæstet gård i Havn, men at der nu i
modsætning til den, som lå på byens grund, byggedes en
borg på et helt nyt sted på en holm. Det er da ikke blot
ordet „ny“, der bør lægges vægt på, men også stedsbetegnelsen
„på en holm i stranden“, fordi begge i forening fremkalder et
stærkere indtryk af en ældre modsætning. Dr. Nielsen vender
her sin polemik udelukkende mod ordet „ny“ og gengiver det
ved „fra ny af“, og derimod kan der intet videre indvendes,
da man ikke kan eller bør presse slige udtryk for meget.
Men den parallel, som fremdrages, siger rigtignok ikke meget;
Saxe, siger Dr. N., „bruger det samme udtryk ved
Kalundborg: „novi munimenti præsidio“, hvor man dog aldrig har
påstået, at der har været nogen befæstning førend Esbern
Snare“ (s. 21). Men der er heller ingen, der har påstået det
om København før nærværende forfatter, og hvem kan vide,
om det ikke vilde kunne påstås om Kalundborg med? Det er
i alle tilfælde en værdifuldere indvending at kunne sige: „ingen
vil kunne påstå det“, dersom man kan begrunde det, end at
„ingen hidtil har påstået det“; historiegranskningen er ikke
så konservativ i vore dage. Jeg for min del er aldeles
overbevist om, at såvel København som Kalundborg (Hærvig) har
havt befæstede gårde før Absalons og Esberns tid, og at Saxes
udtryk om disse brødre, at de grundlægger nye borge, netop
siger det samme som navnet på Knud Prislavs faste hus på
Fyn: Nyborg, at der nemlig på alle disse steder også har
været ældre borge; thi de ligger alle på steder, hvor ældgamle
søveje har søgt ind til landets naturlige midpunkter. — Og
paven går i sin stadfæstelse af Absalons gave til Roskilde
bispestol ud fra det samme, når han siger, at kong Valdemar
til sin tid har givet ham borgen i Havn (castrum de Hafn,
quod illustris memorie V. olim rex Dacie tue fraternitati
contulit).

Vi vil altså gå ud fra som bevist, at der i København
på Absalons tid har været en dobbelt bebyggelse, en ældre
stad, hvis oprindelse rimeligvis går langt tilbage i tiden, med
en hovedgård mod øst, en Nikolaj kirke, en havn, boder og
thing, — og en nyere by, uden al tvivl fremkaldt ved den
større sikkerhed efter stenborgens opførelse og begunstiget ved
biskoppens privilegier, en by, som får en egen, særlig
udmærket sognekirke i de år, da Peder var biskop og Absalon
erkebiskop (1191—1201). Det står da tilbage af de ældste
pålidelige aktstykker at søge oplysning om de vigtigste lokale
forhold i staden, som de træder os imøde i det 14. århundrede
og da særlig i bispernes jordebog fra tiden kort før Valdemar
Atterdags død <footnote>Dr. Nielsen sætter jordebogen til årene 1375—89; men skal vi holde os strængt
til de deri forekommende tidsmærker, falder den mellem 10. Juli 1373 og 18. Februar
1374; thi Esbern nævnes som dekan (p. 108) og hans formand Eskil døde den
<i>først</i>nævnte dag, og det 5. sted på Nørregade siges at tilhøre Kristi legems alter, hvad
det ophørte med på den sidstnævnte dag (Rørdam, till. s. 19). Også det tyder på en
affattelse før kong Valdemars død, at denne konge siges at have frataget Nikolaj kirke
Rosengården; havde biskoppen havt magten nu, hvorfor gav han den da ikke tilbage,
og mon man ikke vilde have kaldet kongen „salig“ (p. 106)? Muligvis er det netop
dekanen Esbern, der senere optræder som biskoppens energiske tjener og talsmand,
som efter at have tiltrådt sit embed har ladet jordebogen optage, nu da København
med rette burde vende tilbage til bispestolen (Rørdam, s. 96 f.). Det er også af denne
grund at jeg tror mod Dr. N. (s. 23) at burde fastholde fortolkningen af jordebogens
tilføjelse til Stadsretten, om udstrækningen af biskoppens ret, i overensstemmelse med
pantsættelsen 1341: den er nærmest en fordring på pantets udlevering. De to led i
opgivelsen siger det samme: Amager, Saltholm og Havn, d. e. staden og borgen Havn
med Amager (1341), d. e. „fra Tuleshøj indtil Gamlebodehavn, Amager osv.“. Ovfr.
s. 209.</footnote>.
Jordebogen (Kbhvn. dipl. I 93—111) inddeler grundene
i København i ni ulige store grupper, idet den ni gange sætter
en overskrift: „disse har grunde“ dér og dér, og begynder
med „primo“, hvorpå så de andre følger med „item“. Af
disse ni grupper er dog den sidste uden betydning for en
topografisk undersøgelse, da den kun sammenstiller alle de øde
grunde (fra krigen 1368?), uden at man i deres helhed kan
henføre dem til bestemte strøg af byen.

Den første af de otte grupper, som vi altså her skal gå
nærmere efter, er det i det foregående omtalte jordskyldkvarter
ved stranden; en yderligere omtale af det vil vi imidlertid
opsætte til senere hen i forbindelse med det sidste. Den
anden har overskriften: „følgende har grunde i den vestlige
del nord for gaden ved Vesterport“. Den opregner derpå 20
grunde, som iøvrigt neppe frembyder noget mærkeligt; de
omfatter, som det synes, hele strøget op imod Nørregade, og her
må vi sikkert søge hovedmassen af „den øde by“; thi efter
andre aktstykker må man antage, at denne egn har været tæt
bebygget. Derpå følger de grunde, som ligger syd for samme
gade, i st. Klemens sogn; det er ialt 62 grunde, af hvilke
ingen indeholder en nærmere stedsangivelse, navnlig siges
ingen at ligge ved søen. At der også i denne egn er øde
grunde, ses af fortegnelsen over disse, thi flere siges
udtrykkelig at ligge ved Vesterport, ved Klemens kirkens grav o. l.

Herefter følger grundene ved Nørregade; de meddeles i
to rækker, vest og øst for gaden. Den vestlige række
begynder ved Gammeltorv med Hans Olsens grund, på hvilken
Hakon Tolder og Hans Nielsen bor; der er ialt 24 grunde i
rækken forbi st. Peders kirke op til Nørreport. Det er her
værd at lægge mærke til, som Dr. Nielsen har eftervist, at
rækken op forbi Frue kirke ellers kaldes Saltboderne (d. e.
boderne med saltede fødevarer); thi det viser os, hvad vi snart
vil få brug for, at bodernes navne oprindelig intet havde at
gøre med gadernes, hvad der jo også i og for sig var det
naturlige; man sagde altså: Saltboderne i Nørregade,
Kødmangerboderne i Tyskemannegade, i Bjørnebrogade osv. Grundene
øst for Nørregade strækker sig neppe længere end fra porten
til Frue kirke; thi der nævnes kun 18, og de 5 sidste af
disse er besatte med boder, vistnok på strækningen nord for
kirken, hvor senere bispegården (nu universitetet) fandtes. Af
de 18 grunde ejer iøvrigt Frue kirke de 12 og Helligånds
kirke én; kapitlets skole afgiver her tillige en nærmere
stedsbetegnelse <footnote>[Senere Tilføjelse:] Men denne lå <i>syd</i> for kirken. Skøde af 1468: gård sønden
ved V. Frue kirkegård, vesten næst skolen. A. Magn., Danica, 4, 14. Kbh. dipl. IV 103.</footnote>.

Den sjette gruppe af grunde siges at ligge nord for gaden
Klædeboderne; vi ser, at bodernes navn her er ifærd med at
blive gadenavn. Fortegnelsen indeholder 41 grunde, af hvilke
dog en overvejende del er besatte med boder og kun få har
egenlige gårde; de må søges syd og øst for Frue kirke på
det strøg, som særlig var midpunktet for den daglige handel.
Det sidste sted er en „gård“, som kaldes „Sudervrå“, uden
al tvivl stedet nord for det allerførste på Klædebodernes
sydlige hjørne; thi i et samtidigt skøde siges det fjerde hus fra
torvet, på Nørregades vestside, at ligge overfor „de danske
skoboder“ (der var nemlig også skoboder i Tyskemannegade,
„Skovbogade“)<footnote>H. Rørdam, t. s. 19 og K. d. I 99 nederst og 103 øverst. Sml. O. N. s. 137</footnote>. Dr. Nielsen har på dette sted gjort sig
skyldig i en misforståelse, der er bleven af ikke ringe
betydning for hans opfattelse af de lokale forhold omkring stadens
gamle torv; han har ikke lagt vægt på jordebogens gruppering
af grundene, men har nærmest anset overskrifterne for en
række nye begyndelser uden bindende gyldighed for hele
gruppen, og derved er der formentlig på flere punkter
fremkommen forvirring og uklarhed. På dette sted søger han
derfor også grundene „nord for Klædeboderne“ tildels nord, tildels
syd for gaden, og som indicium for overgangen vælger han et
højst uheldigt punkt. I Frue kapitels dødebog siges der nemlig
om Anders Pedersen Holbek, at han døde i året 1393, d. 16.
Sept., og efterlod til Frue kirke sin bod i „Klædebodernes
yderste hjørne mod syd“ (taberna in angulo australi
pannicidarum sita, K. d. II 16. 20). Dr. Nielsen har nu af de 3
grunde, som A. H. efter jordebogen ejede i Klædeboderne,
vilkårligt valgt den 13. i rækken <footnote>Grunden har dog uden al tvivl været, at denne kaldes spacium j tabernæ,
medens de andre kaldes terræ; men ordet taberna i gavebogen sigter til stedsnavnet
t. pannicidarum og kan her altså bruges om hver grund; der står altså egenlig kun:
„den sydligste af Klædeboderne“.</footnote>, oversat angulum australe
ved østre hjørne og deraf draget den slutning, at den nordlige
husrække hermed var endt og den sydlige begyndt. Men da
Anders Holbek tillige ejer den første grund i Klædeboderne,
og denne efter al sandsynlighed er hjørnegrunden ud til torvet
og altså den sydligste i rækken, medens den også senere vides
at tilhøre Frue kirke, så er der ingen rimelighed for at
oversætte australe ved østre, således som det ellers vel nok af og
til kan være nødvendigt i den tids sprog <footnote>K. d. I 118. O. Nielsen s. 92. 137 f.</footnote>.

Er der således ingen grund til at tvivle om rigtigheden
af overskriften over denne gruppe af grunde, at de nemlig alle
ligger nord for hovedgaden, så nødes vi til at begynde den
næste: „i gaden Tyskemannegade“, strax syd for samme.
Her har vi nemlig øjensynligt det egenlige gadenavn, medens
Klædeboderne kun betegner de nord for gaden liggende boder;
det udtryk om Anders Holbeks hus, at det er den yderste
klædebod, liggende på hele gruppens hjørne, viser
tilstrækkeligt, at sprogbrugen endnu på den tid i det væsenlige fastholdt
denne forestilling, medens Klædeboderne dog tillige var i færd
med at blive gadenavn.

„Grundene i Tyskemannegade“ omfatter, som det synes,
begge gadens sider (for så vidt som ikke nordsiden af den
vestlige ende er udelukket ved de alt opregnede Klædeboder),
desuden de ikke forhen opregnede partier vest for
Bjørnebrogade (Købmagergade). Hele dette afsnit frembyder imidlertid
adskillige vanskeligheder og vi formår endnu neppe at skelne
stort mere end hovedtrækkene. Følgende grunde er det
lykkedes andensteds at finde oplysning om.

Den tredje og femte grund, begge tilhørende biskoppen,
siges på et senere sted at ligge i Frue sogn (K. d. I 112).
Den niende grund med Frue kirkes stenhus nævnes flere gange,
hver gang med det tillæg, at den ligger overfor, nord for
slagterboderne <footnote>O. Nielsen, s. 141, synes at henføre de 3 udsagn til 3 forskellige steder, men
der er kun ét Frue stenhus 1373, og der har da vel neppe været flere overfor de
samme slagterboder få år før og efter; Jakob Holbek må altså før 1389 have købt en
grund ved siden af det, og de to kaniker taler vitterligt om ét og samme sted.
Rørdam, tillæg s. 15 f. K. d. I 90. II 8).</footnote>. Den fjortende tilhører Henrik Bager og siges
1392 at ligge nord for gaden, vest for den nærmest følgende
(Jakob Lybeks, I 129). Den syttende siges i jordebogen at
ligge i Frue sogn (s. 112). Den 23. nævnes 1401 i
Tyskemannegade (II 28); den 26. tilhører staden og på den står
slagterboderne; den 27. tilhører biskoppen og siges at ligge i
Frue sogn (s. 112); den 34. siges derpå at ligge ved klostret.

Det er klart, at denne række grunde ikke udgør nogen
sammenhængende række i gaden. Den springer først fra
sydsiden nærmest torvet over på nordsiden, rimeligvis ved gadens
stærke bøjning mod syd („Skovbogade“), og den 26. grund
ligger atter overfor den niende; det er slagterboderne, der
altså synes at have ligget i gadens bøjning, hvor nu Nygade
udgår fra Vimmelskaftet, og hvor der rimeligvis også dengang
har været en smøge ud til torvet. Matriklen fortsætter da
vistnok sin opregning på nordsiden til Klosterstræde, derfra
tilbage ad sydsiden, fra Hyskenstræde til det punkt, hvorfra
den først gik over til nordsiden. Derefter gar den op til
klostret (34. grund), men ikke ret længe efter træffer vi to grunde
i Nikolaj sogn (44 og 45, s. 112), og dette tyder på, at
fortegnelsen istedenfor at fortsætte på nordsiden atter går over
gaden og tager husrækken fra Hyskenstræde østerpå. Den
51. grund ligger endnu i Nikolaj sogn (s. 129), og den 53.
siges at ligge ud til Bjørnebrogade; dette må altså være på
Tyskemannegades sydlige hjørne ud til Færgebrostræde,
dengang endnu en del af Bjørnebrogade (Færgebroen er uden
tvivl den tidligere Bjørnebro). Den nærmest følgende grund
tilhører ridderen Henning Podebusk, og den må søges på det
nordlige hjørne overfor den forrige, idet rækken nu må tænkes
fortsat tilbage henimod Helligåndshuset. Hvad der også taler
for at Henning Podebusk's grund har ligget netop her, er den
omstændighed, at den følgende gruppe „øst for Bjørnebrogade“
tillige siges at begynde ved „hr. Hennings grund“. Det
nittende sted herfra siges dernæst at ligge ved den „røde port“,
og det femte derfra atter ved Bjørnebrogade; rækken ved
Tyskemannegade (til Klosterstræde) synes altså at være
tilendebragt umiddelbart forud med det 23. sted fra
Bjørnebrogade, og den „røde port“ har da vel dannet indgangen til
Helligåndshuset.

Derpå følger grundene vest for Bjørnebrogade; den 23.
siges at ligge ud til byens rende (communis fossura), den 11.
derfra kaldes Rosengården. Stedet ved byens rende var den
senere hjørnegrund mellem Kanikestræde og Købmagergade,
den sydlige del af Regensen, og Rosengården må have ligget
på hjørnet af nuværende Kultorv <footnote>„Byens ende“ i afskriften af et brev fra 1511 må være skrevet eller læst fejl
for „rende“. Sml. O. Nielsen s. 46. 153. 318 f. Rørdam, tillæg s. 142. Både den
nuværende gade Rosengården og Lille købmagergade siges at løbe til Rosengården.
O. N. s. 319 f. Gaden „Landemærket“ kan ikke have navn af et mærke indad mod
byen, det må være udad mod landet.</footnote>. Denne gård havde iøvrigt
navn af den store strækning, som langt ned i tiden synes at
have ligget til have på dette strøg, og de følgende grunde i
jordebogen bør altså vistnok søges bagved Bjørnebrogades
vestlige side, uden at det dog nu med nogen sandsynlighed
vil kunne opredes, hvorledes de har været fordelte; der nævnes
ialt 33 grunde, af hvilke kun én siges at have en gård.

Det første hus i Tyskemannegade siges at ligge ved
rådhuset. Om stadens forskellige rådhuse har Dr. N. oplyst, at
vi før det bekendte mellem Gammel- og Nytorv havde et
andet overfor Frue kirke, nemlig den nuværende bispegård,
som senere Frue kirke tilbyttede sig (til universitet) for det
sydlige hjørnested mellem torvet og Klædeboderne <footnote>O. N. s. 90 ff.</footnote>. Men
også om dette rådhus, der kun kan forfølges tilbage til år 1400,
siges en menneskealder senere: „rådhuset, som det nu er“,
og jordebogen giver os da på det nævnte sted oplysning om,
at det på dens tid fandtes ved siden af den første grund i
Tyskemannegade. Dette har bragt Dr. Nielsen til at søge det
på hjørnet af nuværende Skovbogade og Skindergade, idet han,
ifølge sin forhen meddelte betragtningsmåde, sætter
Tyskemannegades begyndelse på dette sted. Idet vi derimod her
har fundet denne umiddelbart ved torvet, må vi altså søge
rådhuset på selve Gammeltorv, i det punkt, hvorfra Vester-,
Nørre- og Tyskemannegade udgår.

En anden opgivelse i vore ældste kilder synes at
stadfæste dette. I dødebogen siges nemlig (s. 18), at kaniken
Vilhelm, der døde 1359, gav Frue kirke en gård øst for
„thinget“ (placitum); men dette må vi upåtvivlelig søge i
umiddelbar forbindelse med rådhuset. Således kaldes rådhuset
i Flensborg endnu 1436 i den plattyske jordebog for „thinget“
(Dipl. Fl. I 419: de bastouen by deme dinge belegen), og i
beretningen om oprøret 1296 udtrykkes det, at borgerskabet
holdt thing, ved samme ord, som ellers betegner rådhus
(pretorium, K. d. I 63). Men jordebogen modsiger heller ikke, at
Vilhelms hus kan være det samme som det, der siges at ligge
ved rådhuset, thi dette tilhører netop Frue kirke, både
dengang jordebogen affattedes og længe efter; thi det er det, som
kirken 1492 gav i vederlag for det gamle rådhus.
Gammeltorv er jo nu imidlertid stadens ældste bekendte thingsted, og
vi vil altså forene alle opgivelser og alle traditioner ved at
søge rådhus og thingsted netop på det opgivne sted. Senere,
da udentvivl dette rådhus var nedbrudt, fordi det lå midt i
knudepunktet for al færdsel, overførte traditionen rigtignok dets
værdighed på selve hjørnegrunden i Klædeboderne, men dette
er ikke andet end hvad der bestandig gentager sig i slige
tilfælde: overleveringen vil have et synligt tilknytningspunkt <footnote>O. Nielsen s. 88. 93.</footnote>.
I forbindelse med rådhuset må vi da også sætte tolderens bolig
på hjørnet af torvet og Nørregade, og bøddelens bolig i det
næstsidste sted i partiet nord for Klædeboderne (villa
Hafnensis j terram in qua spiculator residet); den lå ved siden
af gården Sudervrå og altså ligeledes i nærheden af thinget.

Vi kommer nu til partiet øst for Bjørnebrogade. Her
nævnes først 17 grunde op til stadens grav <footnote>En af disse har den mærkelige betegnelse: Ecclesia b. virginis j terrain prope
curiam Thorberni Gunnersson in parochia st. Petri. Den nævnte mand havde ganske
rigtig en stengård vest ved Nørregade, og hele linjen er da rimeligvis et fejlagtig
anbragt indskud.</footnote>; derpå 7 „syd
for gaden“ og tilsidst 17, som begynder med „en jord ved
grøften nord for Grønnegade“. Det synes herefter rimeligst
at antage,, at grundene indenfor hovedgaden er delte efter den
på tværs løbende Grønnegade, og at her kun 7 mod syd og
17 mod nord har været bebyggede.

Det er kun lidet, vi iøvrigt véd om denne egn i den
ældre tid; der tales senere om et „stort dige“, en „Pilegård“
(efter hvilken Pilestræde har navn), en „hushave“, der synes
at være den senere st. Klara klosters grund, ligesom
„Rosengården“ har været en større ejendom i den nordligste del af
kvarteret. Alt dette, såvel som navnet Grønnegade, tyder på
en ringe bebyggelse i den ældste tid, og når dertil kommer,
at det ligger i Nikolaj sogn og at dettes kirke siges at være
ret ejer af Rosengården, ligger den formodning nær, at det er
en del af den ældste by, og særlig den del, hvis beboere var
bønder, bymarkens ejere, eller med andre ord den så meget
efterspurgte „landsby“, de gårde, blandt hvilke Østergård var
den største.

Grænserne for <i>jordskyldkvarteret</i> er ikke lette at finde
mod nord; mod syd går de overalt til stranden, mod vest og
øst lige til stadens grænser; smalest er det i vest, og her
udgør det neppe mere end en enkelt husrække, bredere i
midten, og her danner det foruden Strandgaden det højere
liggende Ladbro- (nu Læder-) stræde, bredest i øst, hvor det
Åbenbart går op nord for nuværende Østergade, måske til „det
store dige“, som løber 132 alen nord for denne og endnu
nævnes 1491, da det meste her endnu lå i sin gamle tilstand.
Følger vi grundene efter jordebogen fra vest til øst, så møder
vi først 22 grunde fra graven til Ladbro, altså langs det lave
vand, der her som ved så mange andre byer kaldtes
Kattesundet, det var udenfor, vest for havnen, som begyndte med
Ladbro. Fra denne til Hysekebro (udfor Hyskenstræde) nævnes
der 14 steder <footnote>At Hysekebro fandtes på det nævnte sted, ses ved at sammenholde K. d. I
94 med II 14.</footnote>, og herfra til Nikolaj kirkegård 44; derpå følger
9 grunde til Østergård og endelig 45 uden nærmere
stedsangivelse, øjensynligt op nord om kirken og gården. Her nævnes
der tillige lejlighedsvis et „Østertorv“ <footnote>[Senere Tilføjelse:] Østergård og Østertorv er selvfølgelig senere navne, da
der var flere gårde og torve (Grønnegård osv.). Gammeltorv har vel navn i
modsætning til Nytorv.</footnote>. Desuden har
adskillige grunde både i øst og vest ligget øde, sådanne nævnes
„ved stranden“ i „den øde by“.

Der er endnu andre stedsangivelser på dette strøg, som
vi her må komme tilbage til; først det bekendte sted om
havnens udstrækning (ovfr. s. 212). „Fred skal holdes, siger
Stadsretten i jordebogens afskrift, fra tårnet indtil Endebod“,
og derved opgives havnens grænser på den tid. Dr. Nielsen
har søgt Endebod på Ladbroen, uden at give nogen grund for
denne afvigelse fra min forhen fremsatte mening, hvorefter den
burde søges ved havnens indløb, og tårnet altså i vest. Denne
fortolkning beror vistnok på en dobbelt misforståelse både af
bodens og broens betydning. Det kan ingenlunde indrømmes,
at Ladbro var byens egenlige brygge, så navnet må forklares
som „ladebro“, de lokale forhold den dag idag såvel som alt
hvad vi véd om Gamlebodehavn og den stærke bebyggelse ved
Nikolaj kirke, viser at havnens midpunkt var her. Navnet
Ladbro må da vistnok også snarest forklares af „et lad“,
opstablede sten <footnote>Molbech, Dialektlexikon: fjæle, som er lagte på et underlag, f. ex. til at stå
på i en dam, hvor man vasker. Åsen, Norsk ordbog: et lavt stenlag; ladberg: flad
klippe, hvor fartøjer kan lægge til, naturlig brygge; ladsten: grundsten. Sml. navnet
Ladby, Thorkelin I 5. Broen kaldes også Lådbro, aldrig Ladebro, K. d. II 15. 17.
O. Nielsen s. 114 ff. — [Senere Tilføjelse:] Jydske lov 3, 17: „hvor lade stander og
lad lægges“, der skal leding udgøres. Her er lad det, som lægges i lade.</footnote>, hvad der svarer til det senere forekommende
„stenbro“; det er havneslutningen op imod det flade
Kattesund. Endeboden derimod må søges ved havnens indløb; thi
dens bestemmelse var bl. a., som også Dr. Nielsen har
antaget, at være thingsted for de fremmede, som kom til byen ad
søvejen; men skal der være nogen mening i denne rettergang,
svarende til den ved stadens porte, så må den vel have fundet
sted ved havnens indløb <footnote>O. Nielsen s. 110 f. Bryggjusporð er det sted, hvor bryggen ender. Håkon
blev født á hellunni við bryggjusporðinn (Snorre, Har. Hårf., k. 40), og da man
engang holdt thing på Island på broen ved althinget, sattes der vagter ved begge
bruarsporðar (Kristni saga, k. 9).</footnote>. Kun således bliver det også
forståeligt, at man senere sætter toldboden for Endebod; det er
„huset ved bommen“.

Tårnet må altså søges ved havnens modsatte ende og
her finder vi også virkelig i et senere aktstykke et sådant
nævnt. Det er det såkaldte „Vandmølletårn“, (på dette sted)
opnævnt efter vandmøllen; kortet i Dr. Nielsens bog opgiver
dets plads fejlagtig omtrent hvor Vartov nu ligger i byens
vestlige udkant; det ses af skødet fra år 1543 at ligge i Frue
sogn og altså, ligesom møllen, ved Ladbro og Andvordskov
klosters gård <footnote>K. d. I 403.</footnote>. Muligvis er det det samme, som i kong
Valdemars tid kaldes „stadens tårn“, det svarede i vest til
Østregårds befæstning og det store tårn „Kringelen“ mod øst.

Hvad iøvrigt selve Stadsrettens angivelse af havnens
udstrækning angår, da forekommer hverken Dr. Nielsens eller
min egen tidligere oversættelse mig nu at træffe det rette <footnote>O. Nielsen s. 115: det hus, som kaldes Endebod, og mellem det og skibenes
indløb på begge sider af den store gade. Ovfr s. 212: — eller mellem skibenes
(dobbelte) indløb fra begge sider af den lange gade (jeg opløste ex utraquo parte
således: <i>inter</i> intr. n. ex una parte vici et intr. n. ex altera p. v.).</footnote>.
Stedet er uklart og må opfattes efter den tids sprogbrug. Der
påbydes fred „in domo, quæ dicitur Endeboth, et inter
introitum navium ex utraque parte illius vici magni —“.
Jordebogens kejtede betegnelse af de forskellige grupper af grunde
synes her at frembyde en vejledning for forståelsen af den
vanskeligste passus; der tales om grunde in parte aquilonari
a Grønægadhe, men også om sådanne in parte orientale ipsius
platee (Nørregade). Sætningen bør da vistnok deles foran „ex“,
og inter opfattes som intra, hvad enten det nu er fejlskrift
eller fejlbrug: „indenfor havnemundingen, på begge sider af
vicus magnus“. Spørgsmålet er da kun, hvad der her skal
tænkes på ved vicus. Den nærmest liggende forklaring er
gade, og udtrykket vilde da betyde: på begge sider af gaden
(skal der holdes fred), såvel opad (i boderne) som udad (i
skibene). Men det ligger dog måske nærmere at opfatte det
som et frit, efter vore forestillinger fejlagtigt udtryk for pons
magna, den lange bro over til slotsholmen, Højbro, idet altså
den danske brug af bro og gade som enstydige, hvor talen er
om en brolagt vej, tænktes overført på det latinske, så man
brugte vicus for pons, ligesom man ikke sjælden finder pons
brugt for vicus. I så tilfælde vilde det være en nøjagtig
fredlysning over havnen: indenfor bommen, såvel på den ene som
den anden side af Højbro.

Medens således havnen i jordebogens tid og senere
tydeligt nok strakte sig fra bommen til Ladbro og tårnet, så kan
vi dog gå endnu længere tilbage i tiden og bestemme dens
udstrækning før nystadens anlæggelse, dersom vi da tør
tillægge sognegrænserne nogen betydning. Det er nemlig kun
lidet sandsynligt, at Nikolaj kirke skulde have afstået også en
del af sit købstadsogn til Frue kirke, og vi er derfor vistnok
berettigede til at søge den ældre stads vestlige skel på samme
sted som sognets; men dette findes langt ned i tiden ved
Hyskenstræde. Dette stræde har, som Dr. Nielsen har oplyst,
sit navn af de hyseker (retirader), som fandtes nedenfor det
ved havnen, hvorfor vi også i det 14. århundrede, som forhen
omtalt, her træffer en Hysekebro. Men nu er det jo vistnok
temmelig usandsynligt, at disse hyseker har havt deres plads
her til en tid, da havnen strakte sig til Ladbro; de må meget
mere antages at tilhøre en tid, da dette sted var byens ende
og da rimeligvis den tilstødende vold også havde sine hyseker.
Navnet Hysekebro synes da også allerede i jordebogens tid at
have været forældet og det forekommer ikke senere. — Selv
i denne tid, da staden altså formentlig havde sin grænse ved
Hyskenstræde, kan der jo iøvrigt godt have været bygget langs
hen ad strandkanten, udenfor plankerne, og dette er rimeligvis
grunden til, at man også her betalte jordskyld uden dog at
høre til Nikolaj sogn; strækningen fra Hysekebro til Ladbro
indlemmedes i Vor Frue, „Kattesundet“ i st. Klemens sogn.

Som Nikolaj sognegrænse mod nord opgives Tyskemanne-
og derpå Kødmangergade; den oprindelige bebyggelse har dog
neppe strakt sig helt op til hovedgaden, siden vi finder
grundene langs Tyskemannegades sydside, lige til Bjørnebrogade,
udelukkede fra den gruppe, som siges at betale biskoppen
jordskyld; denne synes her kun at have omfattet de egenlige
strandboder og Ladbrostræde. Da så Tyskemannegaden blev
anlagt, har man måske indlemmet disse nærmest liggende
grunde (fra Bjørnebrogade til Hysekestræde) i Nikolaj sogn, til
samme tid som man lagde de vestligste strandboder til den
nye stad.
Når vi nu samler disse spredte træk for at gøre rede for
hovedstadens udvikling i Absalons tid, så møder vi altså først
billedet af den stad, som kongen overdrog til biskoppen; dens
midpunkt findes i øst, ved de „gamle boder“ omkring Nikolaj
kirke og den ældste havn; her var stadens thing og torv, her
stod Endebod og st. Olavs billed og blok. Øst for kirken og
havnens indskæring lå på en halvø det befæstede hus, på hvis
grund bymændene boede og på hvis jorder de gjorde dagsværk.
Lige nord for byfreden syues de bøndergårde at have havt
deres plads, som oprindelig tilligemed Østregård ejede
bymarken; men de er rimeligvis tidlig forsvundne eller dog
formindskede, eftersom købstadsmændene opnåede græsningsret
mod at svare græsgæld til herskabet.

Gavebrevet, hvorved Valdemar overdrog dette sted til
Absalon, er vel tabt, men vi kan temmelig sikkert gå ud fra, at
erkebiskoppen senere har gentaget dets udtryk i det brev,
hvorved han lod gaven gå videre til Roskilde bispestol, og at
paven atter i sin stadfæstelse — (det ældste aktstykke, som
vi nu har) — har optaget dettes udtryk. Men her omtales
Havn netop således, som vi efter det foregående måtte vente:
„borgen Havn (castrum de Hafn)“, „selve byen Havn (villa
ipsa de Hafn), Utterslev med hele sit tilliggende: Seredslev,
Solbjerg, Hvanløse, Vigerslev, Valby“ osv., idet alt jordegodset
samles om hovedgårdene: Utterslev, Gentofte, Mørkhøj osv.,
medens Havn modsættes det som en by (stad) og en borg;
endog de nærmeste byer, de som hørte til sognet, Seredslev,
Solbjerg og Valby, regnes til en hovedgård.

Nu byggede Absalon altså i året 1167 en fast borg foran
havnen på den hidtil øde holm og „gjorde derved egnen
usikker for vikingerne, skibsfarten sikker for de indfødte“. Det
er sandsynligt, at han samtidig eller nogen tid efter har
fremkaldt anlæget af en ny stad på bakken vest for den gamle.
Der synes at være så megen plan i dette anlæg, at det ligger
nær at tænke på en udtrykkelig overenskomst med enkelte
mænd, som påtog sig at forestå det, ligesom det samtidig sker
i Hamburg under Grev Adolf, hvem Absalon havde besøgt.
Også her hos os fremstod den nye stad med større friheder
end den gamle, skønt modsætningen i det hele var mindre;
der hvilede ingen jordskyld på dens grunde og indbyggerne
har rimeligvis fra først af været fritagne for dagsværk til
herskabet, en begunstigelse, som staden i sin helhed først
opnåede i Jakob Erlandsens tid <footnote>I Stadsretten 1254 siges, at biskoppen har fritaget borgerne for forskellige
byrder, deriblandt „daxwærkæ, quod pro debito exigebatur“. Dr. N. oversætter det
ved „at yde dagsværk i gældsbetaling“ (s. 65); men det bør opfattes i lighed med det
foregående: „ora, quæ pro ølgyald recipi consvevit“: en øre, der oppebæres i <i>ølgæld</i>,
— altså: dagsværk, der kræves i afgift, som skyldighed (debitum). Sml. Ringsted
bymænds forpligtelse, som den omtales 1148: — cum laboribus inetendi dictis dagsverke,
in autumno, <i>secundum antiquum et verum taxum</i> (Thorkelin I 11).</footnote>.

Det er ikke usandsynligt at Absalon kan have indkaldt
en del Tyskere til at deltage i det nye anlæg. Han indkaldte
munke og lærde mænd til at sætte skik på de danske klostre;
han indkaldte, som det synes, fremmede riddere til st.
Hanshuset i Andvordskov, og han indkaldte uden al tvivl
teglbrændere og teglbygmestere tilligemed andre konstnere til sine
bygninger; det ligger da nær at antage, at han også har ladet
købmænd og håndværkere komme hertil for at bringe den
danske handel og industri i forbindelse med det øvrige Evropas.
Det er bekendt nok, at vore forfædre på den tid i deres
levevis og daglige fornødenheder i høj grad nærmede sig den
øvrige civiliserede verden, landet var rigt og alle fredens sysler
blomstrede. Og i Roskilde var alt før Valdemars tid de tyske
borgeres antal så stort, at de kunde tænke på at optage en
kamp med de indfødte.

I København ser vi da også, at den bedste af de nye
gader bærer navnet Tyskemannegade, den danner
hovedforbindelsen mellem den gamle og den nye stad; lige på skellet
af Nikolaj og Frue sogne har det tyske kompagni sit gildehus.
Sandsynligheden taler altså afgjort for, at der blandt nystadens
ældste befolkning fandtes en stamme af indkaldte Tyskere, og
Absalon opnåede da vistnok også sin hensigt med dem: de
bidrog til stedets hurtige udvikling uden at få nogen væsenlig
indflydelse på byens nationale præg, dertil var den ældre
befolkning for talrig og folkets selvstændige liv i det hele i en
alt for kraftig udvikling netop på den tid.

Den nye stad blev anlagt regelmæssigt med fire
hovedgader, udgående fra et fælles midpunkt, torvet, thinget og
rådhuset. I nord og syd strakte sig en gadelænge fra Nørreport
over thinget til Ladbro i havnen; hvad der lå vest herfor deltes
ved Vestergade (til Vesterport) i to ulige halvdele, der senere
udgjorde to selvstændige kirkesogne, st. Peders og st. Klemens,
som tillige delte det gamle landsogn: Seredslev, Solbjerg og
Valby, imellem sig; kirkerne nævnes første gang i året 1304.
Mod øst forbandt Tyskemannegade thinget med den gamle stad;
den fulgte ikke som de andre en lige retning, men slog en
bugt mod syd, omtrent ad de nuværende Klædeboder og
Skoboder, en omstændighed, som senere gav den navnet
Vimmelskaftet. Omkring selve torvet samlede sig, som naturligt,
stadens hovedinteresser; mod nordøst fandtes Klædeboderne og
Skoboderne, mod nordvest saltmadsboderne, mod sydvest lå
tre af de fire gildehuse, som nævnes i jordebogen, st. Marie,
st. Peders og Helligånds; mod sydøst førte vejen ned til
Ladbro, en gade, der er lidet bekendt fra den ældre tid, men ikke
desmindre må have spillet en vis rolle, selv om
hovedforbindelsen med havnen gik ad Tyskemannegade til det ældre
midpunkt for handelen. I denne nye stad, som selvfølgelig
fra først af hørte til det sogn, den lå i, Nikolaj kirkes,
grundlagde biskop Peder af Roskilde i Absalons sidste år en
hovedkirke, som var bestemt til at give stedet forøget anseelse ved
at gøre det til et kirkeligt midpunkt for den nærmest liggende
del af stiftet. At denne tanke kunde opkomme og sættes i
værk så kort efter det nye anlægs begyndelse, viser os, at
det må være forholdsvis hurtig gået frem for byen. Vor Frue
kirke fik sin plads ved Nørregade, nord for Klædeboderne,
midt i det livligste handelsrøre; der blev bygget embedsboliger
for dekan (degn) og kaniker, og deres skole kappedes med
den anselige kirke om at give staden sit fornemme præg. Det
store foretagende støttedes fra alle sider, stadens sognepræst
Eskil kunde meddele dens herre, erkebiskoppen, at
sognemændene enstemmig havde skænket deres del af korntienden
til dens bygning og skrud, og Absalon stadfæstede denne gave;
uden al tvivl føjede biskoppen hertil sin del af tienden, og
sognepræsten gik senere ind i kapitlet som dets syngemester
(cantor). Biskoppens broder Lavrens Sunesøn, der faldt ved
Lena, gav kirken jordegods på Sælland, præsten Eskil gav
den to bols jord på Amager, og snart forøgedes dens
ejendomme med talrige grunde i staden.

I løbet af det 13. århundrede kom hertil de andre
kirkelige stiftelser, som vi træffer i middelalderen; 1238 grundlagde
grevinde Inger af Regenstein Gråbrødreklostret, og i
slutningen af århundredet stiftede biskop Johannes Krog sit
Helligåndshus på det samme strøg, endnu nærmere Tyskemannegade,
kun skilt fra den ved selve husrækken. Grunden til at disse
stiftelser fik deres plads her, må nærmest søges deri, at de
skulde omfatte hele staden med deres åndelige og legemlige
forsorg, medens de to nye sognekirker samtidig byggedes vest
for hovedstrøget. I slutningen af århundredet fik staden
endvidere sin befæstning med de murede tårne, hvis sidste
levninger endnu er bevarede.
</chapter>

<chapter name="III.">
III.

Ved en afhandling i „Historisk tidsskrift“, 5. række, 2.
bind („Det ældste København og den nyere granskning“) har
Dr. A. Heise igen bragt liv i et videnskabeligt spørgsmål, som
jeg til sin tid forgæves søgte at bringe til afslutning. For
mit vedkommende kommer dette lovlig sent, da mine egne
arbejder har ført mig meget langt bort fra denne sag, medens
samtidig stoffet for dens behandling foreligger i så stor
vidtløftighed, at det er vanskeligt at magte. Jeg skal derfor kun
tillade mig i enkelte hovedpunkter at give et korrektiv til Dr.
Heises afhandling, for i alle tilfælde at vise, at denne
ingenlunde bør ansés for et sidste ord, som man måske efter dens
titel kunde tro. Før jeg imidlertid går over til disse enkelte
hovedpunkter, må det være mig tilladt at føje et par ord til
Dr. Heises indledning, i hvilken han søger at give et
tilbageblik over „striden“ og karakterisere de stridendes methode.
Den opfattelse, der her er gjort gældende, trænger i høj grad
til en faktisk oplysning, hvis betydning en historieskriver ikke
burde have oversét. Når man læser Doktorens fremstilling,
må man nemlig antage, at meningsforskellen har drejet sig
om fortolkningen af et og det samme foreliggende stof.
Enhver, som samtidig har fulgt sagen, véd, at det modsatte var
tilfældet. Da Dr. Nielsen fremsatte sin senere fastholdte
opfattelse af Københavns ældste historie, havde han selv kun i
en meget kort tid syslet med dette emne, og af Diplomatariet
forelå der kun et første hefte; det var dengang ingenlunde
nogen almindelig opfattelse, at man i denne forfatter, som Dr.
H. siger, så for sig „en gransker, der ved sine utrættelige
arkivstudier har skaffet sig et så dybtgående kendskab til
Københavns historisk-topografiske forhold som ingen før ham“.
Det vilde ikke være vanskeligt med bestemte anførseler at
godtgøre berettigelsen af en dengang almindelig opfattelse, at
denne afhandling var forhastet. Jeg skrev mit første indlæg
allerede i Avgust 1871, det udkom i November 1872. Mit
stof var ikke større, snarere mindre end det, Dr. N. havde
opereret med; thi han havde brugt aktstykker, som først
senere blev trykte. Jeg skrev intet stridsskrift, men udtalte
forventningen om, at i anledning af Diplomatariets udgivelse
„den tid turde være kommen, da forskellige forsøg på at
overvinde de vanskeligheder, som altid frembyder sig i rigt mål,
hvor talen er om at tilvejebringe et nyt grundlag for en af
usikre traditioner overgroet historie, med rimelighed kan ventes
at ville fremkomme“. Og jeg tilføjede, at „når de følgende
bemærkninger i flere væsenlige punkter fjerner sig en del fra
de resultater, hvortil denne forfatter er kommen, så vil det
formentlig kun kunne gavne den fortsatte granskning og lette
vejen til et endeligt, fra alle sider vel overvejet resultat“
(ovfr. s. 200 f.).

Der gik nu flere år, inden diskussionen genoptoges; Dr.
Nielsen samlede imidlertid et overvældende stof til oplysning
af de topografiske enkeltheder. Det viste sig herved, at jeg
havde taget fejl i noget, havde ret i andet; jeg skal ikke gå
nærmere ind på dette, men overlader det trøstig til en senere
tids bedømmelse at afveje det ene mod det andet. Dr. Nielsen
svarede altså, fastholdt sin grundopfattelse og tog temmelig
lydløst mine påvisninger til indtægt. Jeg var imidlertid kommen
bort fra enkelthederne i sagen og lod den hvile eller opgav
den, indtil noget senere et tilfældigt blik på Absalons
stadfæstelsesbrev af tiendegaven, der hidtil med urette var taget
for en tiendeoverenskomst, gav mig et nyt udgangspunkt til
stadfæstelse af den opfattelse, jeg strax havde gjort gældende:
at det oprindelige Havn havde ligget „ved stranden“, ikke på
bakken. Jeg gentog altså min undersøgelse og skrev mit
andet indlæg, i Avgust 1877 (udkommen i Marts 1878).

Det vil heraf ses, i hvor høj grad Dr. H. gør mig uret
ved at bebrejde mig opgivelsen af tidligere, 6 år tilforn,
fremsatte anskuelser. Hvad jeg bebrejder min modstander, er
netop det, at han intet kunde opgive, og det forekommer mig
at være en løjerlig omstilling af værdierne, når Dr. H. lader
mig gå ud fra et „syn“ på tingene og min modstander sidde
inde med den „realistiske historiegranskning“.

Hvorom alting er: Dr. Nielsen svarede ikke på mine
indvendinger, men gentog nogen tid efter sin opfattelse i den
store Københavns historie og i Traps topografi, og dermed er
jo sagen efter vore forhold, som vi alle véd, afgjort. Når en
mand i den grad som Dr. N. sidder i midpunktet af en enkelt
begrænset opgave, når han tilmed er så energisk i sit arbejde
og så energisk i at fastholde sine ved første blik dannede og
udtalte meninger som Dr. N., så er han avtoritet, og for
andre er der intet andet at udrette end i det højeste at lægge
sine tvivlsmål til rette for en senere tid.

Dette til belysning af sagens fortid; skulde det nu kunne
lykkes Dr. Heise alt nu at give den en fremtid, vilde det
efter min mening være såre heldigt; men jeg tror, at dette
hans første indlæg (eller måske snarere dom) i sagen tager
den fra et noget vel snævert synspunkt. Forfatteren siger, at
historiegranskningen i vor tid frem for alt er realistisk <footnote>S. 522. Dr. Heise barde ikke have brugt et urigtigt citat som anledning til
denne ytring. Der findes hos mig på det anførte sted (ovfr. s. 228 f.) ingen „erklæring“
om, at noget må have været så og så. Dr. N. havde fremdraget en parallel, som jeg
afviste ved at gøre opmærksom på, at den sag ikke var klar, og at f. ex. jeg opfattede
den anderledes.</footnote>. Dette
ord har ikke mere den klang nu som for et par år siden. Vi
har hidtil kun hørt det brugt om konst og literatur, og dets
talsmænd har på disse områder gjort så mange indrømmelser
overfor „det ældre“, at standpunktet nu er noget uklart.
Anvendt på historien fortolkes det af Dr. Heise således, at „den
forlanger positive beviser“ (s. 522). Jeg håber ikke at
misforstås af Dr. H., når jeg hertil må sige, at ingen af os i så
tilfælde er „realist“, og at det er heldigt for os begge. En
historiegranskning, støttet til fordringen om positive beviser,
er højst en hjælpevidenskab. Dens opgave vilde kun være at
fremdrage kilder, bevise deres ægthed og sammenstille deres
udsagn. Det er kun den ene side af granskningen. Ligesom
det fysiske liv kræver et åndedræt, en skiftevis optagelse og
udskillelse af elementet, således må historien for at blive en
levende videnskab skiftesvis undersøge, hvor meget og hvor
lidt der ligger i kildernes udsagn: hvor lidt der til syvende og
sidst med fuld sikkerhed kan vides, og hvor meget der dog
med overvejende sandsynlighed deraf kan sluttes. Lad os se,
om ikke konst og digtning stadig vil vende tilbage til det
tilsvarende: realistisk at fjerne alt subjektivt fra det givne, og
poetisk at udfolde det med hele den rigdom, der er nedlagt i
konstneren selv.
Efter disse bemærkninger skal jeg tillade mig endnu
engang at forsøge på at give et bidrag til besvarelsen af et par
hovedspørgsmål vedkommende det ældste København, for så
at overlade det til andre med bedre tid og friske kræfter at
bringe sagen videre.
</chapter>

<chapter name="1. Frue kirke.">
<b>1. Frue kirke.</b>

Det kan ikke være undgået Dr. Heise, i hvor høj grad
Absalons brev har været punctum saliens for mit andet
indlæg. Min hovedopgave må det derfor være at hævde den
forhen fremsatte opfattelse af dette, som jeg ikke i nogen
henseende kan finde berørt af Doktorens indvendinger.

Brevet indeholder, som også den ærede forfatter indrømmer,
ikke nogen tiendeforening, men en gave. Absalon, der i det
øjeblik er erkebiskop, stadfæster den gave, som „alle
sognemændene i Havn“ enstemmig har givet til Vor Frue kirke;
dens indhold er „tredjedelen af deres korntiende“, dens
hensigt at lægges til „Guds huses bygning og skrud“ <footnote>Percepimus — tertiam partem vestre decime de annona vos omnes
(comparochianos de Hafnis) contulisse ecclesie beate Marie ad Constructionem et decorem
domus Dei.</footnote>. Meningen
er på alle punkter fuldt gennemskuelig. Den tiende, af hvilken
en tredjedel gives til Frue kirke, er utvivlsomt hele den tiende,
de som sognemænd yder; den deles efter landets skik i tre
dele, den ene til biskoppen, den anden til præsten, den tredje
til kirkens hus; det er kun den sidste, de selv råder over, og
det er altså den, de giver til Frue kirke. Umuligt var det jo
ikke, at „deres tiende“ kunde betegne kirkens tredjedel, så de
i virkeligheden kun giver en tredjedel deraf, altså den ene
niendedel af hele tienden, medens de beholder de to tilbage;
men det er ikke rimeligt og vilde i alle tilfælde ikke forandre
sagen til skade for den af mig hævdede opfattelse.

Den anden side af gaven, dens hensigt, har Dr. H.
derimod opfattet unøjagtigt, og det vil være rettest her strax
at imødegå dette, da forståelsen af de fremdragne paralleler
derved helt er undgået ham. Gavebrevets udtryk „ad
constructionem et deeorem domus Dei“ er nemlig ikke andet end
en angivelse af, at den omtalte tiende henlægges til kirken
som bygning, som hus med tilhørende indbo („bygning og
skrud“) og altså ikke til præsteskabet; den får altså netop den
anvendelse, som er dens oprindelige bestemmelse som
kirketiende. Svarende hertil siger Absalon i sin stadfæstelse af
tiendeforeningen i Slesvig stift, at den ene tredjedel er
bestemt „in ædificationem ecclesiarum“ (Thorkelin I 61), og
i en pavebulle siges lejlighedsvis, at tienden i den danske
kirkeprovins deles i tre: quarum tertia earundem ecclesiarum
fabricis deputatur (Kirkeh. samlinger V 91). Det vil da let
ses, at opfattelsen hos Dr. H. bliver skæv, når der oversættes:
„til Guds huses opførelse og udsmykning“, eller: „til opførelse
og udsmykning af et gudshus“, idet forudsætningen her bliver,
at gaven er rettet på en bestemt, forestående opførelse og
udsmykning, ikke på en permanent anvendelse af en årsrente i
overensstemmelse med kirkens almindelige organisation. Kun
under forudsætning af denne misforståelse kunde der da også
være tale om, som Dr. H. mener, at vente en helt anden
formel. „Havde meningen været, siger han, at tienden skulde
ydes til opførelse af en helt ny kirke, synes det dog langt
simplere at sige: I have skænket eders tiendepart til opførelse
af en Mariekirke (ad Constructionem ecclesiæ b. M.).“ Dette
kunde efter sagens natur umulig være sagt, da der er tale
om en overdragelse for bestandig og ikke hentydet til noget
forestående byggeforetagende. Når jeg ikke forhen har
fremhævet dette, men i forbindelse med gavebrevet har omtalt
opførelsen af kirken, så var det ikke ud af denne kilde, men af
de andre vidnesbyrd om, at Frue kirke netop dengang var
stiftet, og jeg siger derfor heller ikke: „til opførelse og
udsmykning“, men „til opførelse og vedligeholdelse“ (ovfr. s. 221).

Dr. Heise lægger vægt på, at gavebrevet omtaler Frue
kirke som existerende, ikke som påtænkt. Men delte følger
med samme nødvendighed ud af gavens natur; det vil vistnok
være vanskeligt, for ikke at sige umuligt, at eftervise en
kirkelig gave, bestående i tiender, til en kun påtænkt kirke.
Men det er ikke vist, at den derfor har været fuldt færdig
eller tagen i brug. Vort ældste gavebrev, af kong Knud til
Lunde domkirke, betegner sig selv som et desponsale, en
fæstensgave til kirken: licet nondum perfecta (Thorkelin I 1).

Men gavebrevet fører os videre. At sognemændene
disponerer over deres kirketiende, hidrører fra, at de selv ejer, selv
har opført og vedligeholder kirkens hus og skrud. Hertil er
tienden bestemt; men det er en erfaringssætning, at de
almindelige sognekirker hos os sjælden har havt brug for hele
deres tiende, så det at „eje en kirke“, at oppebære dens
tiende imod at vedligeholde den, altid har været en god
forretning. Men denne ejendomsret falder ikke, som Dr. Heise
synes at antage, sammen med det at være kirkens patron og
den ejendomsret, denne har <footnote>Den nordiske kirkes grundlæggelse, s. 254, jfr. tillæg s. 109.</footnote>. Patronen kalder præsten, og
også til denne side af kirken som institution svarer der jo en
tiende, præstetienden. Når patronen er en kirkelig stiftelse
eller et kloster, forholder det sig med præsten som med
kirkebygningen: ejeren lader de kirkelige handlinger udføre og
oppebærer til vederlag præstetienden; men overskuddet ved denne
forretning tilfalder ham selv. At det samme andensteds (f.
ex. på Island), og muligvis også hos os, foretoges af verdslige
stormænd, er bekendt nok. Der er altså intet til hinder for,
at Absalon i brevet optræder som kirkens patron og
sognemændene dog som dens (husets) ejere.

Men ét er absolut nødvendigt: at tienden er opstået ved
en kirke, er bleven til i forholdet mellem en kirke og et sogn.
Og denne tiendes kirkedel tilhører kun sognet som kirkeejer
og er knyttet til forpligtelsen at vedligeholde den. En
overdragelse af den må derfor nødvendigvis være en bortgivelse
fra kirken, en ophævelse af det oprindelige forhold til denne.
Om der med denne overdragelse følger den tilsvarende
forpligtelse til at vedligeholde kirken eller ikke, er af underordnet
betydning for sagen i sin almindelighed. Finder vi altså et
sogn bortgive sin kirketiende, så har vi tillige vished for, at
modtageren, hvem det ellers end er, i intet tilfælde kan være
selve sognekirken.

De fremdragne paralleler stadfæster dette tilfulde. I Tjæreby
giver sognemændene deres kirketiende til Eskilsø kloster, mod
at dette overtager (en del af) de på tienden hvilende byrder.
Svarende hertil giver kirkepatronen (Absalon) dem præstetienden,
imod at de overtager den derpå hvilende forpligtelse at
besørge tjenesten. Det af Dr. Heise jævnførte, men aldeles
misforståede forhold i Løgum forklares af det selvsamme og er i
og for sig meget oplysende. Præstetienden af denne kirke var
(engang i fortiden, før 1173) kanonisk overdragen til klosteret,
og biskoppen har derfor formået sognemændene til efter
uvildige mænds mægling at indgå på, at også kirketienden skulde
tilfalde det (1201—4). Der siges om denne tiende, at det er
den del, som er henlagt til kirkens bygning, af træ eller
teglsten, alt efter evne, samt til at skaffe dens fornødenheder
(skrud) tilveje; men der tilføjes, at sognemændene hidtil med
urette har nydt den selv og ikke ladet den ligge til kirkens
brug <footnote>— eas partes decimarum, que ad fabricam ecclesie de lignis sive lateribus
juxta vires suas construendam, et que pro variis utensilibus restaurandis seu
comparandis pertinent, possideant in perpetuum, quas sc. decimas predicti parochiani non
ad usus ecclesiæ, sed ad suos illicite eatenus insumebant. Scr. r. D. VIII 15.</footnote>. Der ligger heri slet intet, som faktisk kunde kaldes
uregelmæssigt, end sige ulovligt, det skulde da være, at de
har ladet huset forfalde; tværtimod var det vistnok det gængse
forhold. Men fra et strængt kirkeligt synspunkt kunde jo med
fuld føje siges, at når tienden i det hele gives til kirken, til
deling mellem bisp, præst og hus, så er meningen, at den
også i sin helhed skal ydes og komme kirkelige formål tilgode.
Og andet sker der jo heller ikke i Løgum, når det for
fremtiden bliver klosteret, som nyder overskuddet, istedenfor sognet.
En noget fjernere, men dog fuldstændig tilsvarende
parallel har vi i fattigtienden i de andre nordiske lande, hvor
der som bekendt fandt en deling sted mellem fire. Her er
det fattigtienden, som i lovene kaldes „bøndernes egen“ <footnote>Norges gamle love I 137. 369: — skipta i 4 stade, a biskop fjordong, annan
kirkia, hin þredia prestr, hin fjorda æigu bøndr at skipta fatøkra manna imillum.
385: — fatøker men hin fiorda, oc fare bøndr sialfer mæd þæirra lut, oc skipti sem
hann uill suara firi gudi.</footnote>,
selvfølgelig fordi de selv påtog sig at sørge for deres fattige.
Men også her har vi en enkelt ytring af kirkens misbilligelse
af dette forhold, idet paven skriver til den svenske konge:
Vil I fortjene syndernes forladelse, da giver tiende, og af de
ni dele (d. e. resten af eders indtægt) skal I give almisse <footnote>Den nordiske kirkes grundlæggelse, tillæg s. 110.</footnote>.
Medens man fra først af var glad ved at få folk til at give
tiende og da anvendte den således, at virkelig de andre
kirkelige byrder lettedes, så søgte man senere at drage den helt
over på de åndelige formål alene. — Den omstændighed at
Absalon, tiendens heldige forkæmper på Sælland, er med i
spillet, gør det utænkeligt, at der i Havnboernes gavebrev
skjuler sig en frivillig tiendeforening overfor sognets egen
kirke; endvidere viser hans forhold til Tjæreby kirke, at han
ikke misbruger sit forhold som patron til at påtvinge sognet
en opgivelse af sin ret over kirketienden. Der bliver ingen
anden udvej end at forstå brevet lige efter ordene
(„realistisk“): det er en gave, hvorved sognemændene i Havn
bortgiver deres kirketiende til en fremmed stiftelse. At denne
stiftelse er en kollegiatkirke, der samtidig, før eller efter, får
patronatet over deres sognekirke, gør kun parallelen med
Eskilsø og Løgum kloster endnu mere indlysende.
</chapter>

<chapter name="2. Ved stranden.">
<b>2. Ved stranden.</b>

Der er et lille parti i Dr. Heises afhandling, som i høj
grad falder udenfor den realistiske historiegranskning; det er
hans tiltrædelse af sin lærde kollegas påstand om strandens
udstrækning. Der tales s. 554 om „den omstændighed, hvis
betydning J. har søgt at svække, men ingenlunde har kunnet
modbevise, at stranden i ældre tid har gået langt højere op
end senere, så at man endog har fundet både eller lignende
genstande i grundene midt i Rådhusstræde, i Badstustræde og
i Vimmelskafiet (Tyskemannegade)“. Og på den følgende side
hedder det: „At stranden langt ned i tiden nåede helt op til
Ladbrostræde (Læderstræde), er sikkert. At bebyggelsen er
gået i retning fra Tyskemannegade (Vimmelskaftet) nedefter,
ved successiv opfyldning, kan ikke betvivles.“

Lad os på dette punkt komme til en forståelse. Har det
nogen interesse for os at komme til kundskab om de ældste
jordbundsforhold på Københavns grund? Selvfølgelig har al
historisk kundskab sin interesse; men for stadens historie er
den dog kun af betydning, lad os f. ex. sige: i jernalderen.
Det er jo klart, at udgravningerne i Købmagergade og på
Amagertorv, som Dr. Nielsen optager i sin text, men som Dr.
H. med rette ingen brug har for, tilhører en tid forud for al
historie; der har dannet sig et lag tørv over det hele og øen har
siden den tid hævet sig et par alen <footnote>O. Nielsen, København i middelalderen, s. 55—61.</footnote>. Men hvem siger os, at de
fundne både er fra en yngre tid? Der berettes simpelthen fra to
steder, at der er fundet en båd, men det er ikke bleven
undersøgt, om denne båd var en udhulet træstamme eller
sarnmenfojet med jernnagler, om den lå i en oprindelig strand, eller
var brugt som svinesti eller skarnkasse. Ankeret, som fandtes
i Vimmelskaftet, burde ikke omtales oftere. Dr. Nielsen
fortæller selv, at man ligeledes har fundet en båd i grunden til
Trinitatis kirke, et af de højeste steder i byen <footnote>Smst. s. 16 f. 52.</footnote>. Fra Kiel
fortælles der (1860), at der i grunden til et nøje betegnet
sted, tilhørende en embedsmand, ligger en båd med lænke;
stedet er det højeste punkt i byen <footnote>Jahrbücher f. d. Landeskunde, III 447.</footnote>. Lad os komme bort fra
de opgravede både, når vi vil dyrke den realistiske historie;
får vi engang et fund, der gøres til genstand for en omhyggelig
undersøgelse, da vil vistnok alle hilse det med glæde; men
oldgranskningen står i vor tid og vort land for højt til, at vi
kan være bekendt at manøvrere med disse stråmænd.

Helt anderledes forholder det sig med de efterretninger,
som er fremkomne om terrænet ved Nikolaj kirke. I grunden
mellem Holmens- og Nikolajgade, ud til denne sidste, fandtes
der en stensætning af 4—5 fods tykkelse og 5 fods højde, af
rå kampesten, der mod øst var forsynet med jernringe, som
var indhugne i de store stene i 5—6 alens afstand fra
hinanden, og som øjensynlig har tjent til at fastgøre fartøjer.
På østsiden af denne stensætning fandtes den faste strandbund
i en dybde af 3—4 fod under dagligt vande, og under den
derover værende opfyldning fandtes rester af gamle både; på
vestsiden af dæmningen lå et fast lag ler i lige højde med
stengærdet. Stensætningen gik fra nord til syd over
Vingårdsstræde og Lille kongensgade. Et bolværk fandtes syd for
kirken, ligeledes i syd og nord <footnote>O. Nielsen, a. skrift, s. 53.</footnote>. — Her har vi et bevis for
strandens grænse i en historisk tid; thi netop på dette sted,
øst for kirken, må Gamlebodehavn søges. Hvor den har
gået længere vest på, dengang Absalon fik stedet, véd vi
intet sikkert om, og det er en løs påstand, at den „langt ned
i tiden“ vides at have nået op til Ladbrostræde, hvis der
herved skal tænkes på nuværende Læderstræde. Ladbrostræde
(efter Dr. Nielsen det nuværende Kompagnistræde) førte ned
til Ladbro, altså et sted ved vandet, men deraf følger intet
om strædets øvrige løb i forhold til dette <footnote>Smst. s. 112.</footnote>.

Mine modstandere lægger i deres argumentation imod en
oprindelig bebyggelse „ved stranden“ vægt på det mere
udsatte ved denne beliggenhed, havets daværende ufred, før
borgen blev anlagt. Det er ikke let at forstå, hvad nogle
hundrede skridts afstand i den henseende kunde gøre fra eller
til. Vikingerne måtte man enten finde sig i eller værge sig
imod, hvor man så var ved kysten. Hverken Venderne eller
vore forfædre lod sig afholde fra at gå iland; disse drog
gennem Frankrig og England, fra hav til hav, og hine red f. ex.
til Roskilde østerfra. Men frygten for vikinger i det 12.
århundrede, som den skildres af Saxe, var noget helt
ualmindeligt, også i forhold til fortiden. Først Knud Lavard siges at
have bygget tårne ved Slien til forsvar; men alt før hans tid
havde Slesvig i århundreder ligget på den flade strand og på
en lav holm i fjorden, medens der lå høje bakkepartier lige
bag ved. De ældste kirkers beliggenhed lader ingen tvivl
derom tilbage. Hvorfor da fremdrage paralleler fra helt andre
forhold, fra Nibe og Struer, der aldrig har strakt sig frem for
at drage de fremmede handelsflåder til sig? Som vi hver dag
har det for øje i alle livets forhold, således var det også
dengang: mennesket foretrækker den øjeblikkelige håndgribelige
fordel og lægger den mulige fare (ildsvåde, oversvømmelse,
farsot osv.) i skæbnens hånd.

Lad os altså uden fordomme vende os til en undersøgelse
af, hvad vi véd om „stranden“ ved København i den ældste
tid. Der er først den før omtalte skibsbro ved Nikolaj kirke
— går fra nord til syd øst for kirken —; stedet kaldes i
det 14. århundrede for Gamlebodehavn. Kirken selv omtales
tidligst af alle hovedstadens kirker, næst Vor Frue
kollegiatkirke; det er 1261 i ridderen Peder Olavsen af Kalveris's
testamente. Han giver til den alle de skibe, som han ejer
der på stedet <footnote>Suhm X 975: Ecclesie sancti Nicolai in Hafn omnes naves meas, quas habeo
ibidem.</footnote>. Der omtales her tillige et gammelt torv,
Østertorv, svarende til de „gamle boder“. Udenfor dette løb
lå på en ø eller halvø Østergård, der nævnes i slutningen af
det trettende århundrede og stod i nøjeste forbindelse med
slottet; senere blev den en kongelig „vingård“. Denne gård
var særlig befæstet, skønt den indesluttedes af stadsmuren fra
Erik Menveds tid; dens egen befæstning var altså ældre <footnote>Kbhvn, diplom. I 64. Sml. s. 407, hvor det ses, at en del af denne
befæstning (thend gammel mantelmur til gaarden) endnu 1546 fandtes tilbage på østsiden.</footnote>.
Udenfor den lå igen Bremerholm, som det antages opnævnt i
en temmelig fjern fortid, da endnu øllet fra Bremen havde
særlig betydning som handelsvare. — Jeg tillader mig endelig
nok engang, til trods for alt hvad der siges derimod, at minde
om, at stedets jorddrot havde en særlig jordskyld af „gaderne
ved stranden“, og at dette strøg i sidste halvdel af det 14.
århundrede omfattede omtrent en fjerdedel af stadens grunde.
</chapter>

<chapter name="3. Havn før Absalon.">
<b>3. Havn før Absalon.</b>

Frue kirke blev grundlagt af biskop Peder af Roskilde,
medens Absalon var erkebiskop og jorddrot i København. Han
havde af paven fået „kirken i Havn“ stadfæstet på livstid:
men dette forpligtede ham selvfølgelig ikke til at modsætte
sig oprettelsen af en større kirkelig stiftelse af den mand, som
efter ham vilde blive stedets både kirkelige og verdslige herre.
Hvilken af stadens andre kirker må nu antages at være den
ældste, den oprindelige sognekirke? Dr. Heises Sympathi er
for meget på Dr. Nielsens side til at ville indrømme Nikolaj
kirke fortrinet, det vilde være at opgive alt. Hvorfor ikke lige
så godt st. Klemens eller st. Peders kirke? Lad os altså her
stanse ved Doktorens non liquet.

Vi skal derefter ende med at fremdrage et par andre
punkter i de gamle efterretninger om Havn.

Den ældste omtale af staden findes som bekendt i
fortællingen om kong Magnus den gode og Sven Estridsen. Sven
sejlede til Sælland og lå med få skibe udenfor den by, som
hedder Havn, siger Knytlinga; Magnus kom til og de
kæmpede en kort stund med hinanden, da undveg Sven op på
land og kampen fortsattes med stort mandefald <footnote>Knytlinga k. 22: M. kom at Sveini, þar sem heitir i Höfn, lå hann þarr fyrir
fám skipum osv. Sml. k. 32: þar er heitir i Rípum.</footnote>. Denne
fortælling, der først optegnedes et par hundrede år efter, må vel
grunde sig på en overlevering, der kendte Havn som et sted
med selvstændig betydning allerede på den tid.

Den næste omtale er den hos Saxe: Erling hærgede i
Jylland og vendte sig herfra til Sælland, „mod den by, som
hedder Købmandehavn“. Men Absalon mødte ham her med
en sællandsk hær og afbødede hans angreb; samme år opførte
han en ny borg på en ø i stranden for at beskærme stedet
mod lignende overfald. Denne borg kaldes senere „den, han
byggede i Købmandehavn“ („købmændenes alfare havn“). Det
er, som jeg alt før har gjort opmærksom på, samme udtryk
som det, han bruger om kirkebygningerne i de større stæder:
biskop Sven bygger en Fruekirke i Roskilde osv. <footnote>Saxo, p. 810. 888. Sml. ovfr. s. 227.</footnote>

For en fordomsfri betragtning ligger der i disse
bemærkninger en omtale af København som en stad forud for
Absalons tid. Det er en alt bestående handelsplads, som beskyttes,
fordi den hidlokker vikinger; det hører med til de historiske
minder om den (og vel særlig i den), at der her forefaldt et
slag mellem kongerne, da Sven og Magnus stredes om riget.

Vi kommer nu til pavebrevene, som stadfæster Absalons
gave til Roskilde bispestol. Formelen lyder her således:
„Castrum de Hafn, quod Valdemarus tue fraternitati contulit . . .
sicut ipsum juste et sine controversia possides, cum omnibus
pertinentiis suis . . . confirmamus, . . . videlicet villam ipsam
de Hafn, Oterslef cum omnibus pertinentiis suis, scilicet Serslef
etc.“ Dr. Heise vil ikke lade min gengivelse heraf: „borgen
Havn med sit tilliggende, nemlig selve byen Havn osv.“ gælde;
han siger: „der står kun: borgen Havn, som kongen har givet
dig, . . . i det omfang og med den ret, hvormed du (nu)
besidder dette, nemlig selve byen Havn osv.“. „Castrum de
Hafn bruges som navnet på hele det område, som kongen i
sin tid havde skænket ham osv.“ (s. 519).

Denne udtalelse er vanskelig at forstå. Forfatteren har
selvfølgelig ret i, at „castrum de Hafn“ først bruges som
betegnelse for Valdemars gave, eftersom man alt dengang
begyndte at opnævne lenene efter borge; men man lod det dog
ikke i gavebreve blive derved. Her følger da jo også strax
bagefter, hvor de retlige, præcise udtryk begynder, hvor den
nødvendige hjemmel nævnes: „således som du ejer det rettelig
og ukæret“ (juste et sine controversia, det er ikke: „med den
ret, hvormed“, som Dr. H. mener), en nærmere angivelse, og
da først det stående, alt omfattende udtryk: cum omnibus
pertinentiis, der er så vel kendt af kong Valdemars jordebog
og diplomerne. Derefter følger så den egenlige opregning
af det hele lens indhold: „villa de Hafn“ etc., d. e. staden
Havn <footnote>Endnu Valdemar Atterdag kalder Havn for villa.</footnote>, Utterslev med tilliggende osv. Efter dansk
sprogbrug kunde man ikke vente at finde tilføjelsen „cum omnibus
pertinentiis“ udeladt i et retligt aktstykke, det er nødvendigt
for i forening med det første „castrum de Hafn“ at betegne
lenet i sin helhed. Det er sandt, som Dr. Heise bemærker,
at „hans hellighed paven vist har været lidet kendt med“ de
historiske forhold i København; men det er i den henseende
neppe gået ham værre end ethvert andet regeringskancelli, der
daglig udfærdiger breve om forhold, som ingen af udstederne
kender på første hånd. Netop det pavelige kancellis
fuldstændige uvidenhed er os imidlertid en borgen for, at det har
holdt sig til de udtryk, som brugtes i de ældre gavebreve
eller i den beretning, som forelå om den forhen foretagne
overdragelse. At man i den henseende ingenlunde var
skødesløs, — og hvorfor skulde man være det i en sag, der
vedkom vigtige ejendomsrettigheder, og hvis omhyggelige
behandling ikke kostede mere ulejlighed end en skødesløs? — det
ses tydelig nok af samtidige stadfæstelser på kirkers og
klostres ejendomme. Man sammenligne således Alexanders
stadfæstelse på Esroms ejendomme, 8 år før Urbans på
København. Her nævnes først stedet, hvor selve klosteret ligger,
med sit tilliggende; derpå det sted, hvor der lå en by, som
fordum hed Tange, — Vidlingerød og de jorder, på hvilke
fordum småbyerne Eskilsholm, Langeholm og Davidstorp lå,
med enge osv. <footnote>O. Nielsen, Codex Esromensis, p 5.</footnote>

Der er altså intet i vejen for at tillægge pavebrevenes
udtryk en virkelig betydning, og denne bliver da, at
Valdemars gave kan sammenfattes i ordene: „borgen Havn og hele
dens tilliggende“. Havde lenet havt et andet midpunkt,
dengang gaven blev given, eller havde det kun været et halvt
herred eller så, da må vi gå ud fra, at dette var stillet i
spidsen og ikke et navn, der først senere var opstået.
Klosterstadfæstelserne nævner stadig først blandt gaverne: „det sted,
hvor klosteret er bygget“; det er jo så godt som altid en
tidligere gård, man vilde ikke let misforstå det, om her selve
klosteret nævntes istedenfor stedet; men det vilde være en
skødesløs talebrug, som undgås ved udtrykkelig at skelne
mellem det, som er givet, og det senere tilkomne, skønt
dette sidste nu er hovedsagen og midpunkt for det hele.

Selvfølgelig skjuler der sig mange muligheder bagved så
magre efterretninger som disse fra Absalons tid. Men jeg har
holdt det for det sandsynligste at antage, at der har været
en borg eller gård Havn før Absalons tid, før opførelsen af
den „ny borg på en holm“, og at pavebrevet altså har ret
til at kalde gaven, som det gør. Som sidestykke skal jeg
anføre et par velkendte breve fra Sønderjylland, fra den tid,
da den unge hertug Valdemar, Gerhards søstersøn, samlede
forbundsfæller mod Kristoffer. Han pantsatte da grev Johan
landet syd for Slien med ret til at bygge en (ny) borg i
Ekernførde, og Lavrens Jonsøn og Ludvig Albrektsøn Haderslev
og Langeland med ret til at bygge et nyt slot istedenfor
Haderslev hus <footnote>Michelsen, Urkunden, II 57. 162.</footnote>. Endnu i det følgende århundrede får
dronning Margrete Åbenrå på samme vilkår <footnote>Dipl. Flensb. I 177.</footnote>. At jeg da holdt
Østergård for den ældre borg, Nikolaj kirke for den
oprindelige sognekirke, Gamlebodehavn for den første havn og „ved
stranden“ for den ældste by, behøver vel neppe at
gentages. Jeg ser ikke, at det er lykkedes Dr. Heise ved sine
vidtløftige undersøgelser i noget væsenligt punkt at svække
denne opfattelse.

Hvad anlæggelsen af en helt ny stad med et eget torv,
thing, havnebro (Ladbro) og senere kollegiat- og sognekirker
angår, da skal jeg ikke komme tilbage dertil; men jeg ansér
den ene antagelse for en konsekvens af den anden. En
gradvis fremvæxt af byen „ved stranden“ vilde ikke have antaget
denne regelmæssige form. Efterhånden som man gør sig
mere fortrolig med middelalderen som en tid, der også kunde
handle efter plan og ideer, vil denne antagelse efter min
mening forekomme mindre dristig, end den måske nu viser
sig at være. Hamburg blev som alt anført netop dengang
forøget med en nystad, Lübeck blev „anlagt“ på en dertil med
stor forsynlighed udvalgt plads, og det samme vil vistnok
kunne eftervises adskillige andre steder. I Saxes tid
udpegede overleveringen Sven Tjugeskæg som den, der havde
„forøget bymændenes antal i Roskilde og udvidet byens
omfang“ <footnote>Saxo p. 80: Roskildia, quam postmodum Sveno, furcatæ barbæ cognomento
clarus, civibus auxit, amplitudine propagavit.</footnote>.

Vi kommer vistnok til i historien ligesom i den enkeltes
liv at give nogen plads for det ikke ganske almindelige. Det
er vistnok reglen, at forholdene udvikler sig „naturligt“, som
det kaldes, det vil sige jævnt, med det nærmeste for øje,
planløst for det heles vedkommende. Men der er overalt
undtagelser, og muligheden for at vi træffer dem på vor vej,
især hvor ualmindelige tidsforhold og frem for alt
ualmindelige mænd træder os i møde, bør vi ingenlunde forlods møde
med et smil.
</chapter>
<chapter name="NORDSLESVIGSKE BYERS FORTID.">
NORDSLESVIGSKE BYERS FORTID.

(1874—75.)

[Flensborg Almanakken for Aaret 1875 (I); Ny Almanak for Nordslesvig for 1876 (II).
Med 2 Afbildninger, som ikke ere gjengivne her <footnote>[I Forklaringen til Grundplanen af Aabenraa 1648 er en Trykfejl: i Stedet for
„Kirketorvet“ (c) skal læses: Kirketomt.]</footnote>. — Her med enkelte Rettelser af
Forfatteren.]
</chapter>

<chapter name="I. Flensborg.">
<b>I. Flensborg.</b>

I Traps „Beskrivelse af hertugdømmet Slesvig“ hedder
det om Flensborgs ældre historie:

„Flensborg ligger i tvende herreder, Husby og Vis, hvilke
adskilles ved Møllebækken. Den del, der ligger i Husby herred,
altså i Angel, er den ældste, og her skal Flens eller Flenos
borg have ligget tæt ved st. Johanneskirken, nordøstlig for
hvilken i de nærmestliggende gaders haver pladsen for borgen,
der gav byen navn, skal kunne påvises. Anlæggelsen af
denne, ligesom og den første opførelse af st. Johanneskirken,
henføres, vistnok med rette, til det 12. århundredes første
halvdel. I midten af dette århundrede havde byen alt et
Knudsgilde. I året 1248 traf der Flensborg den ulykke, at
den i krigen mellem Erik og Abel af den førstnævnte blev
erobret og plyndret samt stukket i brand, ved hvilken
lejlighed den ældre borg vistnok også er bleven ødelagt. Denne
stedets ødelæggelse gav imidlertid anledning til den senere
udvidelse af staden på den nordlige side af Møllebækken, altså
i Vis herred, hvor alt til den tid synes at være opstået en
nyere borg, Due- eller Duwenborg, hvis ruiner endnu den dag
idag ses. Snart efter byggedes nærmest hen mod slottet en
kirke, Mariekirken, først af træ, senere (1284) af sten.
Ramsherred, der hørte til slotsgrunden, blev 1285 indlemmet i
staden og opbyggede sig en egen kirke, st. Gertruds, år 1290.
Endnu senere, da staden udvidede sig fra slottet af mod syd,
rejste sig st. Nikolaj kirke, som skal være opbygget 1390.“

Det vil ikke være let at påvise et stykke historie, der i
højere grad end dette består af løse formodninger og
uhjemlede traditioner; neppe en eneste sætning, der går udenfor en
meddelelse af de faktisk endnu bestående forhold, kan anses
for rigtig. Vi skal i al korthed gennemgå fortællingens
enkelte led. Hvad da først Flen angår, så har hans tilværelse
sin eneste svage støtte i byens navn; et sagn om ham som
byens grundlægger omtales første gang for neppe 300 år siden
af den lærde Henrik Ranzow. Man udpegede fordum en høj,
kaldet Haks høj, i st. Hans sogn, som hans formentlige
borgplads; men da man så 1726 vilde undersøge den nærmere,
viste det sig, at det var en kæmpegrav (se Rivesells „Versuch
einer Beschr. d. St. Fl.“, s. 2). Den af Trap omtalte plads
beror derimod kun på pastor Jensens gætning og har aldeles
intet på sig. Hvad endelig byens navn angår, da kan det
ikke ret vel afgive noget bevis for dens første ophavsmand,
da der også fandtes en by Flenstofte vest for staden, og det
ligger derfor nærmere at udlede navnet af en stedsbetegnelse,
især da det ældste navn synes at have været Flensåborg
(altså efter åen), således som den kaldes i hertug Valdemars
stadfæstelsesbrev på Stadsretten. Ordet „Flens“ må da snarest
forklares som Fle-nes, ligesom Blans oprindelig hed Blå-nes,
Brøns Bryde-nes, Føns Fyn-nes osv.; fle er nemlig et slags
siv, som gror på strandbredden og ved åer.

Ikke mindre uholdbar end fortællingen om byens første
anlæggelse er den om dens flytning i kong Eriks tid. Hvad
der vides om dens ødelæggelse ved denne lejlighed, indskrænker
sig til det, som Hvidtfeldt fortæller: „Konning Erik, siger han,
fór ind udi det fyrstendømme Slesvig, og brændte Flensborg
og mange bondebyer, og lagde meste parten det ganske
hertugdømme øde.“ Men at en by således gik op i luer, var
så langt fra noget usædvanligt i hin tid, da jo husene alle
var af bjælkeværk, at det tvertimod kunde henregnes til de
meget almindelige begivenheder, og man foretog ganske sikkert
ikke nogen flytning i den anledning, med mindre der var
andre selvstændige grunde tilstede. Men at antage en
flytning er så meget mere unødvendigt, som al sandsynlighed
taler for, at den del af byen, som ligger i Vis herred, er den
ældste, ja den oprindelige og egenlige by. Kirkernes ælde
kan i den henseende intet afgøre, da vi ikke ved noget om
deres første oprindelse. Vel er st. Hanskirken i sin
nærværende skikkelse øjensynlig den ældste sognekirke i byen,
man ser endog strax på dens mure og gavl, at den i tidens
løb er forhøjet, så den oprindelig i endnu højere grad har
lignet en landsbykirke; men dette beviser kun, at det sogn,
som nøjedes med den, var for ringe til at bygge den større,
ligesom det jo endnu den dag idag er, og ifølge sin
beliggenhed må være, den fattigste del af byen. Vi ved derimod intet
om den ældre Mariekirke, der ganske rigtig ved 1284 blev
ombygget, som vi ser at et afladsbrev fra biskoppen i Århus;
der står i dette brev kun det, at vor Frue sognemænd i
Flensborg vil bygge en ny stenkirke, hvad de dog selv ikke kan
overkomme, hvorfor alle gode kristne opfordres til at komme
dem til hjælp. Om den tidligere bygning var af sten eller
træ, fremgår ikke af de brugte udtryk. At endog den
nuværende Nikolajkirke først er bygget i en forholdsvis sen tid,
beviser selvfølgelig slet intet, da al sandsynlighed taler for, at
den har afløst en ældre, ligesom der jo i de fleste
havnestæder meget tidlig fandtes kirker, indviede til denne de
søfarendes skytshelgen.
Der er tvertimod en omstændighed, som i høj grad taler
for, at st. Hanskirken, såvel som sognet, er det yngste i
Flensborg, nemlig det, at den tydelig er en filial af Adelby
kirke, som er indviet til den samme helgen, den er da også
den fattigste, og dens sogn har den mindste bymark. Men
dertil kommer, at dette sogn endnu 1436, i stadens ældste
jordebog, siges at ligge „buten de Angelboporten“, <i>udenfor</i>
(stadens) Angelboport. Det ligger alt i dette navn, som svarer
til „Friseport“ (ligesom der i Slesvigs befæstning fandtes et
Frisevirke og et Angelbovirke), at denne port fører ud fra den
egenlige stad til Angel, det er ad den, Angelboerne kommer
ind i byen; hvad der altså ligger „udenfor“ er ikke nogen
oprindelig del af byen, men en senere forstad. Et blik på de
stedlige forhold vil fuldstændig stadfæste dette; thi hvorledes
skulde det falde de første handelsmænd ind at bosætte sig
andetsteds end der, hvor deres skibe skulde kunne lægge til,
d. e. ved fjordens vestlige kyst? St. Hans sogns første
beboere synes derimod at have været fiskere og at have boet
langs fjordens inderste, bestandig vistnok meget grundede del,
øst for åen, hvor endnu Fiskergade ved sit navn minder om
denne oprindelige tilstand. Endnu i begyndelsen af forrige
århundrede gik vandet næsten helt herop; men efterat kong
Fredrik IV havde foræret byen den af stranden indvundne
„Blankermaj“ — (hed den oprindelige strandbred her Blankør?)
—, trængtes det snart længere og længere tilbage. Senere
bosatte andre sig, som det plejer at gå, langs vejen nærmest
udenfor stadens port (st. Hansgade), og denne forstad var
færdig. Det selvsamme er sket ved byens modsatte ende,
nord for Marie kirke; thi også her gik den oprindelige by kun
til det såkaldte Ramsherred og endnu i jordebogen fra 1436
kan man tydelig spore, at der her har været en stadsmur, der
dog alt dengang var forsvunden, uden al tvivl fordi hele
gaden indtil Nørreport ikke blot var bleven en del af byen,
ligesom st. Hans sogn, men tillige på grund af det hosliggende
slot var optaget i dens befæstning.
Den oprindelige by gik altså fra Mølleåen (Flenså) til den
bæk, som flød ned langs slotsbjergets sydlige rand; mod nord
havde den forstaden Ramsherred eller st. Gertrud, mod øst
st. Hans sogn. Den bestod af to sogne, som adskiltes ved et
vandløb, hvorefter de også i daglig tale kaldes „norden“ og
„sønden“. Nikolaj sogn havde overvægten i det fællesskab,
der iøvrigt var indrettet på fuldstændig ligeberettigelse med
en borgmester og et lige stort antal rådmænd fra hver
halvdel; rådhuset (1436 kaldes det endnu „thinget“) lå nemlig
syd for skellet, og axeltorvet fandtes ved Nikolaj kirke, hvor
hovedgaderne fra byens 3 porte stødte sammen. Bymarken
strakte sig alt 1284, da Stadsretten optegnedes, mod nord til
Mårbæk og mod syd til Vidstagvad, der endnu betegner dens
grænser; derimod fandtes der en landsby Flenstofte mod vest,
som senere synes at være gået op i bymarken, og mod
sydvest lå der en stor skov „Rude“ (d. e. den ryddede; en skov
af samme navn findes endnu ved Gråsten), som staden først i
året 1398 erhvervede af hertug Gerhard, og hvorom endnu
Rødeport, Rødemøllen osv. bevarer mindet.

Hvad endelig det i forrige århundrede nedbrudte slot
Flensborghus eller Duborg angår, da har det, som det af det
foregående vil fremgå, ikke havt nogen betydning for byen
ved dens anlæggelse eller første fremvæxt; det står tilbage at
undersøge dets første oprindelse.

Selve den endnu tilbagestående mur såvel som det
omstående billed, som er taget efter pragtværket „Theatrum
urbium“ (1584), viser, at slottet hidrører fra middelalderen. Det
bestod senere hen af to i nord og syd løbende længer, det
„røde“ og det „blå“ hus; efter det sidste, der først var bygget
til i det 16. århundrede og hvori de kongelige værelser fandtes,
indtil Kristian IV flyttede tilbage i det røde hus mod vandet,
kaldes endnu den sidste levning af borggraven for den „blå
dam“; fløjene havde selvfølgelig navn efter tagstenenes farve;
det blå var tækket med skifer, ligesom det „blå tårn“ på
Københavns slot. De talrige værelsers vinduer vendte næsten
alle ind imod borggården, indtil der senere blev brudt ny ud
imod søen, da borgens hovedøjemed, at danne et fast
forsvarspunkt, var tabt af syne. Vejen førte gennem et porthus, der
ses på billedet til højre, ned ad „Borgvejen“, eller som den
senere kaldtes „Slotsgangen“, til hovedgaden i Ramsherred;
her fandtes tillige de herskabelige stalde (jfr. gadenavnet
„Herrenstall“). På slottet boede den kongelige lensmand, senere
kaldet amtmand; men det var kun som kongens repræsentant;
thi denne kom her jævnlig personlig tilstede, holdt landdag i
„landdagssalen“, hvor „landråderne“ havde plads omkring et
langt bord, som var belagt med rødt klæde, og afgjorde de
øvrige regeringsforretninger. Der var et kapel på slottet fra
den katholske tid, og her var det kong Kristian IV holdt sin
sønnesøn, den senere konge Kristian V, som var født på
slottet, medens hans fader Fredrik III boede der som
statholder, over dåben, ved hvilken lejlighed den gamle konge
som bekendt udbrød: „Vil du trykke Svensken, som du trykker
min arm, så får han skam!“ Det var dette samme slot, som
i året 1431 forsvarede sig så tappert mod den holstenske
greve Adolf; mange borgere deltog i forsvaret under ridder
Morten Jonsen, efterat byen ved forræderi var bleven
indtaget; men tilsidst tvang hungeren dem til overgivelse. Når
der derimod siges, at „1410 blev Flensborg indtaget af
Holstenerne, og de Danske måtte tage deres tilflugt til slottet,
som i den anledning blev stærkere befæstet“ (Trap), så er
denne efterretning uden hjemmel og umulig alene af den
grund, at der dengang endnu intet slot var ved Flensborg.
Det er nemlig aldeles uberettiget at forudsætte, at Duborg
skulde hidrøre fra en fjern fortid, der haves ingen somhelst
efterretning om det før denne tid, ja hvad der fortælles fra
disse år, viser på det mest utvetydige, at det netop nu blev
opført.

Ved forliget på Hindsgavl den 21. Septbr. 1409 mellem
de Danske og Holstenerne pantsattes „staden Flensborg samt
slottet Nyhus med lenet og alt tilliggende“ til kongen, og det
samme gentages endnu halvandet år efter, ved forliget i
Kolding, den 24. Marts 1411, hvor det bestemtes, at kong Erik
skal beholde lenspantene i 5 år til: „slottet Nyhus og staden
Flensborg og Vis herred og Husby herred“. Havde der dengang
været et slot ved Flensborg, vilde vi utvivlsomt ved denne
lejlighed have hørt tale om det, istedenfor at nu Nyhus nævnes
som lensmandens sæde.

Kort efter høres der fra holstensk side klager over pantets
misligholdelse. Ligesom dronning Margrete benyttede sin
besiddelse af Åbenrå til der at bygge et fast slot, således skyndte
hun sig nu med at bruge den tid, der var givet hende, til at
få fodfæste i hjertet af hertugdømmet ved at anlægge en stærk
fæstning ved Flensborgs ypperlige havn, der stedse var
tilgængelig for hendes flåde.

Allerede den 5. Oktbr. 1412 mægledes der et forlig
mellem greverne og dronningen, i hvilket det blandt andet blev
fastsat, at striden om „bjerget ved Flensborg, som hun havde
bygget,“ skulde udjævnes ved en voldgiftskendelse af hertug
Ulrik, og to dage efter udstedte denne et aktstykke, hvorved
han bevidner, at dronningen har været tilstede på det aftalte
sted „foran Flensborg, for at underkaste sig hans kendelse i
dette anliggende, medens derimod greverne var udeblevne“.
Tre ugers dagen efter døde den berømte dronning på et skib i
havnen, fjerde dagen efter at „borgmester og rådmænd samt
al menigheden i Flensborg“ havde hyldet hende og kong Erik;
hendes sidste gerning var således at forsvare sin og den
danske krones ret til Flensborg.

Imidlertid blev byen og dens omegn i kongens besiddelse,
og arbejderne ved befæstelsen fortsattes med al kraft; der
haves endnu blandt andet i Århus forskellige befalinger fra
den nærmest følgende tid til at sende mandskab til hjælp ved
arbejdet. Af grevernes senere idelig gentagne reklamationer
og fordringer om, at „bjerget“ skulde sløjfes, stadfæstes
desuden befæstelsens tidspunkt — (de 5 panteår) — fuldstændig.

Men hvad forstås der ved dette „bjerg“ ved Flensborg?
Er det det samme som det, der endnu kaldes Slotsbjerget, og
som dengang også kaldtes „Mariebjerg“? Det er vistnok ikke
alene det, men hele bakkestrøget lige til den frisiske port.

I kampen mellem kong Valdemar Atterdag og grev
Nikolaus siges der, at greven lod byen befæste og bjerget bevogte.
„Der ligger ved Flensborg“, siger den såkaldte holstenske
krønike, „et højt og langstrakt bjerg, der følger byen i hele sin
længde. Dette bjerg lod greven stadig bevogte for derfra at
forsvare byen. Denne var selv uden mure på hin tid, så hvo
der vilde hævde byen, måtte forsvare bjerget. Grev Nikolaus
gav imidlertid borgerne tilladelse til at omgive deres stad med
en mur. Ligeledes anlagde han til forsvar for Flensborg en
borg i nærheden, Nyhus, for strax herfra at kunne møde
kongen, dersom han fra riget ud vilde gøre et angreb.“ Samme
forfatter fortæller derpå om kong Eriks befæstning efter forliget
i Kolding: „han lod strax byen forsyne med dybe grave og
høje rnure, som det endnu er at se, — og ligeledes blev
bjerget, der ligger over byen, gjort uindtageligt ved grave,
pæleværk og jordvolde“. I den lybske krønike siges om
dronning Margrete ved året 1411: „hun befæstede bjerget, der
ligger ovenfor staden og tilhørte barfodbrødrene,“ d. e.
gråbrødremunkene.

Da der ikke senere har været anledning til at befæste
Flensborg yderligere, hidrører altså de til den nyere tid
bevarede værker fra kong Eriks tid, ligesom den, nu tildels
forsvundne store vold omkring Mikkelsbjerget ved Slesvig synes
at måtte tilskrives hans langvarige krige. Voldene ved
Flensborg er imidlertid blevne genstand for en mærkelig
misforståelse. Medenis der selvfølgelig aldrig har kunnet være tvivl
om, at jo de volde og grave, der endnu ses omkring
Slotsbjerget, er anlagte til dettes forsvar, har man ikke opfattet
dem, som omgiver den sydlige bakke, som en helhed, men som
forskellige brudstykker med en forskellig bestemmelse. Den
såkaldte „grav“, lige vest for byen, der er dannet ved en dyb
indskæring i bakkens side, opfattes således som en stadsgrav,
en befæstning for byen, medens det dog er åbenbart, at en
fjende, som først havde besat bakkekammen, ikke vilde kunne
holdes tilbage midt på skråningen; „graven“ må her have
været vendt <i>imod</i> byen. Den tilsvarende del af denne
„bjergets“ befæstning findes vest for bakken, hvor graven ligeledes
endnu ses i hele sin længde (rebslagerbanen ved kirkegården),
tildels med den høje vold bagved; dennes fortsættelse sløjfedes
først i året 1810, da kirkegården anlagdes på denne plads.
Hele dette virke er bleven opfattet som en forskansning rettet
imod slottet, da det 1431 belejredes af Holstenerne (Joh.
Hoyers „Bericht von Flensburg“, skrevet 1628, men først
trykt 1759—60, Trap, s. 428), men det er klart, at det er en
del af den kunstige afgravning, der kan forfølges rundt
omkring dette bakkestrøg lige fra den gamle Friseport til
„Hulvejen“, som den fordum kaldtes, senere „Kogangen“ eller
Mariegade. Slotsbjergets befæstning svarer aldeles hertil; også
der er bjerget gravet brat af til den ene side (nord), medens
graven fortsættes på den mod byen vendte side, meningen
hermed var selvfølgelig, at forsvaret af bjerget skulde
fortsættes efter byens fald, og at man herfra skulde kunne tage
den tilbage, eller i alle tilfælde beherske den; Flensborg selv
kunde aldrig blive nogen fæstning, derimod var bakkerne
fortrinlige punkter til et længe fortsat forsvar, således som hin
krønike siger: „bjerget, der strækker sig ligeså langt som
byen, blev befæstet og gjort uindtageligt“. At befæstningen
adskiltes i to selvstændige helheder, havde sin naturlige grund
i, at der findes en dyb indsænkning i bakkerækken, nordvest
for Frue kirke, gennem hvilken den bæk, som oprindelig
dannede byens nordgrænse, har sit løb. For yderligere sikkerheds
skyld var denne dog opdæmmet, så indsænkningen dannede
en sø, der på dette sted beskyttede de to bakker.

Dette er „bjergets“ befæstning, som der klages over fra
holstensk side; der er end ikke tale om noget slot i den
første tid, om det end vistnok strax samtidig med befæstelsen
er bleven opført. Først 3. Septbr. 1413 møder vi et aktstykke,
der er udstedt i den danske ridder og høvedsmand Anders
Jakobsøns bopæl på „Mariebjerg“ ved Flensborg, og nogle
dage efter forunder kong Erik byen adskillige privilegier „på
vor borg Marieberg“. Dette navn forekommer ikke senere,
slottet kaldes stadig „bjerget“ eller „bjerget ved Flensborg“,
senere „Flensborghus“, aldrig heller i offenlige aktstykker
„Duborg“. Den sydlige bakke hed efter Rivesell (s. 585)
„Helligåndsbjerget“, rimeligvis fordi det ejedes af Helligåndshospitalet,
hvorved det da ligger nær at antage, at den lybske krønike,
som siger, at den ejedes af gråbrødrene, her har forvexlet
dem med hospitalsbrødrene. Den nordlige bakke har da
vistnok alt før den tid i modsætning hertil heddet „Mariebjerget“.

Hvad endelig navnet „Duborg“, der stadig synes at have
været den gængse betegnelse i selve Flensborg, angår, da
peger det neppe, som man har antaget, tilbage til den grå
oldtid. Det hidrører uden al tvivl ganske simpelt fra den
danske ridder Jens Due (Jæns Duwæ), der ved denne tid
nævnes som medlem af Kalandsgildet i Flensborg, og fra hvem
der er bevaret et brev til „borgmestere, rådmænd og al
almue i Års“, hvori han „beder dem og byder hårdelig på sin
herre konningens vegne“, at de strax hidkommer til Flensborg
med 30 værgende enten til skibs eller til hest „uden al dvæle
og tøvring“, „fordi hertugen og greven har deres ganske
samling og mener at bestolde (belejre) Flensborg og bjerget eller
andre slotte her i min herres land“. Brevet er skrevet på
„Marienberg“ st. Agnetes dag (21. Januar), uden opgivelse af
år, men vistnok 1414 eller 1415. Måske har da denne
høvedsmand stået borgerskabet nærmere end de andre, der nævnes
før og efter ham, eller der har været en anden, nu ubekendt
grund til at give den nye borg navn efter ham; nok er det,
at dette navn bevaredes indtil vore dage, skønt anledningen
til det vistnok snart blev glemt.
</chapter>
<chapter name="II. Åbenrå.">
<b>II. Åbenrå.</b>

Det er ikke sjælden tilfældet, at undersøgelsen af et
bynavns oprindelse tillige kaster lys over selve byens tilblivelse
og ældste forhold; således også med hensyn til Åbenrå. Det
er bekendt nok, at de tyske fortolkere gik ud fra navnets
tyske form Apenrade og gættede på „offene rade“ eller „rhede“
foruden adskillige endnu forunderligere ting, der skulde have
givet denne stad sit navn. Da man imidlertid fra dansk side
fremdrog de ældste aktstykker, hvori navnet forekom,
Stadsretten fra året 1335 og den såkaldte kong Valdemars jordebog
fra en endnu tidligere tid, måtte disse fortolkninger af sig selv
falde bort. Professor P. G. Thorsen efterviste, at ordets ældste
form var <i>Opnørå</i>, og han opløste det sprogrigtigt i to led:
Opnør, der nævntes særskilt i jordebogen, og å, som han
henførte til det store vandløb, som endnu findes syd for byen.
At dette sidste er fuldstændig rigtigt, kan ikke underkastes
nogen tvivl, siden vandløbet endnu for et par hundrede år
siden slet og ret kaldtes „åen“, så haver og løkker betegnedes
derefter: „for norden å“, „for sønden å“ osv. Derimod
havde Thorsen neppe ret i uden videre at sammenblande
Opnør og Opnørå som væsenlig samme sted; thi vel kaldes
landsbyen udtrykkelig Gammel Opnør, men deraf følger dog
ikke, at den har ligget lige op ad Opnør-å, som Gammel
Haderslev ligger op ad staden Haderslev. Tvertimod tyder
navneforskellen hen på, at staden har taget sit navn <i>efter
åen</i>, men denne atter efter byen Opnør, altså: åen som flyder
forbi Opnør; herefter skal vi søge Gammel Opnør ved åen,
ikke ved staden.

Det er nu heller ikke vanskeligt at finde landsbyen Opnør;
thi da avlsgården i det 16. århundrede oprettedes ved
Brøndlund slot, nedlagdes der to små byer Hesel og Opnør eller,
som den dengang kaldtes, Gammel Øbening, og dengang og
længe efter omtales der en 4—5 løkker under dette og
lignende navne på avlsgårdens marker. Men en nærmere
undersøgelse af disse løkkers beliggenhed viser, at de må søges
ved Nymølle, omtrent 1/3 mil vest for staden ved den store å.

Hvorledes skal da navnet Opnør forstås? Professor Thorsen
deler det i <i>Opn~ør</i>, det åbne ør; men herved er han gået ud
fra den forudsætning, at byen lå ved fjorden; da vi nu har
set, at dette ikke var tilfældet, må vi søge en anden
fortolkning. En sådan frembyder sig ved navnet på en anden mark
i nærheden af Gammel Opnør, nemlig <i>Ulsnør</i>; dette kan
nemlig kun forstås som <i>Ulvs-nør</i>; det andet bliver da <i>Op-nør</i>,
ligesom vi i jordebogen finder et <i>Ælknør</i> på Falster og et
<i>Op</i>-Fusing, eller andensteds et <i>Op</i>-Husum o. l.; det betyder
altså simpelthen et højere liggende nør (snævring) i
modsætning til et andet lavere liggende.

Efter denne lille by kaldtes altså åen, som flød der forbi,
og efter åen opnævntes atter den købing, som byggedes ved
dens munding ud i fjorden; de to byer har selv intet med
hinanden at gøre. Der kunde dog rejses tvivl om, hvorvidt
det fra først af var byen eller ikke snarere borgen, som fik
navnet Opnørå, thi de ældste efterretninger omtaler såvel en
borg som en by på dette sted, ja endog hin før denne. Det
er dog ikke sandsynligt, at borgen skulde være ældre end
købingen; thi dels tyder beliggenheden på, at dens plads er
valgt, efterat såvel åens bred som den nære strand var tagne
under bebyggelse, dels er det vistnok næsten overalt tilfældet,
at en borg har rejst sig, hvor der alt i forvejen var en by,
undtagen de steder selvfølgelig, hvor dens hensigt udelukkende
var at danne et udgangspunkt for landets forsvar i det store.
Borgen ved Åbenrå havde, som man endnu i begyndelsen M.
det 17. århundrede kunde overbevise sig om på stedet, sin
ældste plads på nordsiden af Vestergade, således at dens
befæstning stødte op til bakken, hvorpå nu stadens kirke ligger:
en vold gik herfra mod øst ned til stranden, en anden mod
sydvest ned til åen. Byen, der således kom til at ligge i ly
af borgen, bestod som alle gamle byer kun af fire hovedgader,
der udgik fra et torv; de kaldtes efter verdenshjørnerne: Vester-
og Søndergade haves endnu, Skibbrogade kaldtes fordum
Østergade, og den del af den nuværende Storegade, som dengang
var til, har da vel været kaldet Nørregade. Fiskergade
betegner uden tvivl den daværende strand.

Åbenrå var strax fra først af en købing, en by uden
jorder, anvist på at søge sit erhverv på søen. Stadsretten
oplyser os om, hvor vidt dens „byfred“ gik, det er, hvor
langt den borgerlige jurisdiktion strakte sig udenfor selve
gaderne. Mod nord, siges der, gik den til bækken „norden
by“, den kaldtes senere „Tykerbæk“, hvad der oprindelig har
havt betydningen Tyv-kær-bæk; thi på lignende måde skrives
det endnu i det 17. århundrede. Man forklarede navnet af,
at der opholdt sig tyve heromkring, som foruroligede omegnen,
hvorfor også retterstedet på Galgebjerget skulde være bleven
indrettet. Men naturforholdene taler ikke herfor, bækken må
tvertimod have navn efter et kær, der alt hed Tyvkær, og
det havde da vistnok netop navn efter at man her nedsænkede
tyve og ildgerningsmænd; thi som bekendt straffedes i
oldtiden især kvinder meget ofte på den måde, og det lå da nær
at kalde et sligt kær for et tyvkær, ligesom man kaldte
galgen for tyvsjøkul („tyvens hest“), eller en ø, hvor
henrettelser foretoges, for tyvsholmen.

Mod vest betegnedes byfredens grænse ved mærker på de
veje, som førte fra byen; det var jo så naturligt, da det især
var gader og veje, som skulde beskyttes ved stadens strængere
lovbestemmelser om brud på den offenlige fred. Ad den
nordlige vej gik byfreden til „Kolstrup stenbro“, ad den vestlige til
„Gundetved led“. Kolstrup eller Kolstorp er byen ved bakken
(kollen), Gundetved led er leddet ind til en skov (tved), eller
en skovlod, der vel har været opnævnt efter en eller anden
Gunde: det fandtes lige udenfor byen på vejen til Nymølle,
fordum altså Gammel Opnør. Mod syd gik byfreden ud over
åen ind i den skov, som her strakte sig lige ned til vandet,
skellet var ved den første bæk, som skar vejen. Mod øst
endelig, ud over vandet, gik byfreden indtil Skarvrev, et rev,
som fra nord strakte sig ud over fjorden i en afstand af en
god mil fra byen; det var opnævnt efter de søfugle (skarver),
som havde deres tilhold på dette sted.

Åbenrå stadsret, den såkaldte skrå, er udstedt i året
1335, men af dens indledning fremgår, at dens indhold er
ældre, det tilskrives kong Valdemars tid. Dette var nu på
den tid ikke usædvanligt i lovstykkerne og beviser kun, at
bestemmelserne er ældre end skråen, ja så gamle, at ingen
mindedes deres oprindelse på den tid, da de blev optegnede.
Dette skete heller ikke blot for at få dem bragte på
pergament, men for at få den regerende hertug Valdemars
udtrykkelige stadfæstelse på dem. Det var en lovløs tid her i landet,
grev Gert spillede herre på halvøen og andre herrer på øerne,
der var ingen konge i landet; under sådanne omstændigheder
var det i høj grad ønskeligt at have sine rettigheder på prent.
Hertug Valdemar stadfæstede da også skråen på Sønderborg
slot den 1. Maj 1335, som han selv siger med sine bedste
mænds råd og samtykke, således som hans forfædre, de
fremfarne konger, særlig kong Valdemar, havde undt byen den.

I skråen er der især én ting, som tilskrives gamle kong
Valdemar, nemlig den „fægang“, som var tilstået byen på syv
tilgrænsende landsbyers marker, nemlig Horstorp, Stubbæke og
Åtorp (Hostrup, Støbbæk og Årup) mod syd, Hesel og Gammel
Opnør rnod vest, Brunde og Løjte mod nord. Det var en
selvfølge, at kongen ikke kunde give bymændene denne ret,
hvis ikke han selv i forvejen havde havt den, og det må
derfor antages, at han har ejet mere eller mindre jordegods i alle
disse byer, ligesom vi ser af jordebogen, at han endnu ejer
6 1/2 mark guld (der regnes at svare til ligeså mange bol på
den tid) i Hesel og Årslev, 2 1/2 mark i Opnør, godt 2 mark
guld i Ensted og noget mindre i Horstorp hoved. Med hensyn
til græsgangen i Østerskov beretter skråen selv, hvorledes
kongen bar sig ad med at skaffe byen den. Han købte nogle
jorder på Kolstorp og Gammel Opnør bymarker, der derefter
kaldtes Kongskøb, og gav dem. senere tilbage til de tidligere
ejere, mod at byerne tilstod Åbenrå den attråede ret. Skoven
syd for byen kaldes i skråen <i>Kongslund</i> og tilhørte ligeledes
kongen, bymændene havde eller fik senere ved hævd ret til
også at benytte den til deres fægang; den kaldes senere
Sønderskov. Byen mistede atter efterhånden disse værdifulde
rettigheder. Da hertugdømmet 1544 deltes mellem kong Kristian
III og hans brødre, faldt Åbenrå amt til hertug Adolf af
Gottorps, Lyngtoft herred med Tønder amt til hertug Hans af
Haderslevs del, og derved unddrog de byer, som lå i Lyngtoft
herred, sig deres forpligtelse til at modtage bymændenes køer
på deres marker; Årup blev senere nedlagt og gjort til en
avlsgård under Søgård. Endnu i samme århundrede oprettede
hertugerne en avlsgård ved Brøndlund, og til den ende
nedlagdes byerne Hesel og Gammel Opnør, hvorimod Åbenrå fik
to bol i Kolstrup i vederlag; men senere lagdes også disse til
gården af hertugens nidkære amtsforvalter Dankwerth (1638).
På Brunde og måske også på Løjt marker derimod
vedligeholdtes retten til græsning noget længere, men er vel senere
ved udskiftningen bleven afløst.

Kong Valdemar er ikke blot efter traditionen byens ældste
lovgiver og velgører, han er også den der første gang
historisk bringes i forbindelse med kongsgården eller borgen. Her
var det nemlig, siges der, at han var så heldig at fange sin
oprørske frænde, biskop Valdemar af Slesvig, der vilde
bemægtige sig den danske trone. Valdemar var dengang endnu
kun hertug i Sønderjylland og det er ikke usandsynligt, at
det netop er i denne stilling han særlig har taget sig af
Åbenrå, så han har opholdt sig her og derved har fattet
interesse for bymændene. Han kunde heller ikke let have valgt
nogen skønnere egn til sit opholdssted i sommertiden eller
når jagten samlede de store på skovslottene; thi Åbenrå ligger,
og lå fordum i endnu højere grad, omgiven af dybe bøgeskove,
og bratte højder, venlige åer og bække, søer og kær i
forening med den brede fjord giver stedet en overordenlig ynde
og rigdom.

Allerede i kong Valdemars jordebog (1231) opføres der
en indtægt af tolden i Ris herred, et bevis på, at der var en
købing her med ind- og udførsel. Som genstand for denne
fortoldning nævner skråen heste, kvæg, varepakker og humle.
Dette sidste er især ejendommeligt for Åbenrå; så langt vi
kan gå tilbage, er der tale om humlegårde ved byen, borgerne
betaler en afgift i humle, en humlegæld. En del af dette
produkt udførtes vistnok, men der var også bryggerier i selve
byen, og dens øl var vidt og bredt bekendt for sin godhed;
især roses der en slags, som organisten Klavs Møller, der
1620 har beskrevet byens tilstand og historiske minder, kalder
„Kükelhaen“, og som skal have været i almindelig brug som
godtøl blandt den indfødte adel, der, som han siger, i hans
tid var ifærd med at forsvinde for den indtrængende tyske
højadel. Ved siden af sin handel, sin håndværksdrift og
humleavl havde byen endnu en ikke uvæsenlig indtægt af fiskeriet
i fjorden, der især skal have givet megen makrel, hvorfor
denne fisk endnu ses i byseglet.

Ved alt dette var Åbenrå dog stadig en lille by, der ikke
kunde måle sig enten med Flensborg eller Haderslev, og
grunden hertil var vistnok især den, at ingen af landets hovedveje
førte herigennem eller uden vanskelighed kunde føres hertil.
Halvøens store hærvej gik som bekendt længere vesterpå; den
nåede mellem Uge og Ensted det højdedrag, der her går fra
øst til vest, den gang dækket af skov, under navnet Urne;
her på skellet af tre herreder holdtes det berømte landsthing
ved gården Urnehoved, på hvilket Erik Emun var bleven
dræbt af Sorte-Plog; herfra førte vejen nordpå til Ris og
Toldsted. Længere østerpå derimod var der en lignende forbindelse
mellem kysterne af Sønderjylland, Als og Fyn; fra Varnes
hoved førtes man over vandet nordpå til Årøsund eller
østerpå til Als og Assens; her lå der i middelalderen en lille
købing. Åbenrå derimod lå ikke heldigt for den tids ufuldkomne
transportmidler, vejene nordpå var vanskelige på grund af de
stejle bakker, syd- og vesterpå synes der at have været brede
mosedrag. Havnen brugtes imidlertid endog af langt
bortliggende steder; således gav kong Kristoffer 1257 munkene i
Løgum kloster tilladelse til uden afgift at lægge deres skibe i
hans havn i Åbenrå, hvoraf vi da tillige ser, at kongen var
den egenlige ejer af byens grund, som det ikke sjælden var
tilfældet i middelalderen. At borgerne selv deltog i en mere
udbredt handel, ses også af skråen, der særlig omtaler
forholdet til Skåne og da vel sigter til deltagelsen i sildefiskeriet
i Øresund.

Endnu i året 1366 udstedte hertug Henrik af
Sønderjylland, den sidste af det danske hertughus, et brev på sin „borg
Åbenrå“; så hører vi intet til den, før der fortælles, at
dronning Margrete i året 1411 bryder den ned og bygger
Brøndlund istedenfor. To år i forvejen var det lykkedes dronningen
ved forliget på Hindsgavl at komme i besiddelse af borgen
Nyhus og staden Flensborg; den 20. Januar 1411 havde hertug
Erik af Saxen og hertuginde Elisabet dernæst sat Åbenrå i
pant til hende for 3000 mark lybsk. Brevet, hvis original
endnu findes i gehejmearkivet i København, viser, at der til
Åbenrå „slot og fæste“ ikke blot var lagt staden af samme
navn, men også de kongelige birker Varnes, Søtorp og Alslev
og de to herreder Sønder Rangstrup (d. e. Ravnstorp) og Ris
samt det halve land Barsø; det er det samme „gods og len“,
som bestandig senere udgjorde Åbenrå amt. I pantebrevet
forudsættes iøvrigt, at dronningen havde ret til at flytte slottet
eller at opbygge nye borge i lenet, men det bestemtes for
dette tilfælde, at pantesummen skulde blive uforandret; —
weret sake, dat desse vorbenomete vorstinne vnde vrowe
koninginne Margareta edder ere eruen vnde nakömelinge wolden
dat vorscrevene slot Openraa vpp eyne anderen stede buwen
edder eyn ander slot jn desses slotes leen nye buwen, so
schal men dat nicht högher losen, wen jn sulker mate, als
vorscreven steit.
Det riye slot ved åen synes at have fået sin største
styrke ved sin beliggenhed i et skovkær, der meget betegnende
kaldtes Brøndlund. Men dets bygninger nåede aldrig den
fuldkommenhed, som vistnok var tilsigtet eller som dronningen
i det mindste forstod at give slottet på bjerget ved Flensborg,
der opførtes samtidig. Det var heller ikke af samme vigtighed
for landets forsvar i det hele og det kommer kun en enkelt
gang til at spille en rolle i de store politiske kampe om
hertugdømmet. Det bliver derimod for fremtiden sæde for den
hertugelige lensmand (embedsmand, amtmand), der bestyrede
de nævnte herreder og birker, senere tillige det nedlagte
kloster i Løgum. I 1429 gav begivenhedernes gang det dog en
vis betydning. Kong Erik af Pommern havde en besætning
af over 60 mand på slottet og også staden var indrettet på
forsvar. Hansestæderne, der året i forvejen havde gjort et
forgæves, om end storartet forsøg på at ødelægge København,
lejede hertug Vilhelm af Brunsvig-Lüneburg med „firehundrede
glavind“ (lanser) til at gøre et angreb på Jylland, og sent på
sommeren gik han over Ejderen; vor Frue dag i høsten lagde
han sig foran Åbenrå og Brøndlund. Belejringen varede fire
uger, da blev både slottet og byen erobrede ved storm; de
fremmede plyndrede efter tidens skik, alt hvad der havde
penges værd blev taget. Derpå blev der lagt besætning såvel
i slottet som staden, og virkerne (voldene) styrkedes med
pæleværk, gravene gjordes dybere og bredere. Men dette
djærve forsvar af den lille by havde frelst Nørrejylland for de
fremmede gæster; thi da hertug Vilhelm var færdig med
Åbenrå, var også den måned gået, for hvilken han havde
modtaget sold, og han vendte om igen den vej han var
kommen. Åbenrå og Brøndlund blev derimod fra nu af i Tyskernes
vold og de gjorde ikke ringe skade i hele Nordslesvig fra
dette faste punkt ud. Kort efter døde imidlertid som
bekendt krigen hen og der indtrådte nu en lang fredelig periode
for hertugdømmet.

Borgerskabet i Åbenrå skulde dog endnu engang lide for
sin troskab mod Danmarks konge. Da i året 1523 den jyske
adel havde opsagt kong Kristjern II huldskab og troskab
og udvalgt hans farbroder hertug Fredrik af Gottorp, vakte
dette almindelig sorg og bekymring blandt de uprivilegerede
stænder, ikke mindre i Nordslesvig end i det øvrige Danmark.
Bønderne fra de omliggende herreder samlede sig på det gamle
landsthing ved Urnehoved og besluttede at være kong Kristjern
tro; herredsfogden fra Slogs herred, Nils Henriksen, optrådte
som ordfører for dem, der ønskede at hertugens sag skulde
nyde fremgang, thi Tønder amt hørte med Haderslev til hans
besiddelser, medens Flensborg og Åbenrå var kongelige. Thinget
opløstes i åbenbar uenighed, Nils Henriksen måtte undfly,
forfulgt af de vrede bønder, der tilsidst drog deres våben;
hans kappe, der blev gennemboret af pile, ophængtes senere
til minde om hans iver for sin sejrrige herre i Bylderup kirke,
og han selv fik sin gård Hastrup skattefri for sig og sin slægt.

Stæderne stod ikke tilbage for landet. Dagen før
midfaste søndag, den 14. Marts, kom hertugens folk til Ris; de
sendte bud ind om aftenen til borgemesteren i Åbenrå, Hans
Kristjernsen, og lod ham bede om at få „en læst øl eller en
halv“ ud til hovedkvarteret. Sendebudene fik afslag og spurgte
da, hvem byen tilhørte? Svaret var: kong Kristjern. Dertil
sagde landsknægtene, at de vel skulde lære bymændene at
tappe øl. Søndag nat ankom skarerne til byen, indtog slot
og stad og begyndte strax deres ødelæggelse; de greb og pinte
nogle, andre dræbte de på forskellig måde, overalt plyndrede
de hvad der var at få; enhver som kunde undkomme forlod sit
hjem og søgte tilflugt i skovene eller på søen; endnu hundrede
år efter kunde gamle folk fortælle om de grusomheder, som
blev begåede. Næste morgen brød de ind i kirken, hvorhen
mange havde reddet deres ejendele, alt gjordes her til bytte.
Sengeklæder tog de og skar op, lod fjerene flyve ud, så det
var som et snevejr, og brugte vårene til at samle kosterne i;
kvæg og heste tog de med fra marken, korn og større bohave
satte de sig i besiddelse af for at sælge det til borgerne selv
eller de bønder, som kom tilstede, da husene begyndte at gå
op i luer. Af stadens arkiv reddedes intet uden privilegierne.

Få dage efter havde borgerskabet i Flensborg ikke
desmindre mod til at bevidne kongen sin uforanderlige troskab:
„Vi ville stå hos eders nåde med liv og gods efter alle vores
formue“, skrev de den 19. Marts, „og skal eders nåde intet
andet finde uden troskab, kende det Gud alsommægtigste, den
vi eders kongel. majestæt befale med lang sundhed.“ Men det
var forgæves at stå imod den overmægtige fjende, og kort
efter var hertug Fredrik eneherre, ikke blot i Sønderjylland,
men i hele Danmark. -

Kirken ligger i Åbenrå udenfor den oprindelige by, på
en bakke nord for den ældre borg. Grunden hertil var uden
tvivl den, at Åbenrå hørte til et større sogn og at altså kirken
var en fælles ejendom. At den dog stod i særligt forhold til
købingen fremgår, som det synes, af dens indvielse til de
søfarendes patron, den hellige Nikolaus, hvad der vistnok i reglen
kun var tilfældet med købstadskirker. Det er da muligt, at den
nuværende stenkirke kan være opført væsenlig af bymændene,
medens sognet forhen måske havde havt en ældre kirke på et
andet sted, længere borte fra stranden. Når vi imidlertid siger:
den nuværende stenkirke, må der derved ikke tænkes på
bygningen som den nu står, men som den var fra først af, før en
række udvidelser og ombygninger efterhånden helt forandrede
dens oprindelige former.

I <i>J. P. Traps</i> fortjenstfulde værk om hertugdømmet
Slesvigs topografi findes der tegninger af kirken såvel i dens
nærværende som i dens oprindelige skikkelse efter de endnu
bevarede rester, og heraf ses den da at have været en meget
smukt anlagt korskirke på over 50 danske alen indvendig
længde, et tværskib på 40 alen, og med halvrunde udbygninger,
såvel til hovedalteret i øst som til to mindre altre i
korsfløjene; den ene af disse er endnu bevaret. Bygningen
hidrører omtrent fra midten af det 13. århundrede og synes altså
at stadfæste den tradition, at byen og kirken 1247 blev
ødelagte i kampen mellem kong Erik og hertug Abel. Når
derimod samme tradition tilføjer, at der før den tid skulde have
ligget en Knudskirke inde i byen, da kan vi ikke tillægge
dette nogen betydning, sålænge ikke mere tilforladelige
vidnesbyrd derom er fremførte; det er ikke sandsynligt, at staden
skulde være gået tilbage fra at have kirken i sin egen midte
til at skulle søge den udenfor. Hvad der vistnok har givet
anledning til et sådant sagn er snarest et kapel, som
Knudsbrødrene kan have havt i deres gildehus; thi alt i Stadsretten
træffer vi ved siden af et Nikolaj gilde og en Nikolaj hvirving
også et Knuds gilde. Disse lag mellem borgerne havde gerne
tillige en religiøs karakter, og ligesom Knudsbrødrenes
gildehus i Flensborg fik navnet „den katholske kirke“, kan det
være sket i Åbenrå,

Fra først af var Nikolajkirken og det tilliggende sogn
kun af ringe betydning; den ydede kun tolv skilling i skat
(cathedraticum) til biskoppen, hvad der var taxten for de
mindre kirker, medens de større, f. ex. Ris, Løjt og Bjolderup,
gav det dobbelte. Men da vi ikke ved, når denne ansættelse
har fundet sted, kan vi selvfølgelig intet slutte heraf med
hensyn til byens historie. Senere fik derimod kirken en større
betydning; efterhånden voxede de gejstliges antal og den fik
syv altre, der var indviede til st. Nikolaj, jomfru Marie, st.
Anna, Mikael, Andreas, Margrete og Herrens legeme.
Præsterne og diakonerne dannede et broderskab og kaldtes
Marianere, de boede hver i sit hus omkring kirken og havde et
fælles forsamlingshus der hvor nu rådhuset står; der kunde de
også modtage biskoppen, når han kom på visitats. Hele
bakken med kirken, kirkegården og præsteboligen blev omgivet
af en vold. Navnet Marianere tyder på, at kirkens oprindelige
indvielse har været til jomfru Marie ligesom hovedkirkerne i
Flensborg og Haderslev; det var ikke usædvanligt, at man i
den katholske tid forandrede indvielsen, når en ny bygning
opførtes, idet man valgte en mere særlig helgen ved siden af
den ældre, der gerne var vor Frue eller en af apostlene. I
Odense har vi netop det samme tilfælde; den bekendte Albani
kirke, i hvilken kong Knud den hellige blev dræbt, var
oprindelig indviet til vor Frue, og præsteskabet hed derfor også
bestandig Marianere. På denne oprindelige indvielse til jomfru
Marie tyder det også, at der var et alter til hendes ære i den
senere kirke. Til hendes moder den hellige Annas alter må
derimod rimeligvis det billed henføres, der omtales i
reformationstiden som genstand for valfarter og overtro, ligesom den
forgyldte st. Hjælper i Kliplev:

<poem>et nådefuldt billed monne der stå,
som er sankta Anna udi Åbenrå.</poem>

Andre har dog påstået, at dette billed havde sin plads syd
for byen på det såkaldte Kapelbjerg.

Da reformationen nærmede sig til Sønderjyllands nordlige
egne, varede det ikke længe, før købstæderne sluttede sig til
den; også i Åbenrå fik man en protestantisk præst, men det
var ham selvfølgelig umuligt at bo blandt sine katholske
kaldsfæller ved kirken; bymændene gav ham derfor en bolig
hinsides Tyvkærbæk, og her blev han, til Marianerne efterhånden
var uddøde. Det ses altså, at denne forandring ikke her førte
til voldsomme omvæltninger eller forfølgelser.

Der var ingen klostre i Åbenrå, således som i
hertugdømmets andre byer; rimeligvis har Marianerne været
tilstrækkelige både til at tilfredsstille borgernes religiøse trang samt
undervise deres børn og til at lægge fuldstændig beslag på
deres evne til at give fromme gaver, så tiggermunkene ikke
har havt lyst til at vove et forsøg. Derimod fandtes der tidlig
et hospital eller en såkaldet st. Jørgens gård udenfor byen,
bestemt til at modtage de uhelbredelige syge, især spedalske,
som middelalderen med sin ringe sans for renlighed altid havde
overflod af. Allerede i Knud Snubbes testamente, der er
skrevet før 1283, betænkes ikke blot kirken, men også
hospitalet i Åbenrå med en gave, ligesom de tilsvarende
Jørgensgårde i Slesvig, Flensborg og Ribe; de fik hver 1 mark sølv.
Med hensyn til byens kirkelige stilling i middelalderen
kan endelig endnu bemærkes et par ord om forholdet til
biskoppen. Åbenrå hørte til Slesvig stift, ligesom hele Ris
herred, medens derimod største delen af de nærmeste herreder
hørte til Ribe, der strakte sig frem lige til Hellevad og Egvad.
Biskoppen havde en gård i Hesel, vest for byen, og en del
bøndergods, der udgjorde et eget „fogedi Kolstrup“ under
Svavsted slot; her boede altså en biskoppelig foged. Skråen
bestemmer da også, at biskoppen ikke måtte stævne nogen
borger, som var anklaget for forsyndelser imod kirkelovene,
længere fra byen end til sin gård Hesel; det var en ret, som
alle købstæder søgte at erhverve, for at der kunde sættes
grænser for prælaternes vilkårlighed i så henseende. Biskoppen
oppebar til vederlag for denne ret to kobberpenge af hvert
„madskab“. Denne beskatning efter „madskab“ kommer igen
overfor det verdslige herskab, lensmanden eller fogeden; han
oppebar årlig elleve penge af hvert „madskab“ og halvt
såmeget af et halvt; det var den såkaldte arnegæld, der skulde
ydes til midsommer. Et „madskab“ er nemlig hvad vi kalder
en husstand, den kreds, som har fælles arne og mad; et halvt
madskab er en enlig person <footnote>Den sidste del af sammensætningen er altså ikke „skab“, madens gemmested,
men den tonløse endelse „—skab“, som i fællesskab, fjendskab osv. Ordet bruges
især i hollandsk om ethvert fællesskab og er derfra kommen tilbage til os som
„maskepi“ (maatschappij).</footnote>.

Det gik Åbenrå som alle de andre byer, der efterhånden
voxede frem, at der dannede sig en forstad udenfor volden;
allerede ved middelalderens slutning optoges den i retslig
forbindelse med den ældre stad. Udvidelsen strakte sig næsten
udelukkende mod nord, op forbi kirken på bakken, henimod
den gamle grænse ved Tyvkærbæk, og den bydel, som kom
til at ligge her, blev efter en almindelig dansk skik kaldet
„Ramsherred“ og optoges i staden. Dog var endnu hele
partiet omkring det såkaldte Klingbjerg længe efter ubebygget;
her opførtes senere en teglgård, som gav bakken navn efter
sine sten („klinker“).
Denne frodige udvikling led dog flere gange betydeligt
afbræk ved de voldsomme ildebrande, som gentagne gange
traf byen. Om efteråret 1576 hærgedes den således hårdt;
alligevel genopbyggedes så at sige hele byen med stråtage og
træværk, de fleste borgere havde stalde og lader med oplag
af humle og hø. Da kom den store ildebrand i Maj måned
1610, den ødelagde 156 huse tilligemed kirken, rådhus og
skolen; kun en 30 huse blev forskånede; byen havde
dengang kun lidt over 200 familier. I denne nød henvendte
borgerne sig til deres landsmænd både i syd og nord, og
rigelige gaver fra hele landet, lige fra Hamburg til Skåne, satte
dem snart i stand til atter at opføre deres boliger. — <i>Fr.
Fischer</i> har som bekendt i de Slesvigske
provinsialefterretninger udførlig omtalt både branden og hjælpen.

En tid lang tegnede det nu næsten, som om Åbenrå
skulde blive en agerdyrkende by. Som vi har set, dannede
hertugen eller hans amtmænd en stor avlsgård ved slottet,
men det gik her som samtidig så mange andre steder, at disse
store gårde ikke svarede regning og atter blev nedlagte. I
året 1638 tillodes det borgerne som vederlag for de to bol i
Kolstrup, som blev lagte til gården, at indhegne og udskifte
deres græsning i Sønderskov; året efter var denne udskiftning
fuldendt og st. Jørgens hospitals mark, som de længe havde
havt i forpagtning, blev ligeledes delt. Derpå bortforpagtedes
den 20. Juli 1649 avlsgårdens jorder til bønderne i hele amtet,
der havde gjort hoveri til den, for 1666 rd. 2 mk. årlig med
ret til atter at bortforpagte enkelte lodder af den, særlig til
borgerne. Følgen heraf var, at der holdtes offenligt udbud på
de enkelte marker, og dette forhold vedblev for fremtiden fra
hertugens side fra den ene forpagtningsperiode til den anden,
så alle de bymænd, som havde lyst og evne til det, kunde
få jordbrug i overflødighed. Der anlagdes nu altid flere
humlegårde, de nogenlunde velstående borgere holdt heste og vogn,
og også den større omsætning fik herved et opsving.
<i>Dankwerth</i> skriver ved midten af århundredet: „Borgerne lever ved
siden af fiskeriet af ølbryggeri, agerdyrkning og kvægavl, som
også af deres humle, hvoraf der gror temmelig meget omkring
byen i lavningerne. Deres skibsfart og næring til søs er vel
ikke stor, men forbedres fra år til år.“

Senere er udviklingen gået i denne retning; havnen
forbedredes efterhånden, i året 1609 påbegyndte man skibsbroens
indrettelse, der anlagdes veje mod syd og nord med
brolægning på de stejle eller sumpede steder, og derved lettedes
forbindelsen til alle sider. Søen vandt snart overhånd over
landets tillokkelser, skibsfarten forøgedes og støttedes af
skibsbyggeriet, agerbruget ophørte og humlegårdene blev til
frugthaver og urtegårde. Det 17. århundredes krigsulykker, der
traf Haderslev så tungt, forskånede tildels Åbenrå, da hertugen
som oftest var i ledtog med landets fjender; byen vandt
derved endog en tilvæxt af flere velstående familier, som måtte
forlade de kongelige amter. Derimod led staden endnu meget
af ildebrande; der nævnes ikke mindre end sex af større
omfang i de nærmeste hundred år efter 1610.
</chapter>
<chapter name="UDSIGT OVER CENTRALADMINISTRATIONENS, DOMSTOLENES OG DE OFFENLIGE SAMLINGERS BYGNINGSHISTORIE FRA 1660 TIL NUTIDEN.">

UDSIGT OVER CENTRALADMINISTRATIONENS,
DOMSTOLENES OG DE OFFENLIGE SAMLINGERS
BYGNINGSHISTORIE FRA 1660 TIL NUTIDEN.

(1883.)

[Betænkning afgiven d. 24 Septbr. 1883 af den ved Kgl. Resol. af 10 Juli 1879 til
Overvejelse af Spørgsmaalet om Tilvejebringelsen og Omordningen af forskjellige
offenlige Bygninger nedsatte Kommission, Bilag S. 3—58.]
</chapter>

<chapter name="I. Kongerne Fredrik III og Kristian V. Kollegiernes Indretning og den store Bibliothekbygning.">
<b>I. Kongerne Fredrik III og Kristian V. Kollegiernes
Indretning og den store Bibliothekbygning.<b>
</chapter>

<chapter name="1. Indledning.">
<i>1. Indledning.</i>

Lige indtil henimod enevældens indførelse vedligeholdtes
som bekendt hos os i alt væsenligt de gamle middelalderlige
former for rigets centraladministration såvel som for ordningen
af den dømmende magt. Expeditionen af de kongelige
regeringsskrivelser udgik fra kancelliet (eller kancellierne, det danske
og det tyske); finansernes bestyrelse og regnskabernes revision
foretoges i rentekammeret og i „kongens eget kammer“. Den
højeste regeringsmyndighed var hos kongen i forening med
rigsrådets medlemmer, enkeltvis eller i samling (herredag).

Det lå i sagens natur, at disse ældste
regeringsinstitutioner måtte være nøje knyttede til kongens person; vi ser
dem derfor også følge med på hans rejser og have mere varige
lokaler på de kongelige residensslotte. I kong Kristian II's
instrux for sine hofembedsmænd pålægges det fodermarsken på
kongens rejser først at sørge for værelser til „kancelleriet“,
„fordi kongens ærende falder der mest ind“ <footnote>Danske magasin, 3. række, I 159. Sml. Ny d. m. I 313 fl.</footnote>. Og endnu længe
efter er der tale om kongens kancelli, hvor han kommer frem
på sine slotte, ja endog „på jagten“, d. e. på de gårde, hvor
han tager ind for jagtens skyld. I året 1572 søgte kong
Fredrik II at genindføre den tidligere, i krigsårene ophørte
skik, at også en rentemester med sine renteskrivere fulgte
med hoffet <footnote>Hist. tidsskr. II 16—17.</footnote>.

Efterhånden måtte dog de egenlige residensslotte blive
faste sæder for både kancelli og rentekammer, og i slutningen
af den ældre konstitutionelle regeringsperiode var Københavns
slot i virkeligheden alt bleven regeringens stadige sæde, skønt
.kong Kristian IV endnu som bekendt havde indrettet et
særligt kancelli på Fredriksborg <footnote>Hist. tidsskr. IV 583. F. R. Friis, Samlinger til dansk bygnings- og
konsthistorie, s. 253. Bricka og Fridericia, Kristian IV's breve 1636—40, s. 174. 194. 216.</footnote>.

Københavns slot dannedes af en kreds af temmelig
forskelligartede bygninger, omgivne af en grav. Over denne førte
en bro, mellem en ydre og en indre portbygning; grunden til
den første fandtes på det sted, hvor kong Fredrik VII's statue
nu står. Efter at være kommen gennem den indre port havde
man det Blå tårn tilhøjre og lige ved siden af det en gammel
grundmuret bygning, som forbandt tårnet med den nordlige
længe, i hvilken riddersalen fandtes; denne bygning var det
„gamle kancelli“ <footnote>Se billedet foran i Eleonore Kristines Jammersminde, og planerne hos Friis,
JBygningshist., s. 178 f. Kong Kr. IV's breve 1632—35, s. 242. 356. At stuen var
hvælvet ses af rigens regnskab 1601, da en trappegang blev brudt igennem hvælvingen
(kongerigets arkiv).</footnote>.

Kancellibygningens høje tag nåede end ikke op i højde
med Blåtårns murværk, som det støttede sig til; den havde
to etager, en lav hvælvet stue og en høj sal, begge med fire
fag vinduer ud til slotsgården, salen desuden med vinduer udad
til graven og over imod byen. På salen fandtes i kong
Kristian IV's tidligere år i tvende adskilte rum de to kancellier;
i stuen samledes rigens råd med hofmesteren. I kongefløjen
syd for tårnet fandtes derimod de „hvælvinger“, der omtales
som gemmesteder for rigens breve og pengeskatte.
Nedlæggelsen af breve og andre arkivalier såvel som af penge og
klenodjer i aflåsede skrin i et „brevkammer“, „drejekammer“
eller „penningekammer“ („himmerige“), på slotte eller i
kirkebygninger, var dengang almindelig.

Samtidig fandtes rentekammeret på salen over toldboden,
den såkaldte renteribygning. Denne lå foran slottet ved
havnens gamle indløb, omtrent overfor nuværende Boldhusgade,
tilvenstre for slottets ydre port. Den var bygget umiddelbart
ud til vandet og havde en lille landgangsbro. På dette sted
fandtes der fra arilds tid en bom, som om natten lukkede for
havnen og ved hvilken skibene måtte betale told <footnote>Troels Lund, Danm hist., III 195 ff. Origines Hafnienses, s. 34. S. B. Smith,
Eleonore Kristines Jammersminde, 2. udg., s. 26: „Båden lagde an ved den liden bro,
som er ved renteriet“. J. L. Wolf, Encomion regni Daniæ, s. 161. N. d. mag II 212.</footnote>.

I kong Kristian IV's tid flyttedes toldboden længere ud;
den siges en tid at have været i nuværende Holmens kirke og
fandtes senere tilligemed havnens bom på den sydøstlige side
af Holmen (over til „Amager blokhus“). I året 1622 flyttede
derpå kancellierne ud i toldbodens gamle lokale, som
ombyggedes til sit nye brug <footnote>Rigens udgiftsregnskab 1622—23: Bygningshåndværkernes afregninger (maleren
skal „staffere endel gemakker“ under rentekammeret; der foretages stenhuggerarbejder;
det „nye kancelli“ omtales; væggene i „rådstuen og det danske kancelli under
rentekammeret“ beklædes med 88 alen spånmåtter osv.). Thurah, Danske Vitruv., s. 59,
siger (urigtigt), at bygningen opførtes 1622.</footnote>. Ved denne forandring blev det gamle
hus ved havnens indløb en fuldstændig regeringsbygning.
Medens salen optoges af rentekammeret og dets forskellige
kontorer, fandtes de to kancellier og rigsrådets rådstue
underneden. Det hedder derom i Jens Lavridsen Wolfs bekendte
bog (fra 1654): „Strax udenfor slottet er rådstuen, hvor rigens
højvise råd forsamles, førend de på slottet indgår, når
herredag holdes, eller når de er til andet at forsamles om
forskrevne. Der er og det danske og tyske kancelli og der
ovenover er renteriet, hvor rentemestrene hver sit kontor haver —.
Hvilket skønne af grund opmurede hus er med bly og
skeversten betækket.“ Den gamle kancellibygning på slottet
omdannedes således, at salen indrettedes til „det meget skønne,
vel sirede og kostelig beprydede gemak, hvor hans kongelige
majestæt med rigens højvise råd sidder ret og holder
herredag“. Stuen derimod, den gamle hvælvede rådstue, indrettedes
til hofapothek og konfektyr, senere (1644) til møntværksted
og anden lignende brug, indtil den igen på et senere tidspunkt
toges i brug som „zahlkammer“ <footnote>Wolf, Encomion r. D., s. 150. 147. Friis, Samlinger, s. 177. 203 f.</footnote>.
</chapter>

<chapter name="2. Kollegiernes indretning og omdannelser i det 17. århundrede.">
<i>2. Kollegiernes indretning og omdannelser i det
17. århundrede.</i>

Da i slutningen af året 1660 efter statsomvæltningen de
nye regeringskollegier indrettedes, måtte der selvfølgelig tænkes
på forøget plads til deres virksomhed: renteriet udvidedes ved
tilbygning og der købtes en gård i byen til krigskollegium og
admiralitet.

Det gamle rigsråd, hvis rådstue havde været i renteriet,
medens herredagssalen fandtes i det gamle kancelli på slottet,
afløstes som bekendt af et statskollegium og en højesteret,
hvorved den dømmende myndighed hos denne rigets højeste
avtoritet adskiltes fra forvaltningen. Højesteret beholdt for
fremtiden herredagssalen på slottet, medens statskollegiet
indrettedes i rådstuen, ved siden af kancellierne.

Med hensyn til disse foretoges der den forandring, at de
ikke mere som forhen skulde være expeditionskontorer for hele
landets styrelse; ethvert af de andre kollegier fik tværtimod
samme selvstændighed overfor sit særlige forretningsområde
som kancellierne overfor deres; kun statskollegiet stod
selvfølgelig i visse måder over dem alle. Rentekammeret, eller
som det i de første år kaldtes „skatkammeret“, modtog
herved en betydelig udvidelse på kancelliernes bekostning, idet
hele landets styrelse m. h. t. finans- og skattevæsen såvel
som til lenenes (amternes) forvaltning samledes under det med
det tidligere kasse- og regnskabsvæsen.

Den 26. Januar 1661 udgik i anledning af kollegiernes
endelige ordning følgende kongelige brev til rigens skatmester:

Fr. 3.

Vor synderlige Gunst tilforn!

Woris Naadigste Willie och befaling er, Att I lader
accordere och handle med Woris vice Admiral paa Bremmerholm,
Osz Elschelig Jørgen Biørnsen, omb hans gaard til <i>Krigs
Collegio och Admiralitetz</i> brug, Vdimod billig betalning paa
wisse Terminer. Disligeste Att I giører dend Anordning, At
huis Atschillige Materialier, som behøfuis til den bøgning, Wy
Naadigst wille At schulle forferdiges wed Enden vdaf Woris
<i>Schatt Cammer och Cantzelie</i>, Til Betienternis flere och
fornødne Verelser, forderligst och i tide maa Vorde bestilt, og
Indkøbt Imod foraarit, Att bøgningen, effter den Anordning I
selv derom haffuer At giøre och fornøden Eragter, kand
foretagis. Dermet scheer Vor Willie, Befalendis Eder gud, giffuet
paa Wor Kongelige residentz Vdi Københaffn den 26. Januarij
Anno 1661.

Wnder wort Zignet.
Friderich.

Os Elschelig Erlig och Welb. Her
Hanibal Seested til Nøraggergaard,
Ridder, wor mand, Raad, Rigens
Schatmester, Præsident vdj voris Cammer
Collegio och Assessor vdj Collegio Status.

Hannibal
Sstt.
Efter denne ordre må kancellibygningen foran slottet
antages at være bleven udvidet i det følgende år, og da der
ikke senere forlyder noget om en yderligere tilbygning, tør det
vistnok antages, at den alt dengang fik den størrelse, som den
havde ved nedbrydningen 1722 <footnote>Hvis det kan antages, at de 83 alen spånmåtter, som 1622 anskaffedes til
„rådstuen og danske kancelli“ (se s. 288) angiver husets daværende ydervægflade, og
bredden antages for uforandret (17 al.), så var husets længde dengang kun 27 alen.</footnote>.

Bygningen lå i syd og nord langs havnens bolværk, c.
20—30 alen fra den ydre slotsport; den var 50 alen lang <footnote>Efter kort i krigsministeriets arkiv måtte den have været 76—77 alen lang;
men efter den officielle vurderingsforretning af 1721 var den kun 50.</footnote>
og 17 alen bred, havde hvælvet kælder, stue og sal af
grundmur, derover en halvetage af bindingsværk. På vestsiden,
ind imod slottet, fandtes et trappetårn, foran indgangsdørene
til stuen tvende bislag, langs muren andre små tilbygninger
og skure.

Rådstuen var i stuens sydlige ende, nærmest slotsporten;
den bestod af et stort forsamlingsrum, et kabinet og et
kammer. I bygningens sydlige gavl havde den tre karme vinduer
og ligeså mange mod vest, ind imod slottet. Nærmest
rådstuen fandtes det tyske kancelli, med ialt 8 karme vinduer og
5 døre, mod nord det danske kancelli med 15 vinduer og
13 døre.

Salen indtoges, som oftere nævnt, af kammerkollegiet og
renteskriverstuerne, kollegiets forsamlingsrum havde ialt 10
karme vinduer (deraf de 8 med 4 rammer hver); ved siden af
det lå et kabinet og et kammer; det svarede altså også i det
ydre ganske til rådstuen ved kancellierne. Fra kollegiestuen,
der uden al tvivl var i den sydlige gavl, førte flere døre ind
til rentekammeret, ligesom der omtales en lang gang „til alle
renteskrivernes kontorer“; i disse fandtes der ialt 18 karme
vinduer, med 4 rammer hver.

I mansardetagen over kammeret fandtes der ialt 39
vindueskarme med 2 rammer hver, og 14 døre. Her var bl. a.
rentekammerets „brevkammer“, bestående i en stor mængde
ældre og nyere regnskabsrækker og den fra 1660 begyndte
samling af indkomne breve, udgående expeditioner, protokoller
og kollegieakter. Allerede få år efter var den dertil
indrømmede plads så fuldstændig optagen, at man nødtes til at
indrette et brevkammer på loftet over den nye bibliothekbygning,
og atter 10 år efter toges hele „renteriets“ mansard i brug
til det samme <footnote>Se dokumenter til rentekammerets resolutionsprotokol, 31. Decbr. 1721 (nr. 41)
og diverse dokumenter II B. 47 (nr. 3: om bygningens reparation 1695) i
rentekammerarkivet. Bygningen ses på prospekter af København (1608 hos Trap, II 20; 1587 i
Origines H. s. 228); at Andreas Hoier siges den at være bygget af kong Kristian III,
som også havde opført kongefløjen på slottet („Fr. IV Leben“, II 34 f.). Kr. Bruun,
Kongl. bibl. stiftelse, s. 44. Sml. ndfr. s. 294.</footnote>.

Som det fremgår af det foran meddelte reskript lod Fredrik
III til brug for forsvarskollegierne købe en gård og grund af
viceadmiralen på Bremerholm Jørgen Bjørnsen; handelen
sluttedes den 4. og skødet var udstedt den 8. Februar 1661 og
lød på en købesum af 1250 rdlr. <footnote>Skatkammerets regnskab 1660—61, fol. 43. Gml. skøderegister i
rentekammerarkivet. J. 55.</footnote>.

Denne krigskollegii gård, som den senere kaldes, lå nord
for Holmens kirke, på endel af den grund, som indtil vor tid
søkortarkivet indtog. Der lå dengang strax nord for kirken
en skole „for Holmens ungdom“ og en dermed forenet
navigationsskole; herfra udgik i ældre tid stadens østre fæstningsvold
med foranliggende grav, der strakte sig i nord og nordvest op
til Hallandsås (Kongens nytorv) og Østerport og derfra videre
til Nørreport. Denne vold var i kong Kristian IV's tid bleven
nedlagt og hans efterfølger havde bortsolgt de derved indvundne
grunde til private. Nærmest Holmens skole havde Jørgen
Bjørnsen købt grunden; den siges at ligge ved „Holmens
låge“, d. e. indgangen til Holmen. Derefter fulgte den
bekendte kirurg Filip Haquart, hvis ejendom nogle år efter
ligeledes købtes til administrationens brug. Denne sidste grund
var 43—44 alen dyb fra gaden ned til den gamle
fæstningsgrav, der som bekendt bevaredes lige til vore dage som en
kanal mellem staden og Holmen; grundens bredde i nord og
syd var 16 1/2 alen. I den nye grundtaxt, som netop i det
samme år udarbejdedes, vurderedes krigskollegiets gård til 500,
Filip Haquarts til 600 rdlr. <footnote>Wolf, Encomion, s. 157. Kbhvns, dipl I 734. II 812. III 496.</footnote>.

I dette sted indrettedes altså det nye krigskollegium, som
nærmest måtte siges at være udskilt fra kancelliet, men ved
oprettelsen af den langt talrigere stående hær havde fået et
ikke ubetydeligt forretningsområde. Admiralitetet var alt
oprettet i året 1655 og havde sit sæde på Holmen; men efter
den meddelte kongelige ordre må det antages, at det nu
flyttede ind i samme gård som krigskollegiet <footnote>Garde, Efterretninger om d. dansk-norske sømagt, I 158. Becker, Samlinger
til Fr. III, I 90. Holberg, Danmarks historie (1858), III 327. 338.</footnote>.

I året 1668 oprettede kongen endvidere det første
kommercekollegium, bestemt til at fremme handel og industri.
En snes år efter nævnes det i Filip Haquarts tidligere sted,
og da han netop lige før dets oprettelse erhvervede tilladelse
til at sælge dette, er det vistnok sandsynligt at antage, at
kollegiet alt fra først af har haft sine lokaler her <footnote>Kbhvns, dipl. III 655. 674. Becker, Fredr. III, II 238.</footnote>.

I kong Kristian V's tid foretoges der en talrig række
omdannelser i kollegierne og deres indbyrdes forhold, uden at
dette dog i nogen mærkelig grad fik et synligt udtryk i de til
administrationens brug bestemte bygninger.

I begyndelsen af hans regering, da udviklingen af et
kraftigt værn og en slagfærdig hær især lå kongen på sinde,
henlagdes en stor del af statens indtægter under
forsvarskollegiernes umiddelbare bestyrelse, og disse forøgedes med et nyt,
hvis medlemmer først kaldtes „direktører over militiens midler“,
senere (1675) „deputerede ved generalkommissariatet“. Dette
kommissariatskollegium forestod i krigens tid både landhærens,
fæstningernes og flådens forsyning i alle retninger; det
ophævedes vel atter i året 1679, men genoprettedes gentagne
gange, sidste gang 1694 (til 1712).
De to bygninger ved Holmens låge anføres i grundtaxten
af året 1689, den første som bopæl for Holmens admiral
Spahn, den anden som kommercekollegium. Dette sidste havde
dog altid ført en hensygnende tilværelse og stansede i alle
tilfælde få år efter sin virksomhed; i dets sted havde
generalkommissariatet for landhæren alt dengang, som det synes, sit
stadige ophold her, medens de deputerede på de tidspunkter,
da også flådens anliggender var betroede dem, ligesom ellers
søetatens deputerede, holdt deres derved foranledigede møder
på selve Holmen <footnote>Garde, Efterretninger, II 233 f.</footnote>. Admiralitetet synes derimod stadig at
have holdt sig i sit tidligere hjem, krigskollegiebygningen, i
hvilken Holmens admiral nu havde fået bolig. Da pladsen
senere blev for snæver, indrettedes en nabogård til bolig for
ham. Selve krigskollegiet var derimod efter den skånske krigs
slutning helt ophævet og afløst af et krigskancelli, som var
overordnet såvel begge kommissariaterne som admiralitetet og
havde fået sit lokale på slottet <footnote>Holberg, Danmarks og Norges beskrivelse, s. 702 f. Vaupell, Dansk-norske
hærs historie, I 224. l slottets brænderegnskab for årene 1679—99 sammenfattes disse
bygninger snart som generalkommissarialet, snart skelnes der mellem kommissariatet,
admiralitetet og kommercekollegiet.</footnote>.

Der indtrådte i det hele ved denne tid (Jan. 1680) en
temmelig gennemgribende omdannelse af den øverste styrelse.
Istedenfor skatkammeret, der oprindelig havde forenet den
øverste styrelse af alle de anliggender, som nu sorterer under
finans- og indenrigsministerierne, med selve kasseforretningerne,
trådte nu, efter forskellige mellemliggende forandringer, et
rentekammer og et såkaldet zahlkammer. Det første af disse
organiseredes fra nu af med bestemt adskilte stiftskontorer,
således som det bestod indtil 1841, og det var ved denne
lejlighed, at mansardetagen helt indrettedes til brevkammer for
de mangfoldige regnskaber, som nu af renteskriverne afleveredes
fra deres ældre kontorer <footnote>Meddelelser fra rentekammerarkivet, 1871, s. V f.</footnote>. Det andet, zahlkammeret, oprettedes
derimod af de efterhånden på slottet samlede enkelte kasser.
Således var Peder Brandt i året 1676 først bleven zahlmester
(eller „betalmester“, som det i begyndelsen enkelte gange
kaldtes) ved hofkassen (d. e. civiletatens kasse); i det følgende
år var hertil kommen de to militære etaters kasser, idet de
dog endnu holdtes strængt adskilte. Fra omdannelsen efter
nyår 1680 samledes de derimod fuldstændig i et fælles
„zahlkammer“, fra hvilket der fra den tid af årlig aflagdes et
indtægts- og et tredobbelt udgifts-regnskab (særskilt for hver af
de tre etater).

Ved oprettelsen af zahlkammeret toges den gamle
kancellibygning på slottet igen fuldstændig i brug efter sin
oprindelige bestemmelse. På salen holdtes, som før bemærket,
højesteret, og i stuen indrettedes zahlkammeret. Der fandtes
her særlige kamre for „ober-zahlmesteren“, kammersekretæren
og kopisterne, endvidere et „ydre kammer“ med et par
stenborde, og et mørkt kammer bag ude til graven, vistnok det
andensteds nævnte „skatkammer“ <footnote>Kbhvns, slots inventarieregnskab 1679. Resens supplerende gengivelse af Wolf
hos Friis, Samlinger, s. 177.</footnote>.

Desuden fik, som allerede omtalt, fra nu af
„krigssekretæren“ eller „krigskancelliet“ plads i slottets bygninger, i
nærheden af zahlkammeret. Fra først af synes der kun at være
tildelt dette to kamre, nemlig krigssekretærens kammer og et
„yderste kammer“ (forværelse); men endel år senere findes der
også værelser for kopisterne og kancelliforvalteren <footnote>Kbhvns, slots inventarieregnskab 1712, s. 443.</footnote>.

Endelig kan det endnu nævnes, at foruden højesteret
også den i året 1661 oprettede hofret havde sit sæde på slottet.
Under dens jurisdiktion hørte ifølge privilegierne af 23. Novbr.
1661 embedsmændene i rangen og alle de i hofrullen indførte
personer, såvel i civil- som kriminalsager. At endelig også
borgretten (den ældre gårdsret) under fodermarskens, senere
slotsfogdens forsæde såvel som amtets skriverstue fandtes på
slottet, skal her blot nævnes <footnote>Privilegierne findes trykte blandt love og anordninger. Instruxer for hof- og
borgretten, af 19. Novbr. 1681, i geh. ark. årsberetning II 235 ff. I slotsinventariet
1672 nævnes hofretstuen og amtskriverstuen (3 værelser).</footnote>.
</chapter>

<chapter name="3. Den store bibliothek- og konstkammerbygning.">
<i>3. Den store bibliothek- og konstkammerbygning.</i>

Fandtes kancelliet og rådsalene oprindelig på de
kongelige slotte, så var det samme selvfølgelig tilfældet med de
store samlinger af bøger, konstsager og rariteter, som
efterhånden måtte danne sig overalt, hvor en rig slægt i
århundreder havde sit hjem. Der fandtes da også i kong Fredrik
III's tid et „bibliothek“ og et „model- og konstkammer“ på
Københavns slot, medens talrige malerier omtales spredte i
så godt som alle beboelsesrum. Det var ikke så underligt, at
den lærde og højtdannede konge efter enevældens indførelse
besluttede på ét sted og udenfor det urolige slot at samle alt
hvad han af den art havde, for blandt sine bøger og
samlinger helt at kunne trække sig tilbage fra hoffet.

Til byggeplads valgtes grunden mellem tøjhusets og
provianthusets gavle syd for slottet. Der lå her en ældre
bygning med takkede gavle, opført af kong Fredrik II til tøjhus;
den var i øst og vest ved åbne mellemrum skilt fra Kristian
IV's store bygninger på begge sider af proviantgårdshavnen.
Rumforholdene svarer på dette sted endnu den dag idag i alt
væsenligt til de daværende, når man kun husker på, at
provianthusets oprindelige gavl nu er en del af gehejmearkivets
façade ud imod slottet, og at bibliotheket først senere er
bleven sammenbygget til den ene side med provianthuset, til
den anden med tøjhuset <footnote>Se herom og for det følgende: Kr. Bruun, Det store kongelige bibliotheks
stiftelse, s. 3 ff. E. K. Werlauff. Erindringer om guldhornstyveriet, s. 1 ff. At
proviantgårdens gavl er en del af arkivbygningens nuværende façade, vil fremgå af det
følgende.</footnote>.

Bibliothekbygningen påbegyndtes i sommeren 1665 under
ledelse af generalprokurøren Dr. Peder Scavenius og efter
tegning af kongens bygmester Albert Mathisen. Den fortsattes
derefter, som det den tid var almindeligt, med større og mindre
afbrydelser i flere år, indtil i slutningen af 1668 det svære
kobbertag blev lagt på og den indre udstyrelse kunde
påbegyndes. Først 1673 kunde dette foretagende siges at være
tilendebragt.

Bibliothekbygningen havde i sin oprindelige skikkelse en
længde af 141 og en dybde af 22 alen. Den består som
bekendt af tre etager, af hvilke stuen var bestemt til at erstatte
det tidligere tøjhus, første sal skulde rumme bogsamlingen og
anden konstsager, naturalier og historiske mærkværdigheder.
Den anvendte stil var simpel og uden de prydelser, som man
i den nærmest foregående alder var vant til at anvende også
i den ydre form; kun fandtes der på kobbertaget to store
udskårne og malede figurer, en ved hver gavl, forestillende Pallas
og Mars. Stuen var forsynet med 11 brede buede porte i
hver side, med forholdsvis små vinduer imellem; der fandtes
her indtil vor tid et oplag af våben og andre
krigsfornødenheder. I begge ender fandtes der vindeltrapper af egeplanker,
som førte op til de øvre etager. Første sal dannede en eneste
stor bogsal, med et par rigt udstyrede kabinetter, et i hver
ende af bygningen, altså lige ved trapperne. Bogsalen er 125
alen lang, 18 alen dyb og 9 1/2 alen høj; dens gulv er tavlet
af sorte og hvide marmorfliser; 66 søjler med rigt forgyldte
korinthiske kapitæler bærer et galleri, som løber hele salen
rundt. Den øverste etage var mindre storartet anlagt. Der
fandtes i den (foruden kabinetterne ved siden af trapperne) på
nordsiden et eneste 6 1/2 alen bredt billedgalleri, med døre ind
til de 5 store rum, i hvilke konstkammerets forskellige sager
var opstillede. Denne etage var et par alen lavere end den
mellemste og der blev lagt brædegulv i den; men lofterne var
til gengæld langt rigere udstyrede, af tavlet træværk eller
stukaturarbejde. I disse rum fik de forskelligste sager fra
ældre og nyere tid, som sammenfattedes under navnet
„konstkammer“, en plads ved siden af hverandre. Det ældste
inventarium opregner sagerne i sex rum: naturalkammeret,
„artificielkammeret“ (konstkammeret, d. e. sager i metal, elfenben, vox
osv.), våbenkammeret, det mathematiske, ostindiske og
møntkammeret. I denne inddeling skete der senere mange forandringer.
1690 træffer vi et antikvitetkammer, vistnok svarende til det før
nævnte mathematiske; det indeholdt nemlig foruden oldsager
også mærkelige mekaniske og mathematiske instrumenter,
desuden våben, grønlandske ting, skilderier osv. Endvidere findes
der senere et „heltekammer“, med billeder og voxfigurer af
berømte mænd og kvinder, et „perspektiv-“ og et
„modelkammer“, med fremstillinger af „civil og militær arkitektur“
osv. <footnote>Konstkammerinventarierne omtalte i Genealogisk og biografisk arkiv, s. 294 ff.
Et senere fra 1737 haves i kongerigets arkiv.</footnote>. Dette sidste siges at have været anbragt på loftet,
indtil det 1745 flyttedes til magasinbygningens pavillon på
Holmen. Det store loft over bibliothekbygningen, der som alt
omtalt var tækket med kobber, havde to rækker kvistvinduer
til hver side. Der blev her i året 1671 indlagt en stor del
arkivalier fra skatkammeret, hvis brevkammer i renteribygningen
først senere betydelig udvidedes. Senere kom hertil det ikke
ubetydelige arkiv, som opstod af de omfattende
landmålingsforretninger til matriklens udarbejdelse. Disse ting indtog to
forskellige rum i bygningens østre ende ind imod
proviantgården. I året 1706 flyttedes også det tyske kancellis ældre
arkiv herop for nærmere at ordnes; fra den tid af var der
deputeret 12 favne brænde til „det kongelige arkiv over
tøjhuset“. Først efter opførelsen af den nye kancellibygning og
en særlig bygning for gehejmearkivet flyttedes disse samlinger
igen bort og brtendedeputatet overførtes nu til dette sidste <footnote>Meddelelser fra rentekammerarkivet 1871, s. XXI. XXIV f. K. Bruun, Fr.
Rostgaard. Hoffets brændeveds regnskaber 1704, 1720, antegnelse 2, s. 78:
kammerkoll. ordre af 7. Jan. 1721. — Forskellige dokumenter i geh. ark.</footnote>.

Det må endelig omtales, at det østlige kabinet ved
bibliotheksalen i kong Kristian V's og en stor del af Fredrik IV's
tid bragtes til der at holde gehejmeråd. Det var i den
anledning bleven udstyret med en vis luxus, ligesom det alt fra
bygmesterens side var bleven dekoreret med megen smag;
gulvet var tavlet med flerfarvede marmorfliser og loftet rigt
forsiret med stuk. Væggene havde efter et slotsinventarium
af år 1679 en beklædning af „forgyldt læder på askefarvet
grund“, der var bord og stol for kongen, beklædt med rødt
fløjl og guldfrynser, 9 stole og 3 borde med rødt plyds og
silkefrynser for rådets medlemmer. Her var det som bekendt
storkansleren grev Griffenfeldt tilbragte den første dag af sin
arrest (11. Marts 1676), midt imellem de talende vidnesbyrd
om sin 13årige embedsbane.

Senere ophørte denne brug af bibliothekværelset og det
henstod derpå aflåset til langt ned i århundredet; først i året
1779 overlodes det til bibliothekets manuskriptsamling. Ved
denne lejlighed fandt man en stor mængde aktstykker og
protokoller fra tiden indtil 1728. Nogle år efter (1796)
overlodes samme værelse til konstkammeret i vederlag for den
da indrettede læsestue på anden sal <footnote>Slotsinventarier af 1679, 1686, 1688 og 1707 i kongerigets arkiv. Werlauff,
Kongl. bibl. historie, s. 181. 210, 291. Dokumenter i geh. ark.</footnote>.

Bibliothekbygningen var ved såkaldte løngange (lukkede
gange på fritstående piller med underkørsel) sat i forbindelse
med de nærliggende bygninger, det store tøjhus imod vest og
provianthuset i øst; herfra førte atter en lang løngang til
slottet og en anden til boldhuset, over imod Børsen.
</chapter>

<chapter name="II. Kong Fredrik IV's bygninger.">
<b>II. Kong Fredrik IV's bygninger.</b>
</chapter>

<chapter name="1. Generalkommissariatet og rentekammer arkivet.">
<i>1. Generalkommissariatet og rentekammer arkivet.</i>

Medens kong Kristian V havde nøjedes med de bygninger,
som fra tidligere tid var bestemte til kollegiernes brug, opførte
hans efterfølger en hel række nye, smukt og solidt byggede
og efter datidens lejlighed vel indrettede til deres brug. Den
første var landetatens generalkommissariat.

Som vi har set havde Fredrik III købt to ejendomme på
den gamle Østervold ved Holmens låge, og i sønnens
regeringstid var den ene bleven sæde for landetatens
generalkommissariat, den anden for admiralitetet. Disse to huse lod
Fredrik IV nedrive og ombygge til én gård, som iøvrigt trådte
i de ældres sted. Som byggeår opgives 1704, men først 5 år
senere synes det hele at være taget i brug; kommissariatets
brændedeputat forøgedes da (30. Septbr. 1709) til 56 favne,
medens det 1704 endnu kun var 20 favne.

Det nye hus, som fortæredes i ildebranden 1795, er
afbildet og plantegnet i Thurahs danske Vitruv. Det er en
anselig monumental bygning med tre etager, stuen i rustik, de
to sale på det nærmeste svarende til kancellibygningens anden
og tredje etage.

Huset har en længde af 65 alen og en dybde af indvendig
kun 11 alen. Værelserne vender alle ud mod gaden, altså
mod nord, medens sydsiden optages af længdegange. Midt på
findes der en rummelig port, som var trådt i stedet for den
ældre „Holmens låge“, og ad hvilken der altså var almindelig
færsel ned til broen over Holmens kanal, ind på Gammelholm.
Der var 5 fag vinduer på hver side af denne port og altså
tilsvarende 11 fag i hele husets længde i de højere etager.

I denne bygning fandtes i hele kong Fredrik IV's tid
både admiralitetet og landkommissariatet. Om også det i året
1704 geuoprettede kommercekollegium, der bl. a. fik afgørelsen
af søretssager, ligesom dets forgænger havde sine lokaler her,
kan ikke afgøres. Det flyttede i alle tilfælde 4 år efter til
stadens rådhus, idet det den 23. Marts 1708 forenedes med
politiretten til et „politi- og kommercekollegium“ <footnote>Danske Vitruvius, s. 209. Danske atlas, II 150. Hofetatens brænderegnskab
1709—10. Kbhvns, grundtaxt 1717: „Østerkvarter 344: krigskollegium, 345:
kommercekollegium; bemeldte to grunde er under ét inkorporeret, hvorpå nu er opbygt
landetatens gen. kom.“ (kongerigets arkiv).</footnote>.
Det lå i sagens natur, at den nye regeringsform med sit
store apparat til landets administration måtte forårsage
dannelsen af mere eller mindre værdifulde arkiver, hvis omfang
år efter år forøgedes. Frem for alt gjaldt dette om
rentekammeret, hvis regnskabsrækker stadig voxede både i mængde
og omfang, medens samtidig altid flere områder droges ind
under dets forsorg og forøgede korrespondancen og
protokolrækkerne.

Det var således ganske naturligt, at det oprindelige
brevkammer på renteriets mansard var bleven udvidet „hele huset
over“, og at der desuden var opstået et helt nyt arkiv på
bibliothekets loft. Men ikke desmindre viste det sig i
begyndelsen af det nye århundrede umuligt længere at rumme, hvad
der skulde opbevares i de dertil bestemte lokaler, og den 13.
Januar 1705 indgav „brevkammerskriveren“ (arkivaren),
kammeradvokat Nikolaus Fris, en forestilling til kongen om
opførelsen af et nyt arkivhus. Hofmarskal Platen gjorde et
udkast til en sådan bygning, men planen fremmedes ikke videre,
før kammerkollegiet under 28. Novbr. 1707 indtrængende
anbefalede arkivarens fornyede andragende, hvorpå kongen
forlangte en nærmere specificeret plan og allerede under 22.
December næst efter approberede denne.

Det nye arkivhus blev bygget på slotspladsen, nordvest
for renteriet, omtrent mellem den nuværende slotskirke og
Højbro. Det var 32 alen langt, 11 alen bredt og grundmuret;
bekostningen ansloges til godt 2000 rdlr. Foruden brevkammer
skulde det også give plads til et konsumtionskontor.

I foråret 1710 flyttede daværende brevkammerskriver Nils
Kristensen ind i det nye hus, efterat „kontrolløren og skriveren
for maleværkets konsumtion her i staden“ alt den foregående
Mikkelsdag havde taget deres nye lejlighed i besiddelse. Elleve
år efter fraflyttede imidlertid arkivet for bestandig denne bolig,
som derpå i året 1736 forsvandt for den nye slotsbygning <footnote>Meddelelser fra rentekammerarkivet 1871, s. XIII—XXI.</footnote>.
</chapter>

<chapter name="2. Kancellibygningen og gehejmearkivet.">
<i>2. Kancellibygningen og gehejmearkivet.</i>

Efterhånden havde hele den gamle renteribygning på
slotspladsen vist sig utilstrækkelig til at tilfredsstille de stadig
voxende krav til administrationen, og kong Fredrik IV
besluttede derfor at opføre en ny tidssvarende regeringsbygning
på et andet sted, om end ligeledes i slottets nærhed. Den
plads, som valgtes, mellem slottet og Børsen, i forbindelse
med det nye arkivhus og derigennem med de andre kongelige
bygninger på Slotsholmen, svarede i enhver henseende til de
fordringer, som måtte stilles, og det så fuldstændig, at den
endnu den dag idag må anses for den bedst mulige.

Den del af Slotsholmen, som der her er tale om, var efter
Jens Lavridsen Wolfs udtryk (s. 154) i kong Kristian IV's tid
„udi det åbenbarlige hav og strand opfyldt“. Efterat kongen
imidlertid på denne opfylding havde opført Børsen og
proviantgården, varede det ikke længe, før de mellemliggende grunde
fandt købere, fra først af købmænd, som vilde opføre deres
pakhuse i nærheden af den kanal, som skar sig ind bagved
Børsen, senere ligeledes blandt høje standspersoner, som vilde
bo smukt og helst i nærheden af slottet. Således træffer vi i
årene efter enevældens indførelse på dette strøg rigsmarsken
Kristoffer Kørbitz, konstneren Abraham Wuchters, rentemesteren
Kristoffer Gabel, feltherren Hans Schak, senere hen storkansleren
Fredrik Ahlefeldt, grevinde Moth osv.

Kancellibygningens grund indtoges af 4 forskellige
ejendomme, som i Januar 1714, da kong Fredrik IV opkøbte dem,
var på følgende hænder.

Den sydligste af dem (Strandkvarter nr. 98), i sin sydlige
grænselinje nøjagtig svarende til kancellibygningens
rentekammerfløj, med en bredde til gaden af godt 30 alen, ejedes af
enkedronningen Charlotte Amalie og var beboet af gehejmeråd J.
G. Holstein. Hun havde købt denne anselige gård efter den
bekendte konstner Abraham Wuchters, som døde i foråret 1682
og i sin tid havde fået den efter købmanden Kasper Rollufsen,
den første som her til lands havde indført den såkaldte
kommishandel „som en almindelig perpetuerlig avktion“ <footnote>Kbhvns, dipl. I 737. III 526. 540. 587. 678. 761. L. Holberg, Danmarks hist.,
ny udg., III 361. Friis, Samlinger, s. 147. 157 ff. Med hensyn til ejere og beboere
henvises desuden her og i det følgende til rentekammerarkivets skattelister og
grundtaxter.</footnote>.
Enkedronningen døde den 27. Marts 1714, og kongen arvede
således denne ejendom strax efter at planen til dens benyttelse
var lagt.

Nord for denne lå den deputerede ved finanserne, etatsråd
Ocksens gård (Strandkvarter nr. 99); den havde omtrent samme
gadebredde som den foregående og strakte sig ligesom denne
over til provianthuset. Den havde tidligere tilhørt præsident
Klavs Hartvigsen og i det foregående århundrede hofmarskallen
Kristoffer Kørbitz og hans enke. Oprindelig dannede den en
samlet ejendom med den følgende, Henrik Møllers boldhus.

Dette strakte sig (som nr. 100 i Strandkvarter) fra den
nysnævnte grund nordpå i en længde af 51 alen, det vil sige
14 alen ud over den nuværende kancellibygnings nordlige
façade, ind imod slotspladsen. Det var en anselig, til sin tid
berømt bygning, opført af rigmanden, senere rentemester Henrik
Møller. Jens Wolf siger om denne og den foregående i sit
værk fra 1654: „Henrik Møller haver og ladet bygge den
plads imellem Børsen og hans majestæts provianthus, hvor han
og af grunden et meget kosteligt muret hus med skønne
gemakker haver ladet opsætte (d. e. nr. 99) og derhos et meget
herligt boldhus (nr. 100), hvis lige udi bygning og overdel
med skabelun og malning man neppelige véd af dets lige at
berømme og sige; med en skøn og hvalt kælder under, hvor
adskillige slags drik der til købs indlægges kan. Fra slottet
og til dette boldhus er en løngang gjort for hans maj. og
dronningen, når de vil forlyste sig hen og se hvo der leger,
da er der en sted, hvor de med lyst kan stå og sig om se“ <footnote>Norsk hist. tidsskr. II 312. Dän. bibl. II 508 ff. Wolf, Encomion, s. 151.</footnote>.

Henrik Møllers boldhus var 1658 kommen i kongens og
senere i forskellige privates hænder og ejedes 1714 halvt af
magister Peder Schades arvinger i Roskilde, halvt af familjerne
Lytzov og Offenberg, vistnok som arvinger efter staldmester
Harstall af Berridsgård, der havde boet i nabogården <footnote>Kongl. resol. gennem rentekammeret af 24. Septbr. 1714. Hist. tidsskrift III
168. Kbhvns. dipl. 111 678.</footnote>.

Denne, den fjerde ejendom (Strandkvarter nr. 101), lå
mellem boldhuset og provianthuset, således at grunden
nøjagtig svarede til kancellibygningens nordlige fløj med tillæg af
en 12 alen ind på slotspladsen. Der stod her før Jens Wolfs
tid „en meget behændig og konstig hestemølle“; 1663 solgte
kong Fredrik III grunden til den bekendte Kasper Herbach
(Konst-Kasper), som samme år blev møntmester efter Johan
Stichmann og indrettede mønten i boldhusets kælder. Senere
ejedes denne gård af rigsmarsken Kørbitz og var altså bragt
i forbindelse med den tilgrænsende, nr. 99; den beboedes 1689
af staldmester Harstall, hvis datter var gift med marskens
søn, oversekretæren i krigskancelliet. I året 1714 ejedes den
af den lærde Islænder Arne Magnussen, sekretær i
gehejmearkivet, som havde giftet sig til den med kongl. remmesnider
Hans Vichmans enke, Mette Fischer <footnote>Kbhvns, dipl. III 582. Møntregnskaber i kongerigets arkiv. Skattemandtal
1704 ff. Nord. tidsskr. for oldkyndighed III 28.</footnote>.

Den 15. Januar 1714 fik kongen skøde på Arne
Magnussens grund ved proviantgården; samtidig købtes etatsråd
Ocksens gård, medens dog skødet først udstedtes senere (den
10. Juli 1715). Den 24. Januar udstedtes der en kongelig
ordre, hvorved de to ejendomme fritoges for al skat og afgift <footnote>Skøderne i gehejmearkivet. Rentekammerets københavnske civiletats-kontor,
missivebogen.</footnote>.
Nr. 98 arvede kongen, som allerede nævnt, et par måneder
senere efter sin moder, og boldhuset lod han ved bygmester
Ernst købe af magister Peder Schades arvinger, således at
skødet skulde gælde fra påske. Købesummen for deres ene
halvdel var 2500 rigsdaler kroner, og den anden blev derefter
ved kongl. resolution af 24. Septbr. 1714 exproprieret for
samme pris af de forskellige arvinger; en enkelt af dem havde
alt den 20. April fået sin del bestemt. Skøderne på denne
gård var udstedte henholdsvis den 10. Februar 1716 og den
6. Avgust 1721.

Den ved disse erhvervelser indvundne grund blev efter
husenes nedbrydelse reguleret, således at façaden ud til
slotspladsen lykkedes ind i linje med provianthusets gavl,
bibliotheket og tøjhuset. Opførelsen af den mægtige bygning i tre
etager, således som den endnu den dag idag står aldeles
uforandret både i sit ydre og i alt væsenligt i sin indre
anordning, påbegyndtes i efteråret 1715, under ledelse af
generalbygmester J. K. Ernst. Bekostningen beløb sig tit c. 70,000
rdlr. (225,000 kroner). Men først i Avgust måned 1721
flyttede de forskellige kollegier ind i deres nye boliger; den 15.
Avgust holdt kammerkollegiet sin første session i
rentekammersalen. Den gamle renteribygning blev i den følgende vinter
nedbrudt og materialerne førte til den kongelige materialgård <footnote>Kongl. resol. af 30. Avg. 1721 i Rentek. Sml. bilag 9 til materialgårdens
regnskab for 1722 (aflevering af 28. Februar 1722).</footnote>.
Grunden, på hvilken fra den tidlige middelalder af „huset ved
bommen“ havde haft sin plads, blev ryddeliggjort og planeret
og har ikke senere båret nogen bygning

Kancellibygningen har foruden den hvælvede kælder, der
vel tildels må antages at være bevaret fra boldhuset, tre
etager, af hvilke hele stuen er hvælvet, i en højde af 12 1/2
fod, første sal er 13, anden derimod kun 9 1/2 fod høj. De
tre fløje, mod nord, øst og syd, som i vest slutter sig til
provianthuset, støder sammen i stumpe vinkler, således at der
til den østlige hovedfaçade overfor Børsen på 96 alens længde
svarer en afstand af 115 alen mellem yderpunkterne op imod
provianthuset, medens den nordlige fløjs façade kun er 52,
den sydliges derimod 82 alen. Den nordlige og østlige fløj
har en dybde af 28, den sydlige derimod kun af 17 1/2 alen.
Hver etage har et samlet fladeindhold af 4,300 kvadratalen.
Bygningens oprindelige fordeling til kollegiernes brug var
meget simpel og let overskuelig. Medens kælderen optoges af
brændet, var stuen bestemt til arkiverne, salen til kollegierne
og anden sal til renteskriverkontorerne. Der er på det
nærmeste 40 værelser i hver af de to sidstnævnte etager.

Af kollegierne fandtes gehejmekonseljet i den mindste af
fløjene, den ud imod slotspladsen, de tre kancellier, det danske,
tyske og krigs-kancelliet, i „kancellifløjen“ overfor Børsen,
kammerkollegiet i „rentekammerfløjen“ mod syd. Det var
også påtænkt at give de to kommissariater hver et
forsamlingsværelse heroppe, men det kom ikke til udførelse <footnote>Dette ses af bygmesterens overslag over brændeforbruget, af 11. Decbr. 1720;
de ber til to store ovne i kommissariaterne bestemte 20 favne blev ikke leverede.</footnote>.

„Gehejmekonseljet“ trådte selvfølgelig istedenfor den gamle
rådstue og gehejmerådsværelset i bibliotheket. Kongen begav
sig til dets lokaler ad slottets løngang. Idet han fra denne
trådte ind i kancellibygningen, var han i samme øjeblik i
„konferensværelset“. Dette var et tofags værelse ud imod
slotspladsen; det var prægtig udstyret, med tronhimmel over
kongens stol, marmorkamin med hans portræt osv. Loftet var
dekoreret af Henrik Krock med et billed, som sigtede til den
nylig sluttede fred. Strax øst for dette var et stort trefags
forværelse, udslået med gyldenlæder, marmorkamin og 12
gyldenlæders stole. Ved siden heraf kom atter et tofags
kabinet og ud til gården tre lignende. I disse værelser samledes
gehejmeråderne, kancelliernes oversekretærer og sekretærer og
hvem der ellers skulde referere for kongen og hans råd.

Nærmest konseljet havde danske kancellis oversekretær
(chef) to værelser, ligeledes i den nørre fløj, dernæst kom dette
kancellis syv kontorer mod øst. Herefter kom tyske kancelli
med sin oversekretær (tillige udenrigsminister) og 8 kontorer;
endelig krigskancelliet: overkrigssekretæren (krigsminister) og
5 kontorer.

Svarende til konseljet i den nordlige fandtes
rentekammerets kollegiesal i den sydlige fløj, således som den endnu i
alt væsenligt er bevaret. Her samledes de „deputerede ved
finanserne“ med de kommitterede (departementchefer) og
modtog referat af renteskriverne i de talrige kontorer. Denne sal
havde 4 fag vinduer ind til kancelligården, var udslået med
gyldenlæder og udstyret med 16 gyldenlæders stole omkring
kollegiebordet. Endvidere fandtes der her en avdiensstue og
11 små værelser for de deputerede og kommitterede. Alle de
større forsamlingsrum havde loftsmalerier af H. Krock. På
anden sal indtog kammeret alle tre fløje med ialt 28
kontorer <footnote>Danske Vitruv. I 60. Tab. L. Kancelli- og rentekammerbygningens inventar
ved Dajons materialregnskab for 1743. Danske magasin III 153 f.</footnote>.

Stuen var, som alt nævnt, helt optagen af hvælvede
arkiver. Et af disse, rimeligvis hjørnestuen over imod
Holmensbro, tilhørte hofretten, som iøvrigt holdtes på slottet. Danske
kancelli havde stuen under konseljet; tyske kancelli den
østlige fløj nord for porten, der hvor nu finanshovedkassen findes;
krigskancelliet samme fløj syd for porten, halvdelen ud til
gaden, medens den anden, ind til gården, var bestemt til
admiralitetet. Rentekammeret fik fra først af ligesom kancellierne
sit arkiv under sine egne lokaler, altså i den sydlige fløj; det
måtte til gengæld ikke blot opgive sit brevkammer på det
gamle renteri, men også sine værelser over bibliotheket og sin
del i det såkaldte nye arkivhus ved Højbro. Det nye rum i
rentekammerfløjen kunde dog kun meget ufuldstændig
fyldestgøre de krav, som således stilledes til det, og det måtte strax
efter forøges med den admiralitetet tiltænkte afdeling, i hvilken
særlig landmålings- (matrikul-) arkivet fik et rum, og noget
senere fik kammeret endvidere hvælvingen øst for indgangen
fra slotspladsen, som oprindelig synes at have været bestemt
udelukkende til hofretten.

Til trods for disse store udvidelser kunde kammeret dog
ikke samle sine arkivalier i den nye bygning uden at foretage
en stor og ødelæggende kassation af ældre ting, af hvilke
mange nu vilde have været en uvurderlig kilde til vor indre
historie. Heller ikke varede det mange år, før der tales om
rentekammerarkiver på kancelliets loft, medens stadig nye
kassationer i århundredets løb forhindrede en alt for
overhåndtagende ophobning af arkivalier <footnote>Meddelelser fra rentekammerarkivet 1871. (Kongerigets arkiv.)</footnote>.

De egenlige arkivlokaler i kancellibygningen svarede
ligesom bygningens øvrige indretning fortrinlig til deres brug.
Det var høje, stærke hvælvinger med store vinduer forsynede
med jernskodder, tørre og, som det synes, alle udstyrede med
ovne i mindre aflukker. Hylderne var smukt malede med
passende emblemer og våbenskjolde, og der var et antal
lukkede skabe til de mere værdifulde, ikke for enhver
bestillingsmand tilgængelige sager. Thurah siger om dem i sin
beskrivelse af bygningen: „Disse samtlige arkiver må en
lysthavende gøre sig umag for at få at se, idet den særdeles
gode orden og ethverts sirlige indretning fortjener at betragtes“ <footnote>Se om kancellibygningen Thurah, Hafiiia hodierna, s. 98. Danske Vitruv. I
60. Danske atlas II 154. Dajons regnskab for materialgården 1743 (inventar). Planer
over pladsens fordeling 1771 (kongerigets arkiv).</footnote>.

Samtidig og i umiddelbar forbindelse med
kancellibygningen var der bleven opført et særskilt hus til det ældre
kongelige arkiv, det såkaldte „gehejmearkiv“, eller som det
også kaldtes „kancelliernes ældre arkiv“ eller „originalarkivet“.

Det gamle rigsarkiv på Kalundborg var i slutningen af
det 16. århundrede bleven forenet med arkiverne i
„hvælvingen“ på Københavns slot. Det var endvidere en næsten
symbolsk handling, da kongen sent på aftenen den 20.
Oktober 1660, få dage efter arvehyldingen, med Peter Retz,
Hannibal Sehested og Kristoffer Gabel indfandt sig i rådstuen
foran slottet for at lade Erik Krag udlevere rigsrådets arkiv
og føre det over i sin egen bolig. Få år efter udnævntes
Peter Schumacher til arkivar ved det kongelige arkiv, som fra
nu af bestemtes til at modtage alle vigtige originalakter fra
kancellierne. Tyve år senere flyttedes det til kælderen under
Rosenborg, den såkaldte „hvælving på Rosenborg“, hvor det
anbragtes i 24 egeskabe, men led noget af fugtighed. På
gehejmearkivaren Fredrik Rostgårds indtrængende forestillinger
besluttede derfor kong Fredrik IV at skaffe det et eget hus,
sikret så vidt muligt både mod ild og vand, og han satte
denne beslutning i værk samtidig med eller rettere umiddelbart
før kancellibygningens opførelse.

Der fandtes dengang en åben plads på lige 20 alens bredde
mellem bibliotheket og den nordlige ende af provianthuset. Dette
havde netop på detle sted en lille udbygning, der brugtes til
bagers, og over dette førte en lukket løngang over til det før
omtalte statsrådsværelse i biblotkekbygningen. I dette
mellemrum opførtes gehejmearkivets nye bygning. Den hvælvede
stueetage indrettedes i flere rum, ligesom der her i en port
lodes plads til den nødvendige indkørsel til proviantgården og
dens havn. Første og anden sal opførtes som to store
arkivsale, hvis hvælvinger bæres af fire stenpiller, medens der
falder et rigeligt lys ind fra de tre fag vinduer til begge sider.
Denne bygning opførtes i sommeren og efteråret 1715, men
stod først fuldt færdig og udtørret i foråret 1720. Den 2.
Januar d. år resolverede kongen, at den udelukkende skulde
være bestemt til arkivets brug, og den 11. April blev
egeskabene med deres kostbare indhold af Holmens folk bårne
fra Rosenborg ind i deres nye hjem.

Imidlertid nærmede også kancelliet sig sin fuldendelse og
man tog derfor fat på at omdanne adgangen til disse
bygninger fra slottet. Som oftere omtalt fandtes provianthusets
nordlige gavl mellem kancelliet på den ene, arkivet og
bibliotheket på den anden side; løngangen fra slottet førte ind til
en stor trappegang ved gavlens vestlige ende (og fortsattes
ind igennem huset til Anna Sofies gård bag Børsen). Denne
gavl og trappegang hidrørte efter et lokalsagn fra den ældste
slotsbygning på Holmen. Det var generalbygmester Ernst's
plan at omdanne denne nordlige ende af provianthuset til
lokale for kongens partikulærkammer, det tidligere „kongens
eget kammer“; den hvælvede stue skulde da formodenlig tjene
til „penningekammer“ og første sal fremdeles afgive
gennemgang for kongen. Da denne plan imidlertid i foråret 1721
skulde bringes til udførelse, mødte den en meget energisk
indsigelse fra Rostgårds side, idet han anså det for i høj grad
misligt, at trappegangen op til arkivet og kongens løngang
skulde være tilgængelig for alle dem, der muligvis kunde have
ærende til partikulærkassen, og det lykkedes ham da også at
forhindre en sådan anvendelse af disse lokaler. Imidlertid
sattes der dog hvælvinger ind både på første og anden sal,
og gavlen omdannedes til en façade i sammenhæng med
arkivets; derved samledes denne del af provianthuset med dette
sidste i en særskilt bygning. Stuen blev imidlertid sat i
forbindelse med det tilstødende kancelliarkiv og derfra senere
(1749) afstået til gehejmearkivet; første og anden sal
omdannedes efter konseljets ophævelse til arkiv for rentekammeret
(1778) <footnote>K. Bruun, Kongl, bibl. stiftelse, s. 39 f. Fr. Rostgaard, I 218 ff. Rentek.
bestal. pr. VI 153. IX 147 XIII 88. 182. Geh. ark. årsberetninger II 220. 228. Urkunden
zur Kenntniss nord. R. I 49. Kbhvns. slots inventarieregnsk. Indenrigsmin.
bygningsjournal 1861, 17 b. Rentek. bygn. j. B 1974 (år 1792). Regnskaber over kancelli- og
gehejmearkivbygningernes opførelse med bilag osv. Sterm, Kbhvn., s. 107.</footnote>.
</chapter>

<chapter name="III. Kong Kristian VI's bygninger.">
<b>III. Kong Kristian VI's bygninger.</b>
</chapter>

<chapter name="1. Posthuset bag Børsen (nu krigsministeriets gård).">
<i>1. Posthuset bag Børsen (nu krigsministeriets gård).</i>

I kong Kristian VI's tid toges en ny betydelig bygning i
administrationens tjeneste, i hvilken den siden hin tid uafbrudt
har været, nemlig krigsministeriets gård bag Børsen.
Sammenhængen hermed var følgende.

Dengang der toges beslutning om kancelliets opførelse
(1713), ejedes nabogrunden mod syd af enkedronningen, den
nærmest følgende af kongen og den tredje af grevinde Moth
eller hendes søn med kong Kristian V, generaladmiral Ulrik
Kr. Gyldenløve. Det var stederne nr. 95—97 bag Børsen,
svarende til de nuværende ministerialbygninger:
kommunikationsbygningen (97), krigsministeriet (96) og Lerches gård (95).

Dronning Charlotte Amalie havde overladt nr. 97 til sin
reformerte hofpræst Dr. Muschulus, men senere brændte huset
og hofpræsten fik sin bolig i Stormgade overfor den store
købmand Vigand, i hvis gård den reformerte kirke fandtes <footnote>Således 1689—90: Kbhvns, dipl. III 678. Kort i krigsministeriets arkiv fra 1690
(vandledninger).</footnote>.
Grunden bag Børsen henlå derimod i mange år uden
bygninger, men som det må antages med haveanlæg til
dronningens nabogård (98), der senere beboedes af gehejmeråd
Holstein. Nr. 96 (krigsministeriets gård) havde oprindelig tilhørt
Kristoffer Gabel og ejedes senere af storkansleren, grev Fredrik
Ahlefeldt; 1689 var den ligesom nabogården brændt. Ved
kongelig resolution af 7. Novbr. 1696 fik islandsk købmand
Knud Pedersen Storm 20 års skattefrihed på det her af ham
opførte grundmurede hus; det havde foruden kælderen to etager
og var 48 alen langt og 18 alen dybt, og han agtede i den
følgende sommer hertil at føje en sidebygning på 40 alens
længde og 13 alens dybde. Det er de endnu bevarede
bygninger. Storm døde i året 1705 og nogle år efter købte
kongen stedet af toldinspektøren, kammerråd Jean Mathias
Leers. Hans skøde er udstedt den 19. Avgust 1711, men alt
året tilforn siges det i skattemandtallet at være beboet af
„grevinde Schindelen“, d. e. frøken Schindel, grevinde af
Fredriksholm, kongens daværende elskerinde, og er altså vistnok
alt i efteråret 1709, da forholdet til hende opstod, købt og
indrettet til hende; maleren Henrik Krock var i dette og de
nærmest følgende år sysselsat med at dekorere værelserne med
loftsmalerier <footnote>Riegels, Fredrik IV, II 39. 49. Skattemandtal 1710. Kbhvns. dipl. I 737. II
813. III 678. 723. 78O f. Kort i krigsmin. arkiv. Skødet af 1711, registreret i
rentekammerarkivet. Original kongl. resol. af 7. Nov. 1696 sammesteds. Danske magasin
III 147. 154.</footnote>.
Grevinden faldt imidlertid som bekendt et par år efter i
unåde, og i efteråret 1712 ægtede kongen Anna Sofie
Reventlov, der som „fyrstinde“ eller „hertuginde af Slesvig“ fik bolig
i den samme gård. Den var ved en løngang sat i forbindelse
med den bagved liggende proviantgård og derigennem med
slottet. Imidlertid blev kongen ved arv efter sin moder
ligeledes ejer af nabogården ind til kancelliet (97) og dennes
grund lagdes nu til 96, hvis smukke haveanlæg derved
udvidedes betydelig. Den 19. April 1719 tilskødede kongen
hertuginden den samlede ejendom efter et endnu bevaret
målebrev. Den strækker sig fra kancellibygningens sydlige væg
syd på i en længde af 70 1/2 alen langs gaden, 127 1/4 alen
langs proviantgården; dens dybde er i nord ca. 80, i syd ca.
130 alen. Dens sydlige grænselinje er brudt, således at
grunden er ca. 24 alen bredere bagtil end i gadelinjen <footnote>Rentekammerets resolutionsprotokol 77, fol. 1057 ff Løngangen omtales i
Harsdorfs brev til grev Moltke, 18. Febr. 1779 (dokum. til R. K. resol. 18. April 1781).
Det må være denne, som menes med efterretningen i Danske atlas II 154.</footnote>.

Et par år efter blev Anna Sofie som bekendt dronning
og opgav altså selvfølgelig sin bolig bag Børsen, dog ikke
anderledes, end at denne gård også fremdeles var
opbevaringssted for en stor del af hendes særlige ejendom. Da hun
derfor efter kongens død måtte opgive alt, hvad han i tidens løb
havde givet hende (2. December 1730), var deriblandt også
gården i København med indbo og hvad der ellers forefandtes.
Kammersekretæren, justitsråd Hoffmann anslog det guld, som
her var under hans varetægt, til en værdi af 40,000
speciesdukater og kassen til omtrent ligeså mange rigsdaler <footnote>Urkunden und Materialien zur Kenntniss nordischer Reiche, 1786 (I), 152 ff.
Der fandtes efter kongens død opslag på gårdens port med anførelse af Esaias 47,
5—11 (Rathery, Le comte de Plèlo, s. 124).</footnote>.

Den således erhvervede ejendom anvendte kong Kristian
VI på den måde, at han lod generalpostamtet og senere
forskellige andre institutioner indrette i bygningen, medens haven
blev overladt ministeren, gehejmeråd Iver Rosenkrans, som
ejede nabohuset (nr. 95; forhen Gyldenløves og admiral Gabels,
senere grev Lerches gård) og derved fik et haveanlæg, som
strakte sig fra kancellibygningen syd på til bag om
proviantgården og ned til stranden. Der fandtes her høje alleer med
grotter og lysthuse; den nuværende have ved Lerches gård er
den sidste levning af denne herlighed. Mellem
kancellibygningen og posthuset, den gamle grund nr. 97, synes der alt
dengang at have stået en staldbygning med vognskur. Navnet
Rosenkrans's have og gård holdt sig endel år efter at kongen
havde købt den, og derved er navnet senere ved en
misforståelse bleven overført på bagbygningen til posthuset, ja
endog til den langt senere forbindelsesbygning mellem dette og
kancelliet. En „Rosenkrans's gård“ har der i virkeligheden
aldrig existeret på dette sted.

Det kongelige posthus var bleven forfulgt af en temmelig
ublid skæbne. Den 14. Marts 1727 havde kongen købt den
bekendte overpostkontrolør Kr. Erlunds hus på Købmagergade,
og heri ladet indrette et generalpostamt tilligemed expeditionen
af såvel ridende som agende poster; det var daværende
matrikulnummer 13 i Købmagerkvarter, skråt overfor den
nuværende postgård. Erlund havde alt 1713 haft koncession på
her at holde posthus, antage postskrivere, forskrive aviser osv.
Men allerede året efter (1728) brændte hele dette kvarter, og
postamtet måtte leje grev Danneskjolds gård på Kongens
nytorv (nu Thotts palæ), medens nogen tid efter grev Reventlov
fik grunden på Købmagergade foræret til derpå i forening med
sin nabogrund (nr. 14) at opføre et stort treetages hus <footnote>Generalpostamtets kongelige resolutioner. Forordning af 15. Oktbr. 1727.
Bojer, Friedr. IV, II 200. 205. Kongl. resol. af 17. Jan. 1730, gennem R. K.
Københavns skattelister 1713—14, 1720. Riegels, Fredrik IV, II 90. 92. Bussæus, s. 247. P.
M. Stolpe, Dagspressen IV 40 ff.</footnote>. Der
var samtidig fattet plan til opførelsen af et andet posthus.

Der blev efter branden pålagt landet en almindelig
„brandstyr“, hvis udbytte anvendtes til stadens genopførelse. Den
19. Maj 1730 stadfæstede kong Fredrik IV en kontrakt med
overlandbygmester J. Korn. Krieger om for en sum af godt
6500 rdlr., der skulde udredes af denne skat, på Slotsholmen
at opføre et nyt posthus med rum til generalpostamtet.
Grunden til dette hus købtes omtrent lige for Højbro; der stod to
ejendomme, nr. 104 og 105 i Strandkvarter, yderst i de
husrækker, som dengang strakte sig langs kanalen på Slotsholmen,
overfor Gammelstrand. Kong Fredrik III havde solgt dem fra
slottet under stadens belejring; den ene, som kaldtes „den
gamle hønsehave“, til køkkenskriver Hans Olufsen, den anden
til tøjmesteren Peder Kalthof; de købtes nu tilbage for
henholdsvis 2600 rdlr. og 4000 slettedlr.

Det nye posthus skulde være 44 alen langt og 14 alen
dybt, have 3 etager og kælder, samt en stald bagved, 56 alen
i omkreds. Arbejderne begyndte strax og fremmedes så hurtig,
at de 2/3 af overslagssummen kom til anvendelse endnu i
året 1730.

Men imidlertid fandt tronskiftet sted og kong Kristian VI
kom i besiddelse af den store gård bag Børsen. Han lod da
lejemålet på Danneskjolds gård til posthus opsige, og påske
flyttedag 1731 flyttede generalpostamtet med sine ridende og
agende poster ind i enkedronningens forhenværende gård, der
afleveredes af justitsråd Hoffmann. Bygningen af det
påbegyndte hus ved Højbro fortsattes uden synderlig kraft; endnu
året efter bestilte bygmesteren vel en sten med kongens
navnetræk osv. til at sætte over porten, men den blev liggende
ubrugt og huset henstod uden anvendelse, indtil det tilligemed
hele rækken forsvandt i anledning af den store slotsbygning <footnote>Simon Paulis brandstyrsregnskab, udgiften 1730, s. 92, bilag nr. 579 ff.,
antegnelse nr. 34 og bilag 17. 1733 nr. 7, antegnelser nr. 1, 2. Kbhvns. dipl. II 813. III
484. 678. 494. Generalpostamtets forestillingsprotokol 1731, 18. Maj, 1. Juni.</footnote>.

Gården nr. 96 bag Børsen vedblev altså at være
posthus, og således stod det til året 1780, da den nuværende
postgård indrettedes til dette brug.

I December 1735 oprettede kong Kristian VI dernæst et
„general-landets-økonomi- og kommerce-kollegium“ og det
bestemtes, at dette skulde have lokale i posthuset, altså
ligeoverfor Børsen, hvor kort efter den omtrent samtidig
indrettede bank og generalmagasinet blev anbragte. Der foretoges
i den anledning forbedringer ved bygningen, som i den
følgende sommer betaltes med 550 rdlr.

Strax i vinterens begyndelse viste der sig imidlertid fare
for, at sidebygningen, i hvilken kommercekollegiet holdt sine
møder, kunde falde ned, og det blev nødvendigt strax at
afstive den så godt det lod sig gøre. Da dette imidlertid ikke
beroligede det høje kollegium, flyttede det i det følgende forår
til den få måneder i forvejen af toldkæmmerer, major Falk
Fursman købte gård, nr. 92 bag Børsen, ved siden af sukkerhuset
(nr. 91). Den ældre gård underkastedes derpå en
gennemgribende reparation, til hvilken der ved kongelig resolution af
7. Septbr. 1737 bevilgedes 1141 rdlr. 16 sk. Der opførtes
et midlertidigt plankeværk mellem bygningerne og haven, for
at konservere denne, medens bygningsarbejderne stod på. I
Juli måned 1738 flyttede kommereekollegiet tilbage til sin
oprindelige lejlighed.

Samme år tillod kongen, at der i posthuset indrettedes
et maler- og tegneakademi, oprindelsen til det nuværende
akademi for de skønne konster. Da pladsen imidlertid få år
efter aldeles optoges af andre institutioner, flyttedes dets
skolelokaler til et privathus ved Gammelstrand (nr. 11), medens
dog „akademiet“ officielt beholdt bolig her, indtil det i
sommeren 1748 tilligemed (en del af) tegneskolen flyttedes til en
sal i den vestlige af de to bygningsfirkanter nord for
Kristiansborgs stalde, af hvilke den østlige endnu er bevaret som
Thorvaldsens musæum (se s. 347). Stuen optoges her af forskellige
stalde; den pågældende sal, som fandtes i bygningens vestlige
ende, ned imod Stormbro, havde før tronskiftet (1746) været
den daværende kronprinses rustkammer, ligesom stalden
dengang havde været benyttet af ham. Efter at have besteget
tronen lod Fredrik V selvfølgelig sin våbensamling bringe over
i det kongelige rustkammer, det senere hoftheater, medens
stalden overlodes enkedronningen o. a. I det følgende år
indrettedes endvidere en sal i bygningsfirkantens modsatte ende
(der hvor nu forhallen til Thorvaldsens musæum findes) til
„tegnestue for ungdommen“, og i foråret 1750 lagdes hertil
en anden, hjørnesalen ud til Gammelstrand, ved siden af
„akademisalen“. I efteråret 1753 flyttedes det hele derpå
som bekendt til Charlottenborg <footnote>Københavns renteskriverkontors missivebøger 1736—7, s. 416. 526. 498. 530.
534. 595 f. 1738, s. 191. Kongl. resol. gennem R. K. af 7. April 1737; gennem K. K.
af 20. Maj 1737. Dokumenter ved Kbhvns. kontors resolutioner nr. 273. 285. Danske
atlas II 153. Jens Møller, Mnemosyne, III 107. Meier, Wiedewelt, s. 11. Thurah,
Hafnia hodierna, s. 100 f. N. Dajons materialregnsk. 1738, nr. 3—5. Kristiansborgs
staldbygningers inventarieregnsk. og tegneakademiets regnsk. sammenholdte med
Danske Vitruv., tab. X.</footnote>.

I året 1741 foregik der en forandring med
generalkommissariatshuset ved Holmens kirke. De gamle pakhuse på
Gammelholrn ombyttedes ved denne tid med den nye store
magasinbygning langs Holmens kanal, som stod temmelig
uforandret indtil vor tid. I dens midte opførtes der en høj
pavillon med spir og Neptun-støtte, bestemt til Holmens og
søetatens arkiv i den hvælvede stue, mekaniske og mathematiske
instrumenter på første sal og skibsmodeller på anden sal.
Disse sidste udskiltes ved denne lejlighed (1745) fra
konstkammerets samlinger. Denne pavillon var 23 alen lang, 35
alen bred og henved 25 alen høj til taget. Admiralitetets
arkiv fortrængte i tidens løb de forskellige instrumenter fra
første sal, medens anden sal til det sidste vedblev at være
modelkammer. Stuen er endnu bevaret; pavillonen er nemlig
studenterforeningens nuværende ejendom.

Ved denne ombygning mistede søetatens
generalkommissariat sit lokale og flyttedes derfor „indtil videre“, som det
hed, over til admiralitetet. Dette nødvendiggjorde atter
landetatskommissariatets flytning, og der skaffedes da plads til
dette i posthuset. Fra den tid af vedblev admiralitetet og
søetatens kommissariat i virkeligheden at være samlede i
samme hus og snart tillige under fælles styrelse <footnote>Thurah, Danske Vitruv., I 211 f. Danske atlas II 150 f. Garde, Dansk norske
sømasrt, III 336. IV 115. 117. 120 f. S. Sterm, Beskr. over Kbhvn., s. 409.</footnote>.

I April måned 1740 var Iver Rosenkrans bleven afskediget
af statstjenesten og rimeligvis kort efter købte kongen hans
gård bag Børsen. Den ombyggedes nogen tid efter og
indrettedes sidst på året 1742 til bolig for prinsen (senere
hertug) af Würtemberg-Oels, der var generalmajor og chef for
livgarden og først et års tid havde boet i marskalsgården
(nuværende postgård) på Købmagergade. Den kaldtes derefter
det „würtembergske palæ“, men solgtes efter kongens død og
hertugens bortgang af dansk tjeneste til grev Lerche, general
og overkrigssekretær, og knyttedes af ham til grevskabet
Lerchenborg, medens den dog, som det synes, senere jævnlig
var udlejet.

Ved erhvervelsen af den Rosenkrans'ske gård og have fik
kongen friere hænder til benyttelsen af det hele terræn syd
lor kancelliet. Allerede et par måneder efter lagdes et stykke
af haven til den kongelige vedhave, nemlig stykket lige syd
for proviantgården <footnote>Kongelig resol. i rentekammerets kbhvn. kontor 1740, 20. Juni, nr. 385.
Mnemosyne I 407. 410. Danske Vitruv. I 89. Danske atlas II 153. Hist. tidsskrift, 3.
række, IV 181. Vaupell, Dansk-norske hær, II 594. Kbhvns. kontors kopibog 1741, 534.
Kristiansborg møbleringsregnskab 1736—48, bilag B a 279. F c 305. S. 302. Z b,
320. 342.</footnote>, og i det følgende år skredes der til
byggearbejder, som afskar den nordligste del af haven fra det øvrige.

Allerede den 30. Januar 1741 reskriberede kongen til
generalpostdirektøren, at han skulde konferere med bygmesteren,
oberstløjtnant Thurah, om „den nye indretning“ af postamtets
indre fløj, og ud på foråret påbegyndtes omfattende arbejder,
som førte til, at forhuset indrettedes til landetatens
generalkommissariat, medens sidefløjen førtes helt over til
proviantgården og overlodes til postamtet og kommercekollegiet. Den
nye bygning havde selvfølgelig samme dybde som den ældre
(13 1/2 alen), men en længde af 46 alen; den var uden kælder,
i to etager. Postamtet optog fra nu af så godt som hele
kælderen i for- og sidehuset, hele sidehusets stue og godt
halvdelen af første sal. Kommercekollegiet fik første sal i den
nye fløj. Kommissariatets brændedeputat forøgedes efter denne
omflytning fra huset ved Holmens kirke fra 56 til 80 favne
(10 ovne for 7), medens samtidig kommercekollegiet fik 40,
kancellierne henholdsvis 42, 52 og 36, konseljet 58 og
rentekammeret 132 favne <footnote>Gen. postamtets resolutions- og korrespondanceprotokol 1741, 560.
Zahlkammerets udgiftsregnskab 1741, militæretaten s. 305—12. Civiletat, nr. 1427. 1438 f. 1457.
1461. 1558 ff. 1632. 1654. 1662. 1674. 1685 ff. 1710. Kongl. resol. g. R. K. 1741, 21. Avg.
Dok. ved Kbhvns, kontor nr. 413. N. Dajons materialregnsk. 1741, nr. 15. Plan over
bygningerne ved R. K. kongl. resol. af 23. Avgust 1781 (nr. 192).</footnote>.

Sidefløjen vedblev imidlertid at være gårdens svage punkt;
den måtte 14 år efter igen underkastes en hovedreparation,
hvorved bindingsværket helt udtoges og erstattedes af en
grundmur. Udgifterne ved disse reparationer løb op til over 7000 rdlr. <footnote>Kongl. resolutioner g. R. K. 1755, 18. Juni, 2. December; 1757, 13. Juni.</footnote>.

Ved denne fløjs fortsættelse over til provianthuset blev
deri inderste del af haven afskåren fra det øvrige; dens høje
træer, som mørknede i postkontorerne, blev året efter fældede,
grotter og lysthuse sløjfede. Derefter indrettedes grunden,
som iøvrigt stadig henlå ubebygget, til staldgård for
staldmesteren, vognskurene flyttedes hertil fra Rosenborg; stedet
gik fra nu af under navnet „kongens staldgård“ <footnote>Kgl. resol. g. R. K. 1742, 22. og 29. Oktbr.; 1751, 13. April. Slotsstaldenes
inventar 1745, s. 71: Staldmester Brokkenhus's stald, borgestue og vognskur imellem
kancelliet og posthuset.</footnote>.
</chapter>

<chapter name="2. Kristiansborg og Vajsenhuset.">
<i>2. Kristiansborg og Vajsenhuset.</i>
I årene 1725—27 havde kong Fredrik IV foretaget store
og kostbare forandringer ved Københavns slot, uden dog at
opnå at få en til de forandrede tidsforhold svarende
kongebolig; han søgte selv en undskyldning i den betragtning, at
han havde „villet beholde noget af den gamle rede. i hvilken
han selv og hans forfædre var opklækkede“. Hans efterfølger
Kristian VI var af en anden mening og hans lyst til at bygge
fik en antagelig grund i den omstændighed, at grunden under
det gamle slot viste sig for svag til at bære den meget
forøgede vægt af de høje bygninger. Allerede 1731 begyndte
derfor nedbrydningen af det, og i det følgende år fæstedes
grunden til den nye bygning ved talrige nedrammede pæle.
Allerede den 26. November 1740 kunde kongen holde sit
højtidelige indtog. Efterhånden som den indre indretning skred
frem, flyttede så også de institutioner, som forhen havde haft
plads på slottet, ind på Kristiansborg <footnote>Danske atlas II 96 ff.</footnote>.

Højesteret havde denne gang haft sit midlertidige
opholdssted på stadens rådhus i de 32 mænds forsamlingssal, medens
den under den tidligere ombygning (1725—27) havde boet i
det nedlagte ridderlige akademis gård på Nytorv, det nuværende
rådhus. På Kristiansborg indrettedes den i den sydlige fløj, i
kongens etage, altså der, hvor nu riddersalen findes. Denne
havde i det oprindelige slot sin plads ud imod ridebanen,
under slotstårnet, der hvor den store bygningsmasse nu
afbrydes af kolonaden. Salens største prydelse var et prægtigt
loftsmaleri af Italieneren Miani, forestillende lasternes og
uretfærdighedens flugt for Guds åsyn <footnote>Danske Vitruv. I 38. 86. D. atlas II 101. Danske samlinger II 347. Hojer,
Fr. IV, II 188 f. Sml. slotsinventarierne i kongerigets arkiv. Jonge, Kbhvn., s. 501.</footnote>.

I samme etage fandtes der også et „konsejlgemak“, ud
til slotspladsen. Det er ikke overleveret, hvorledes dette brugtes;
men det må sikkert antages, at kongerne stadig har forbeholdt
sig at have en rådssal i deres eget hus, samtidig med at de
iøvrigt mødte i kancelliet for at deltage i administrationens
daglige afgørelser. Således havde Kristian V sit
statsrådsværelse i bibliotheket, medens „rådstuen“ var „foran slottet“
osv. Med Struensees ministerium ophørte nu vel den skik, at
kongerne mødte i kancellibygningens konferensstue, men det
er ikke rigtigt, når man tillige har villet henføre et
konsejlsværelses indretning på slottet til tiden efter hans fald <footnote>Inventarierne. Jonge, Kbhvn., s. 506 f.</footnote>.
I „damernes etage“, d. e. slottets stue, indrettedes der
lokaler, til de kongelige kasser, som i mange år havde haft
deres plads på Københavns slot, men efter dets nedbrydelse
havde været anbragte i kancelliets kælder. Zahlkammeret fik
anvist 3 værelser og en pengekælder; det var i selve slottet,
men lige ved den nye løngang fra Kristiansborg over til
gehejmearkivet; gennemkørselen herigennem kaldtes senere
zahlkammerporten. Ved siden heraf indrettedes partikulærkammeret,
d. e. det tidligere „kongens eget kammer“, med sin
pengekælder ved siden af den anden. Umiddelbart op til dette
fandtes hofrettens og borgrettens værelser. Derefter kom
overhofmarskallens lejlighed, indtil hovedporten, svarende til den
nuværende landstingssal <footnote>Inventarierne. Dajon, materialregnskab 1731, nr. 30.</footnote>.

Vajsenhuset var oprettet af kong Fredrik IV ved en
fundation af 21. Juli 1727. Det stilledes under missionskollegiets
bestyrelse og fik som gave overdraget det af Kristian V
oprettede såkaldte ridderlige akademi, på den grund, hvor nu
rådhuset ligger. Denne bygning brændte imidlertid det
følgende år og Kristian VI genopbyggede den i en ny stil og
efter en stor målestok (173—34). Den var 108 alen lang
ud til Nytorv og opført i firkant med en åben gård i midten.

På dette sted fik to særlig kirkelige kollegier deres sæde.
Det ene var missionskollegiet, oprettet 1711 til støtte for den
da påbegyndte mission i Indien. Ved dertil at få tilsynet med
det store vajsenhus og dets privilegium på at udgive Skriften
og visse gudelige bøger nåede dets forretninger et sådant
omfang, at det trængte til et eget lokale, som det da ganske
naturlig fik i denne gård. På samme måde installeredes det
den 1. Oktober 1737 oprettede
general-kirke-inspektions-kollegium, som bestod i 54 år, til 28. Oktbr. 1791, i vajsenhuset,
hvor dets to sekretærer tilmed fik anvist fast bolig <footnote>Danske atlas II 114. Jonge, Kbhvn., s 97. Materialien zur Statistik der
dänischen Staaten, I 384.</footnote>.
</chapter>
<chapter name="IV. Omflytninger og udvidelser indtil de store ildebrande 1794-95.">
<b>IV. Omflytninger og udvidelser indtil de store
ildebrande 1794-95.</b>
</chapter>

<chapter name="1. 1762—72.">
<i>1. 1762—72.</i>

Den tidligere løngang fra Københavns slot over til
proviantgården var bleven afløst af en hel slotsfløj til
Kristiansborg, bestående ikke blot som nu af kælder, stue og mezzanin,
men også af en etage svarende til slottets kongeetage. Af
stueetagens værelser var alt forhen de to, som fandtes syd for
gennemkørselen, optagne af højesterets justitskontor. Nu
disponeredes der også over de tre på nordsiden til den under 2.
December 1762 oprettede overskattedirektion, hvis opgave det
var ved hjælp af en almindelig extraskat at forrente og
afbetale den ved krigsrustningerne foranledigede statsgæld. I
kælderen indrettedes der et extraskattekontor. Senere flyttedes
det op i stuen og fortrængte justitskontoret fra sin
hidtilværende plads.

Samtidig med at administrationen således bemægtigede
sig løngangens stue, indrettedes der et billedgalleri i dens
kongeetage. Kong Fredrik V havde efter grev A. G. Moltkes
tilskyndelse ved konsthandleren Gerhard Morell ladet flere
hundrede malerier opkøbe i Holland og Nederlandene, uden at der
kunde findes en passende plads til dem enten på slottet eller i
konstkammerets galleri, som alt i forvejen var overfyldt.
Gerhard Morell, som i April 1759 var bleven adjungeret
konstkammerforvalteren J. S. Wahl og senere (1765) fulgte ham i
embedet, anstillede da en omhyggelig undersøgelse af den hele
masse og gjorde et udvalg af de bedste stykker i alle
retninger. Disse stykker, ialt 60 af meget forskellig størrelse,
ophængtes derpå i løngangens kongeetage, den vej, kongen
daglig færdedes fra slottet til kancelliet og bibliotheket. Hele
længdevæggen og begge endevæggene bedækkedes på denne
måde med malerier. Det hele galleri var 130 fod langt, 36
fod bredt og 15 fod højt. Den samtidige „Danske atlas“
udtaler den mening, at det „bliver i sin art et af de skønneste,
som nogensteds findes“. I Januar måned 1767 tilendebragte
Morell sin „Catalogus des neuen Bildersaales“, eller som den
også kaldes „Beurtheilendes Verzeichniss aller in der neuen
Gallerie befindlichen kostbaren Malereien“, med plan over
ophængningen <footnote>Danske atlas II 155. Genealogisk arkiv s. 296 f. Morells katalog i
kongerigets arkiv.</footnote>.

I de samme år foregik der en omflytning i
kancellibygningen og posthuset, som fuldendte krigsdepartementernes
indretning i dette sidste.

Ligesom flådens øverste styrelse havde været delt mellem
et admiralitet og et generalkommissariat, således var
landhæren og fæstningerne underlagte dels et krigskancelli og dels
et generalkommissariat. De to institutioner svarede
henholdsvis for flåden og hæren på det nærmeste til, hvad kancelliet
og rentekammeret var for landets civile bestyrelse.

I løbet af forrige århundrede blev denne adskillelse dog
efterhånden mere og mere opgivet; vel indtrådte der gentagne
gange igen en adskillelse, efterat foreningen havde fundet sted,
men efterhånden kom man dog til ro i denne.

Der oprettedes således under 28. Oktbr. 1763 et
„generalkrigsdirektorium“, med ophævelse af det hidtilværende
krigskancelli og det sideordnede generalkommissariat. I den herom
udfærdigede „Fundamental-Einrichtung“ hedder det til
slutningen: „Damit man endlich alles zusammen an einem Orte und
nicht nöthig habe, die Sache in zwei verschiedenen Gebäuden
aus einander zu suchen, welches viele Unordnungen verursachen
muss, so wird man dahin bedacht sein alles von der Canzelei
wegzubringen und im Haus des General-Kriegs-Direktorii zu
etabliren“.

Denne tanke udførtes dog ikke lige strax. Først da
krigsdirektoriet den 28. Oktbr. 1767 var blevet til et
„generalitets- og kommissariatskollegium“ (svarende til „admiralitets-
og kommissariatskollegium“ i gården ved Holmens kirke) og
kort efter, den 15. Februar 1768, kommercekollegiet var bleven
forenet med det i året 1760 af rentekammeret udskilte
generaltoldkammer, foretoges der et mageskifte mellem de to
kollegiers lokaler. Det forhenværende krigskancelli, nu
depeschekontor i det kombinerede kollegium, flyttedes til posthusets
sidebygning, og kommercekollegiet kom ind i kancellibygningens
hovedfløj mellem kancellierne og kammerkollegierne <footnote>Urkunden und Malerialien zur Kenntniss nordischer Reiche (1786), I 306.
Vaupell, Dansk-norske hær, II 40. Civil-materialskriver-regnskab 1763 ff. 1768, nr. 27.</footnote>.
Fordelingen af lokalerne i det såkaldte posthus var derefter følgende:

Generalitetskollegiet optog hele forhuset, således at
kommissariatets arkiv tilligemed 2. og 4. departement fandtes i
stuen, kollegiets forsamlingssal med 1. og 3. departement på
1. sal, et reservearkiv tilligemed bogholderkontoret for
krigshospitalskassen på 2. sal, en kvist på 4 værelser. Endvidere
fandtes i sidebygningens vestlige (nye) del krigshospitalskassen
i stuen, depeschekontoret og arkivkontoret på 1. sal. Det
ældre arkiv i kancellibygningen bevaredes fremdeles for
kollegiet, ligesom det endnu den dag idag uforandret tilhører
krigsministeriet.

Sidehusets ældre østlige del optoges derimod udelukkende
af generalpostamtet, der havde sine expeditionslokaler i stuen,
kollegieværelset på 1. sal og forskellige rum i kælderen og på
kvisten, såvel som i den vestlige halvdels stue <footnote>Se plan over bygningen 1781 (eller tidligere) ved Kbhvns, kontors kongl.
resolutioner 1781, 192.</footnote>.

Kort efter omflytningen 1768 indtraf de forandringer, som
knyttede sig til Struensees kortvarige ministerium. Den store
omdannelse af kollegiernes indre orden vedkommer os ikke
her, da den kun forårsagede forbigående omvæltninger indenfor
kancelliets mure; derimod blev det af varig betydning, at han
ophævede det gehejme konsejl som et formentligt bånd på
kongens enevælde (December 1770). Konseljet oprettedes
nemlig ikke mere i sin tidligere skikkelse, og kongens
umiddelbare deltagelse i styrelsens enkeltheder antog derved for
fremtiden andre former.

Den af konseljet hidtil benyttede lejlighed i
kancellibygningen optoges derpå af den, dagen efter udstedelsen af den
„kongelige akt“ den 28. Decbr. 1770 udnævnte „konferens“,
bestående af 6 af statens højeste embedsmænd, og det få dage
efter, den 3. Januar 1771 af det tyske kancelli udskilte
„departement for de udenlandske affærer“. Konferensen afløstes
et halvt års tid efter af det den 29. Maj 1771 oprettede
finanskollegium. Det var Struensees tanke, at disse to institutioner
skulde forene den højeste avtoritet i statens anliggender udad
og indad til, kun undergivne kongens frie og absolute kontrol
i kabinettet. Kancellierne måtte overgive en hel række af
deres forretninger til finanskollegiet, og de to kamre, rente-
og generaltoldkammeret, deltes tilsammen i tre efter statens
dele: et dansk, et norsk og et tysk kammer, alle tre
fuldstændig underordnede finanskollegiet, uden ret til umiddelbar
henvendelse til kongen. Denne opfattelse af administrationens
nye grundordning fik sit ydre udtryk i dette kollegiums
installering i gehejmekonseljets hidtilværende lokale <footnote>Meddelelser fra rentekammerarkivet 1873—76, s. 74 ff. Urkunden osv. I 529
ff. Plan over kancellibygningen 1771, i kongerigets arkiv.</footnote>. Som bekendt
har finanskollegiets forskellige efterfølgere indtil vor tid bevaret
disse lokaler gennem alle omskiftelser, medens
udenrigsministeriet ved statsforaridringen 1848—49 opgav sin gamle plads
i kancellibygningen.

En anden institution, som fra Struensees tid overlevede
de senere omvæltninger, var „Københavns hof- og stadsret“.
Den oprettedes under 15. Juni 1771 og afløste en række ældre
domstole, hvis jurisdiktionsforhold tildels var aldeles forældede.
På stadens rådhus holdtes der selvfølgelig fra tidligere tid
byting; det var delt i en tingsret og en politiret; den første
holdtes i stuen, den anden på første sal. Begge gik op i den
nye domstol, som derefter fik navnet stadsret. Navnet hofret
hidrørte fra de to domstole på slottet: hofretten og borgretten.
Endvidere ophævedes fra nu af kammerretten, som havde været
holdt af rentekammeret og pådømte dels regnskabsbetjentenes
sager, dels spørgsmål om kongelige oppebørsler. Endelig
tamperretten, der holdtes på universitetet af stiftamtmanden og
konsistorium og afgjorde ægteskabssager <footnote>Danske atlas II 115. Meddelelser fra rentekammerarkivet 1873—76, s 11. 87.
H. Matzen, Kbhvns. universitets retshistorie, I 226 f.</footnote>.

Hof- og Stadsretten holdtes første gang den 15. Juli 1771
i de 32 mænds sal på rådhuset. Da man derefter så sig om
efter en varig bolig, indstillede justitiarius i retten F. Horn
på opfordring, at v. d. Lühes gård på Købmagergade
(postgården), som kunde fås til købs, vilde egne sig fortrinlig til
det nævnte brug; der udkrævedes i alt mindst 26 værelser.
Bekosteligheden herved skræmmede dog kabinettet tilbage og
der udgik ordre til hofintendanten at skaffe plads i en af de
kongelige bygninger. Dette førte til, at retten måtte flytte til
Prinsens palæ i Kalleboderne, hvor der fandtes 6 værelser til
rådighed. Således stod det hen til efter Struensees fald.

Ud på foråret (1772) klagede justitiarius over den aldeles
utilstrækkelige plads, og v. d. Lühes gård blev igen bragt i
forslag. Samtidig kom der imidlertid andre tilbud, og den 15.
Oktbr. 1772 resolverede kongen gennem finanskollegiet, at
retten selv skulde købe sig en gård og lade den indrette for
ialt indtil 16,000 rdlr. (51,200 kroner). Derefter erhvervedes
gården nr. 35 i Østerkvarter, på Østergade (efterslægtens gård).
Skødet udstedtes den 10. Decbr. 1773; købesummen var
14,000 rdlr.

Denne gård havde 1661 tilhørt Nils Trolle og var
derefter bleven købt af rentemesteren Henrik Møller, som ejede
nabogården. Senere havde den tilhørt etatsråd Jens Harbo
(1684), krigs- og admiralitetsråd; 1739 tilskødedes den
vinhandleren M. Toyon og 1747 udstedtes der et privilegium på
den at være vinhus og herberge. Ti år efter fik S. K. Lyche
skøde på den og fra ham kom den til hans efterfølger i
ægteskab, kaptejnløjtnant i Søetaten Rasmus Arendrup, som igen
solgte den på grund af sin forflyttelse til Ålborg og fandt en
køber i hof- og Stadsretten <footnote>Jonge, Kbhvn., s. 108. Pakke om hof- og Stadsrettens gård i finanskollegiets
arkiv. Skødet i rentekammerarkivet. Kbhvns, dipl. I 756. II 832. III 720 (gården
var forhen Købmagerkvarter 36).</footnote>.
</chapter>

<chapter name="2. 1780—84.">
<i>2. 1780—84.</i>

I årene 1773—79 foretoges der ingen forandringer i de
bestående forhold, uden for så vidt som Kristiansborg
yderligere toges i beslag for administrationen. Allerede i 1742
havde den da oprettede bygningskommission, som overtog
generalbygmesterens hidtilværende forretninger, fået plads på
slottet; den afløstes 1771 af en „overbygningsdirektør“, som
fik et værelse i stuen (damernes etage). Da der i Januar 1773
oprettedes, et „bjergværksdirektorium“ for de norske
bjergværkssager, indrettedes det i 2 værelser i slottets nederste
mezzanin, og ved siden af det fik den almindelige enkekasse
et bogholderkontor. I året 1777 flyttede som alt forhen
omtalt extraskattekontoret fra løngangens kælder op i stuen, syd
for porten, og højesterets justitskontor fik plads ved siden af
rettens andre lokaler i kongeetagen. Endelig oprettedes der
1778 en generalvejkommission og en kvægsygekommission,
og også de fik begge deres plads på slottet, i nederste
mezzanin <footnote>Slottets inventarieregnskab for de pågældende år (R. K. arkivet). Jonge,
Kbhvn., s. 499. 500. 533.</footnote>.

Imidlertid var pladsen også bleven for trang for de gamle
kollegier, såvel som for det store kongelige bibliothek, medens
hoffet begyndte at generes af det overhåndtagende forbrug af
værelser på slottet. Man nødtes altså til at gribe til mere
alvorlige midler for at få de bestandig voxende krav
tilfredsstillede.

Den 8. Februar 1779 købte kongen den forhen omtalte
v. d. Lühes gård på Købmagergade for at lade den indrette
til posthus. Den betaltes med 24,000 rdlr. Gården havde
forhen tilhørt storkansleren grev Griffenfeldt og var senere
bleven brugt til marskalsgård. Generalpostamtet flyttede ind
i den den 31. Marts 1780, og tre uger efter afleverede det
sine lokaler i gården bag Børsen. Mærkelig nok henstod disse
ubenyttede i halvandet år, da så bjergværksdirektoriet,
enkekassen og kvægsygekommissionen flyttede ind i dem fra deres
rum på slottet, efterat hofmarskallatet under 21. Juli 1781
havde forlangt dem fjernede, før hoffet kom til byen fra
Fredensborg.

Samtidig med købet af et nyt posthus fremsattes den
plan, ved hjælp af en løngang at forbinde det gamle med
kancellibygningen. Harsdorf indleverede alt i den følgende
måned et dobbelt overslag; et på en løngang med underkørsel
og bibeholdelse af stalde og vognskure på grunden (471 rdl.),
et andet på en hel bygning, som kunde bære forbindelsen
(2847 rdlr.). Da man stadig trængte til mere plads, sejrede
den sidste plan, og under 18. April 1781 blev der givet
rentekammeret kongelig resolution på et forslag om at flytte de
kongelige stalde og vognskure fra pladsen mellem kancelliet
og generalitetets gård — den gamle grund nr. 97 bag Børsen
— og derpå at opføre en ny bygning. Således byggedes i
den følgende sommer den såkaldte kommunikationsbygning,
eller som den også ved en misforståelse allerede dengang
nævntes: Rosenkrans's gård. Det var ikke let at gøre pladsen
ryddelig. Vognremisserne og staldene måtte flyttes til prins
Jørgens ridebane ved staldmestergården, og her måtte der
atter skaffes plads ved at bortflytte et billedhuggerværksted
(Grundts) til Fredriks kirkeplads. Bekostningen herved løb op
til over 2400 rdlr.

Selve forbindelsesbygningen mellem kancelliet og
generalitetet kom til at bestå af kælder og to etager; den nederste
fik en port, og det var fra først af påtænkt, at der her skulde
indrettes en stald. Husets længde var ialt kun 24, dybden
14 alen, så der kun kunde indrettes en række kontorer ud til
gaden med en bagved liggende gang. Denne sattes til den
ene side i forbindelse med kancelliets lange gang, som ved
denne lejlighed mistede sit ene fag vinduer, til den anden side
gennem generalitetets gavl med gangen i dettes sidefløj, medens
forhusets gang og trappe ved en mur fraskiltes dette
forbindelsespunkt. Bygningen opførtes under tilsyn af Harsdorf
og kostede ialt 4655 rdlr. Hertil kom strax efter indretningen
af et arkiv på loftet, som bortliciteredes for 500 rdlr.

Hele det nye hus blev ved kongelig resolution af 23.
Avgust 1781 overdraget til kommercekollegiet, som efter
kollegiernes omdannelse 1773 havde fået sine lokaler anvist i det
forrige gehejmekonsejl, ved siden af det stærkt reducerede
finanskollegium. Efterat det nu havde fraflyttet disse, opnåede
finanskollegiet at fa sine anvisnings- og bogholderkontorer, som
det alt 1771 havde fået af rentekammeret, samlede ved siden
af kollegiets samlingsstue og sekretariat <footnote>Rentekam.: kongl. resol. 1781, 18. April og 23. Avgust (Kbhvns, kontor nr. 54.
192). 1783, 10. og 24. Febr. Jonge, Kbhvn., s. 433.</footnote>.

Neppe var indretningen af forbindelsesbygningen
tilendebragt, før der også gjordes forslag til opførelsen af en ny
etage på det tidligere posthus's østlige (ældre) halvdel til
rentekammerkontorer. Det tiltrådtes ved kongelig resolution af 10.
Juli 1783, idet der bevilgedes 3621 rdlr. til dets udførelse.
Der opnåedes herved en tilvæxt af 5 værelser, af hvilke der
dog foreløbig kun var brug for de to; den hele etage var 40 3/4
alen lang og 13 1/2 alen dyb.

Samme dag som kongen tiltrådte planen til en
forbindelsesbygning, den 18. April 1781, approberedes også planen til en
udvidelse af bibliothekbygningen.

Denne havde endnu hele sin gamle anvendelse: i stuen
var der tøjhus, på første sal bogsamling, på anden
konstkammer. Dette sidste var til forskellige tider bleven tyndet ud,
så dets sale i forening med loftsrummet endnu var nogenlunde
tilstrækkelige til hvad der blev tilbage. 1745 var modellerne,
som vi har set, bragte ud i den nye pavillon på Holmen.
1748 var de danske „og gothiske“ mønter bleven udskilte og
bragte ind i danske kancellis arkiv, hvor justitsråd
Hjelmstjerne vilde optage en katalog over dem, som så
videnskabernes selskab skulde udgive. Endelig var en stor del af
malerierne afgivne til det nye galleri i løngangen.

Nu fattede Guldberg den plan at danne et mønt- og
medaljekabinet på Rosenborg, både af de nordiske og fremmede
mønter, og det overdroges til Wiedewelt at indrette et
passende lokale til det, medens samtidig Georg Zoega sendtes
udenlands for at forberede sig til at overtage dets bestyrelse.
Først i efteråret 1784 blev den nye lejlighed, bestående af to
værelser, færdig; men Zoega havde samtidig opgivet at vende
tilbage til sit fædreland, og først da Ramus ved århundredets
udgang fik ansættelse ved kabinettet, kom det til sin ret som
historisk og videnskabelig samling <footnote>K. Molbech, Videnskabernes selskabs historie, s. 23 Genealogisk arkiv s. 297.
Konstkammerinventar af 1775, s. 1. 16. 273 (kongerigets arkiv). A. D. Jørgensen, Georg
Zoega, s. 65. 84. 179 (med kildeangivelserne).</footnote>.

Bibliothekbygningens udvidelse fandt selvfølgelig sted imod
vest, ned imod tøjhuset. Der var her et mellemrum mellem
de to store bygninger på 33 1/2 alen; en løngang med
underkørsel, hvilende på pæle, forbandt tøjhusets loft med en
bindingsværks bygning, som på dette sted lå op imod bibliotheket.
Ved kongl. resolution af 15. April 1738 var der bevilget 479
rdlr. til at forny denne løngangsbygning, som forneden var 21,
foroven 28 alen lang <footnote>Dokumenter og tegning ved Kbhvns. kontor 1738, nr. 328.</footnote>. Den yderligere forbindelse med slottet
var samtidig gjort nærmere ved opførelsen af løngangen over
de høje portbuer mellem kavallergården på den ene, ridebanen
og Tøjhusgade på den anden side. Et fag vinduer var
derved bleven lukket i alle tre etager.

Overslagene til forbindelsesbygningen beløb sig til henved
20,000 rdlr., men nedbragtes til godt 15,000 (48,000 kroner);
der skulde herfor ikke blot opføres og indrettes en husmasse
på 33 1/2 alens længde, 21 alens dybde og 3 etagers højde,
men hele den ældre bygning skulde tillige underkastes en
gennemgribende reparation. Alle vinduerne i bibliotheket
skulde således laves om for at kunne give mere lys;
istedenfor 6 rammer i hver karm med små ruder sattes der 4 med
store ruder; det beregnedes, at lysfanget derved vilde vinde
hen ved 4 kvadratalen.

Bygningsarbejderne udførtes i årene 1781—85 efter
Harsdorfs plan og under tilsyn af bygningsinspektør Zuber.
Bibliotheket vandt herved to sale på 29 X 18 alens størrelse, af
hvilke den øverste, i konstkammeretagen, blev bestemt til
nordisk literatur. Ved samme lejlighed blev det gamle
statsrådsværelse i husets østlige gavl åbnet og bestemt til
håndskriftsamling, medens det tilsvarende i den vestlige gavl, det
senere udlånskontor, fik en kakkelovn og således indrettedes
til stadigt vinterbrug. Stueetagen måtte overlades til
militæretaten for at opnå dens samtykke til sammenbygningen med
tøjhuset <footnote>Werlauff, Historiske efterretninger om det store kongelige bibliothek, s. 208 f.</footnote>.
</chapter>

<chapter name="V. Omflytninger og udvidelser indtil 1848.">
<b>V. Omflytninger og udvidelser indtil 1848.</b>
</chapter>

<chapter name="1. Slottets og admiralitetsbygningens brand 1794—95.">
<i>1. Slottets og admiralitetsbygningens brand 1794—95.</i>

Den 26.—27. Februar 1794 gik Kristiansborg
hovedbygning næsten fuldstændig op i luer. Branden opstod så
pludselig og med så stor voldsomhed, at forholdsvis kun lidet
blev reddet fra ødelæggelsen. Løngangene mod syd, til
kancelliet og til bibliotheket, delte skæbne med hovedbygningen.

Ved denne ildsvåde var en række statsinstitutioner blevne
hjemløse og de spredtes nu for en tid til forskellige steder.
Finanskontorerne flyttedes til bankbygningen ved Børsen,
højesteret og generalvejkommissionen til Prinsens palæ,
malerisamlingen bragtes til kapellet i Holmens kirke. Det var lykkedes
konstkammerforvalteren Lorens Spenglers søn og medhjælper
Johan Konrad Spengler ved sin åndsnærværelse og sit mod at
redde hele hovedmassen af galleriets konstværker; kun 7 af
de 60 stykker gik ved denne lejlighed til grunde. Også fra
de nærmest liggende værelser på slottet blev en stor del af
konstkammerets malerier lykkelig reddede. I løbet af natten, da
det måtte synes tvivlsomt, om ikke branden vilde forplante
sig over i bibliothekbygningen, lod han endvidere
konstkammerets sager bringe i behold til grev Lerches gård, som dengang
beboedes af gehejmerådinde Stampe, ligesom forbindelsen
gennem den vestlige løngang så vidt muligt blev ødelagt <footnote>Genealogisk arkiv s. 298 ff.</footnote>.

Der måtte tænkes på nye rum til de forskellige
finansinstitutioner, som ikke kunde blive i bankbygningen, og den
16. Maj 1798 resolverede kongen, at „kancelliløngangen“ (den
kaldes nu også kavallerløngangen) helt skulde indrettes til
finanskontorer, således at dog kongeetagen ikke genopførtes.
Bekostningerne herved ansloges til 20,000 rdlr.

De nødvendige byggearbejder var tilendebragte i vinteren
1799—1800, og den 12. Februar i det sidstnævnte år
bevilgedes der 2500 rdlr. til indbo. Der indrettedes ialt 14
kontorer foruden arkiv og zahlkammerkassen i kælderen. I stuen
fandtes foruden zahlkammerets kassererkontorer også
skatkammer- og annuitetskontorerne; i mezzaninen derimod
finanskollegiets kollegiestue, sekretariat og arkiv, ligesom også
sekretariatet for den synkende fond. I de følgende år fik
direktionen for statsgælden og den synkende fond endvidere 7
værelser i slottets stueetage <footnote>Kgl. resol. 1798, 16. Maj; R. K. bygningskontor, D. 2535. 1800, 12. Febr. (nr.
510). Sterm, Kbhvn., s. 478. 481.</footnote>.

Også den vestlige løngang kom efter slotsbranden til
anvendelse. Bibliotheket udvidedes i disse år overordenlig med
flere store bogsamlinger, og pladsen viste sig alt for
indskrænket. Dertil kom, at det den 15. November 1793 var
bleven erklæret for et offenligt bibliothek og at man altså
måtte være betænkt på at skaffe plads til de videnskabsmænd,
som måtte ville benytte det. Der foretoges da et mageskifte
med konstkammeret, således at dette fik det forhenværende
statsrådsværelse mod øst, medens bibliotheket fik de nærmeste rum
ved siden af den Harsdorfske sal i konstkammeretagen. Her
indrettedes der nu en læsesal for besøgende, og en del af
løngangen fra bibliotbeket til slottets mezzanin, som netop
udmundede her, toges til bogsal. Denne er ialt 65 alen lang
og 13 1/2 alen bred og repræsenterer altså en ikke ubetydelig
forøgelse i rum; men den var i mange år både fugtig og
mørk. Bibliothekaren, den fortjente Moldenhawer, omgikkes
derfor allerede nu med den tanke helt at få konstkammeret flyttet
ud af bygningen; men denne foranstaltning lod dog endnu
vente på sig en hel menneskealder <footnote>Werlauff, Kgl. bibliotheks historie, s. 290 f. 298.</footnote>.

Den 4. Maj 1803 nedsattes der en kommission „angående
slottets og et råd- og domhus's opbyggelse“, under forsæde af
statsministeren K. D. F. Reventlov; dens bygmester var
professor Hansen. I det nye råd- og domhus fik den imidlertid
til „landsoverret“ udvidede „hof- og stadsret“ sine lokaler,
og den 19. Oktober 1815 resolverede kongen, at dens
hidtilværende gård på Østergade skulde bruges til forskellige
fabrikanlæg, en bestemmelse, som dog kort efter, den 12. Januar
1816, tilbagekaldtes.

Hvad slotsbygningen angår, da fik den endnu ingen
umiddelbar interesse for de her behandlede institutioners
lokalhistorie, uden for så vidt som højesteret igen fik sin festsal i
den sydlige hovedfløj, medens i mellemtiden rettens højtidelige
åbning havde fundet sted på Rosenborg. Den 29. November
1828 reskriberede kongen til bygningskommissionen, at han
ønskede at se arbejderne ved denne sal fremmede så meget,
at rettens højtidelige åbning kunde finde sted her i det
følgende års Marts måned. Salen, som bekendt den nuværende
folketingssal, kom i det nye slot til at ligge i stuen, ikke som
forhen i kongeetagen <footnote>Slotsbygningskommissionens arkiv (i kongerigets arkiv). Sterm s. 518.</footnote>.

Rettens daglige lokaler fandtes derimod efter branden ikke
mere på Kristiansborg, men i det såkaldte Prinsens palæ, eller
palæet i Kalleboderne, en bygning, som fra denne tid af spiller
en betydningsfuld rolle især i vore samlingers historie.

Den rige købmand Vigand Mikkelbecher, kongens
kældermester, havde i Kalleboderne eller Frederiksholm, som dette
fra stranden indvundne kvarter også kaldtes, ladet opfylde og
bebygge forskellige store grunde, således at endog Ny
vestergade i daglig tale kaldtes Vigandsgade. I Stormgade ejede
han ligeledes en gård, som fordum havde tilhørt Hans Schak;
her var der indrettet et reformert kapel, og dronning Charlotte
Amalies hofpræst Dr. Muschulus boede i samme gade i et sted,
som tilhørte dronningen <footnote>Kbhvns, dipl. III 693 f. 790. Slotsinventaret har kapellet i Vigands hus.</footnote>.

Da kong Fredrik IV lod en stor del af slottet nedbryde
for at opføre det fra nyt af, købte han først Vigands store
gård ud til kanalen tilligemed nabogården og lod her et palæ
opføre til midlertidig bolig for hoffet. Senere overlodes det til
kronprinsen, efter hvem det fra nu af i reglen opkaldtes. Ved
denne lejlighed udvidedes sidefløjen til Ny vestergade til sin
nuværende længde. Da endel år efter den unge kronprins
(Fredrik V) efter sit giftermål skulde indrettes sammesteds,
fandt man pladsen for snæver, og der foretoges derfor en
ombygning i årene 1743—44, hvorved hovedfløjen rykkedes ind
fra gaden, således at der foran den blev lagt en stor gård,
omgiven af høje sidefløje, der atter til gaden er forbundne ved
en lav løngang.

Efter tronskiftet 1746 beboedes palæet af forskellige
fyrstelige personer, høje statsembedsmænd osv., så det endog
kunde kaldes „de adeliges Vartov“ <footnote>Danske atlas II 106 f. Trap (2. udg.) II 192.</footnote>.

Af offenlige institutioner var det kongelige
landhusholdningsselskab det første, som i året 1771 her opslog sin
bopæl. I årene 1772—73 var, som vi har set, hof- og
stadsretten anbragt i palæets værelser, indtil den fik sit eget sted
på Østergade. Ved kabinetsordre af 18. Januar 1776 tildeltes
der endelig videnskabernes selskab to værelser; det havde
indtil den tid holdt sine sammenkomster hos de to første
præsidenter: grev J. L. Holstein-Ledreborg, 1742—63, og grev
Otto Thott, 1763—70, og derefter hos sekretæren H.
Hjelmstjerne. Efter slotsbranden måtte selskabet imidlertid igen
fortrække for højesteret og generalvejkommissionen (ordre af
13. Marts 1798). Det fik nogen tid efter erstatning i et par
værelser med forstue i staldbygningen ved Kristiansborg.
Retten holdtes i den såkaldte riddersal i hovedbygningens
anden etage; flere andre værelser var selvfølgelig tagne i
beslag til justitssekretæren, arkivet osv. Generalvejkommissionen
havde to værelser i den øverste etage. — Nogle år efter kom
hertil også extraskattekommissionen <footnote>Jonge, Beskr. af Kbhvn., s. 82. K. Molbech, Det kongl. danske videnskabernes
selskabs historie, s. 36. 142 f. 147 f. 154. 156. 158 f. 297 f. Inventarieregnskaber for
det kgl. palæ i Kalleboderne.</footnote>.

Slotsbranden kom ikke til at stå ene. I det følgende år
(1795) den 5. Juni udbrød der en ildløs på Holmen, som i
den følgende nat og de to nærmeste dage lagde henved en
tredjedel af byen, ialt henved 1000 huse, i aske.

Admiralitetsbygningen ved Holmens kirke var et af de
første ofre for luerne. Dens tomter blev liggende urørte i en
menneskealder, indtil der 1827 opførtes et søkortarkiv på en
del af dem. Det blev i året 1874 nedbrudt og pladsen ladet
åben, efterat imidlertid Holmens kanal var forsvunden og alle
omgivelser forandrede <footnote>Trap (2. udg.) II 30. 131. Rawert, Beretning om ildebranden 1795.</footnote>. Da admiralitetsbygningen brændte,
var det 134 år siden kong Fredrik III først havde ladet
krigskollegiet indrette på dette sted, på stadens gamle Østervold.

Det forenede „admiralitets- og kommissariatskollegium“
flyttede efter branden ind på Holmen, i en bygning skråt for
indgangsbroen, som i slutningen af kong Kristian VI's
regering var bleven opført til kadetakademi, men efter opførelsen
brugtes til bolig for den ældste ekvipagemester, til Holmens
kontorer og konstruktionskommissionen, „dels også til et
avditorium for en professor matheseos og de søofficerer, som har
lyst at høre i visse timer de forelæsninger, der har hensigt
til skibsbyggeri og andet, som på nogen måde hensigter til
marinen“. Allerede dengang holdt dog også selve admiralitetet
„i særlige tilfælde“ sine møder her. Fra 1795 af blev det
kollegiets faste sæde, indtil dette som marineministerium 70
år efter ved Holmens overgang til staden måtte fortrække.

Admiralitetsbygningen var et meget anseligt hus, 66 1/2
alen langt og 18 alen dybt, med to pavilloner og et
midterparti af 18 1/2 alens bredde og 27 alens dybde; det havde to
etager og en mansard. Foruden det forenede kollegium gav
det plads til flere af Holmens kontorer, et forelæsningsværelse
og officerernes bibliothek <footnote>Thurah, Hafnia hodierna, s. 212 (fig. 76). Danske atlas II 151. Garde III 290
S. Sterm, Beskr. over Kbhvn., s. 407.</footnote>.

Den store ildebrand havde for administrationens øvrige
bygninger den heldige virkning, at der overalt byggedes
brandfaste gavle ind i dem. Man havde i Holmens store
magasinbygning gjort den erfaring, at sådanne gavle formåede
fuldstændig at stanse ildens fremskridt, og de indsattes derfor i
de følgende år efterhånden både i den gamle kancellibygning
og i generalitetets- og kommercekollegiets bygninger. Ikke
mindre end 7 grundmurede gavle med dobbelte jerndøre i alle
etager blev ved denne lejlighed opmurede, ligesom trædøre flere
andre steder erstattedes af jerndøre. Bekostningen herved løb
op til 8600 rdlr.

En anden tilsvarende forholdsregel var den, at kancelliets
store hjørnekælder indrettedes til rentekammerarkiv og modtog
sagerne fra bygningens loft, hvor deres tilstedeværelse med
rette ansås for en brandfare <footnote>Kongl. resol. af 1797, 29. Marts og 3. Maj; 1799, 16. Jan.</footnote>.
</chapter>
<chapter name="2. Lerches gård (1805) og senere udvidelser.">
<i>2. Lerches gård (1805) og senere udvidelser.</i>

Der oprettedes den 3. Juni 1805 en „direktion for
universitetet og de lærde skoler“, bestemt til at samle hele det
lærde undervisningsvæsen, som hidtil havde været delt mellem
universitetets patron og kancelliet, under en fælles styrelse.
Der skaffedes strax samtidig et selvstændigt lokale til den
ved købet af grev Lerches gård bag Børsen, ved siden af
generalitetet. Købekontrakten af resp. 13. og 25. Juni
stadfæstedes af kongen ved resolution af 17. Juli. Købesummen
var sat til 86,000 rdlr. (275,200 kroner).

Som vi alt forhen har set, havde denne gård til sin tid
tilhørt grevinde Moth og sønnen admiral Gyldenløve; den var
af hende lagt sammen af fire ældre ejendomme, af hvilke
præsident Bølche ejede den anseligste (1661, 1668), den i
hvilken grevinden selv boede. Ulrik Kr. Gyldenløve døde 1719,
i samme år som moderen, og efter den tid træffer vi admiral
Gabel boende der, ligesom viceadmiral Sehested havde boet
der engang samtidig med Gyldenløve (1714). Efter Gabels
hortgang fra hovedstaden (1725) boede der i nogle år en
justitsråd Eichel i denne ejendom, derpå gehejmeråd Iver
Rosenkrans (1731—40). Ved hans afgang fra statstjenesten
og bortflytning fra hovedstaden gik den over i kongens eje og
kort efter opførtes den nuværende anselige hovedbygning, dog
kun med to etager, ligesom nabohuset, der samtidig indrettedes
til generalkommissariat. Den første beboer var, som vi har
set, prinsen af Würtemberg-Oels; efter hans bortgang købtes
den af generalen grev Lerche, som var overkrigssekretær og
altså havde sine forretninger lige ved siden af. Den blev lagt
til grevskabet Lerchenborg, men udlejedes helt eller delvis i
de følgende år. Således boede den franske general St.
Germain her i den tid, da han styrede vort hærvæsen. Senere
boede Henrik Stampe her og efter ham hans enke; derimod
er det en fejl, når man har nævnt ham som ejer af stedet
eller endog bestemt som den, af hvem kongen skulde have
købt den. Sælgeren var i virkeligheden lensgreven af
Lerchenborg, kammerherre Kristian Lerche <footnote>Kbhvns. dipl. I 787. II 813. III 678. R. K. skattemandtal 1714 ff. K. K.
Gabel, oversekretær i krigskancelliet og admiralitetet, blev 1725 stiftamtmand i Ribe.
Hojer, Fr. IV, II 207. Danske atlas II 153. Danske Vitruv. I 89. Trap (2. udg.) II
197. Købekontrakten er vedheftet kgl. resol. af 17. Juli 1805.</footnote>.

Den 11. Juli 1806 resolverede kongen, at der for at
formindske faren for ildsvåde og vinde plads istedenfor den ældre
mansard skulde sættes en hel etage til gaden på Lerches
gård — bekostningerne ansloges til 13,000 rdlr. —, samt at
den skulde optage foruden universitetsdirektionen også det
tyske kancelli og kommercekollegiet. Disse sidste
bestemmelser kom dog ikke til udførelse. I året 1810 klages der
over, at gården ikke som påtænkt har lettet de øvrige
bygningers besværligheder m. h. t. plads, men at den er bleven
taget i brug af højst forskellige institutioner:
universitetsdirektionen, feltkommissariatet, kommissionen for Sjællands
providering, Københavns amtstue osv., ligesom det kongelige
bibliothek her havde sit oplag af dubletter.

Det var dog forgæves, at rentekammeret ved
feltkommissariatets ophævelse i dette år søgte at få plads til sine nye
skattekontorer og foreslog at tage flere rum i Prinsens palæ i
brug for administrationen. Særlig tænktes der på
kreditkassedirektionen, som skulde have en v. d. Lühes lejlighed,
selvfølgelig imod godtgørelse til denne. Finanskollegiet foreslog
samtidig at lade direktionen for den vestindiske gælds likvidation få
plads i palæet. Ved resolution af 27. Septbr. (1810) udtaltes
det, at der ingen disponibel plads fandtes på Prinsens palæ
og at rentekammeret altså måtte skaffe den andensteds. Året
efter, den 10. Septbr. 1811, pålagdes det på samme måde
kammeret at skaffe plads til den da oprettede kanal-, havne-
og fyrdirektions sekretariat og arkiv. Overalt synes der at
have været mangel på rum, især til det overhåndtagende antal
direktioner og kommissioner.

Freden i Kiel i Januar 1814 med afståelsen af Norge
forandrede selvfølgelig dette forhold aldeles. I årets løb
indskrænkedes kontorernes antal i alle kollegier; rentekammeret
nedlagde 6, toldkammeret 9, danske kancelli, generalitetet og
admiralitetet hver 2, finanskollegiet et, altså ialt 22 kontorer.
Hertil kom den store omdannelse i Februar 1816, som
ophævede en række af de midlertidige direktioner og
kommissioner og indordnede deres forretninger under tre kollegier;
finansdeputationen, direktionen for statsgælden og den
synkende fond, og direktionen for den almindelige pensionskasse.
Pladsen blev nu for en tid så rigelig, at det ved resolution
af 20. Marts 1816 endog tillodes at udleje lokaler i
kommunikationsbygningen til stempelpapirforvalteren til oplag og
udsalg af papir og kort.

I de følgende år udvidedes tid efter anden igen de
bestående institutioner og bygningerne optoges atter fuldstændig
af kontorer. Da derfor kollegiernes arkivvæsen trængte til
nye lokaler, nødtes man til igen at tænke på at bygge, og da
dette under de daværende forhold havde sine store
vanskeligheder, kom man til for første gang til administrationens brug
at lægge beslag på det store provianthus.

Det lå i sagens natur, at rentekammerets arkiv mere end
de andre kollegiers stadig måtte udvides efter en stor
målestok, især på grund af de omfattende regnskabsrækker, som
her revideredes. Efterat derfor alt kort efter kancellibygningens
indretning 3 af dens arkivlokaler var tagne i brug til kammerets
sager, indrettedes der senere et arkiv på loftet, og i året 1778
toges de to af gehejmearkivbygningens østlige hvælvinger i
brug til deri dels at opbevare de hertil afleverede
kammersager fra Kiel (efter mageskiftet 1773 og ophævelsen af det
særlige kammer i Kiel 1777), dels at anbringe en del af
sagerne fra kancelliets loft <footnote>Rentekammerets kgl. resol. ved Kbhvns. kontor 1778, nr. 120. 1781, 23. Avg.
sat. nr. 192 (Meddelelser fra R. K. arkivet 1871, s. XLVI ff. LIV ff.).</footnote>. Efter de store ildebrande
indrettedes endvidere, som vi har set, hjørnekælderen i
kancellibygningen til arkiv, for at lofterne helt kunde holdes fri for disse
brandfarlige genstande.

Imidlertid voxede arkivmassen atter op og tiltrods for
talrige kassationer lykkedes det ikke at holde den indenfor de
grænser, som de daværende lokaler syntes at kræve. I året
1826 fremsattes derfor den plan at opføre et helt nyt arkivhus
i gården mellem kancelliet og generalkommissariatets sidefløj
(posthusfløjen). Der blev lavet en tegning og gjort et overslag
på 16,794 rdlr.; bygningen skulde være 34 alen lang, 20
alen bred og kun have én etage. Dens bestemmelse skulde
bl. a. være den at modtage de i året 1816 ophævede
institutioners arkiver, som nu anmeldtes fra de forskellige
finanskontorer eller henlå på „dertil upassende steder, f. ex. i
kælderne under Børsen, hvor de var udsatte for bedærvelse“. Den
plan at lægge en arkivbygning ind i Rosenkrans's gård blev
dog heldigvis ikke udført; der blev givet anvisning på
kælderen under Kristiansborg; senere tænkte man på slottets
tilbygninger. Endelig i året 1831 optog man en tanke, som alt
tidligere var bleven fremsat, den at benytte provianthusets
kornlofter til arkiv. Ved skrivelse af 31. Oktober 1820 havde
admiralitetskollegiet alt tilbudt denne udvej, da lofterne efter
flådens tab ikke mere brugtes i samme omfang som forhen;
nu gik det atter ind på tanken efter en fornyet undersøgelse
(10. Januar 1832), og under 18. Juli approberede kongen
planen til en indretning af to etager i fire pillefag af
provianthuset med det absolut fornødne apparat af hylder. Denne
indretning, som ialt kun kostede omtrent 4000 rdlr.,
tilendebragtes i løbet af et årstid; men det lokale, som således blev
overdraget rentekammerarkivet, var så tarveligt som vel muligt.
De tykke mure fra Kristian IV's tid, forsynede med små lave
vinduer istedenfor de tidligere luger, tillod hverken lys eller
luft at gennemtrænge de store kolde rum, og hylderne af
umalede fyrrebrædder stilledes tæt op til hinanden for at få
pladsen benyttet i videst mulig udstrækning. Den vundne
plads var i virkeligheden også betydelig; lokalet var 47 alen
langt og (udvendig) 27 1/2 alen bredt og omfattede som nævnt
to etager. Det stødte op til gehejmearkivet, med hvis
hvælvinger det i begge etager stod i forbindelse ved jerndøre. Da
rentekammeret samtidig havde netop disse to hvælvinger, der
atter stod i forbindelse med kaneellibygningen, i hvilken
arkivkontoret selvfølgelig fandtes, måtte de nye rum siges på en
meget heldig måde at slutte sig til de ældre, såvel som til
selve kollegierne <footnote>Meddelelser fra rentekammerarkivet 1871, s. LXXXI ff. Bygningsjournal
1861, 17 b.</footnote>.

I kong Kristian VIII's tid fandt der et par udvidelser sted,
som dog ikke gik udenfor kollegiebygningernes egen grund.

I foråret 1844 nødtes rentekammeret til for at skaffe
plads at henvende sig til generalkommissariatet, som
efterhånden havde fået anvist forskellige lokaler i de civile
kollegiers bygninger, med ønske om at få disse tilbage. Dette
kollegium var ved forordning af 20. Januar 1808 oprettet af
det tidligere generalitets- og kommissariatskollegium, idet
hærens kommandosager, som hidtil havde gået gennem dettes
generalitets- og kommandokontor, udskiltes og henlagdes under
den højstkommanderende general og den ny oprettede
generalstab. Denne deltes igen i en generaladjutantstab og en
generalkvartermesterstab, af hvilke den første med sit bureau
fik sæde på Amalienborg (Kristian VII's palæ), i kongens
umiddelbare nærhed; den fik efter tronskiftet, ved parolbefaling
af 30. December 1839, navn af „bureau for armeens
kommandosager“. Generalkvartermesterstaben fik bolig i sidebygningen
til det Reventlovske palæ, den såkaldte „guide-kaserne“ i
Blancogade (Fredericiagade) <footnote>Sterm, Kbhvn., s. 69. J. Davidsen, Det gamle Kbhvn., II 133.</footnote>. Imidlertid var også
generalkommissariatskollegiets forretninger i årenes løb tiltagne så
meget, at der ikke nu kunde være tale om at opgive noget af
den plads, det indtog i bygningerne, og kongen resolverede da
under M. Juli (1844), at der måtte anvendes indtil 8000
rbdlr. på opførelsen af en ny etage på kollegiets gård
istedenfor den daværende trefags kvist. Den herved opnåede
forøgelse i plads var ikke ringe, især da loftsetagen samtidig
opførtes som mansard. Husets længde er (udvendig) 46 1/2
alen, dets dybde 18 alen og hver etages flademål altså 837
□ alen.

I det følgende år nødtes man ikke des mindre til at skaffe
yderligere plads i Lerches gård, men her fandt man på en
anden udvej. Da nemlig „komiteen i anledning af den nye
matrikels indførelse“ (oprettet ved kongl. resol. af 19. Septbr.
1840) trængte til en udvidelse af sine små lokaler i forhuset,
kunde de ikke mere skaffes tilveje i dette, men måtte indrettes
i en staldbygning ud til provianthuset. Lerches gård var
dengang optagen af en række forskellige institutioner:
universitetsdirektionen, enkekassen, det tyske kancelli, domænebestyrelsen,
det islandske kontor under rentekammeret, landvæsens- og
matrikelkontorerne, karantænedirektionen og forskellige
revisionskontorer.

Der var samtidig med gårdens køb bleven indrettet en
beboelseslejlighed for etatsråd Arentz i det smukke havehus
ved stranden (syd for nuværende fiskehal). Efter hans enkes
død overlodes det til konferensråd Rothe. Det var et toetages
grundmuret hus, dertil den smukke have med 100 frugttræer
og en staldbygning med rullestue osv. Dette udhus til Lerches
gård ligger helt inde på generalitetsgårdens oprindelige grund
og er øjensynlig opført efterat dennes sidefløj var bleven ført
helt over imod provianthuset (1741). Da hele haven lige over
til kancellibygningen forhen var bleven henregnet til
Rosenkrans's ejendom, var det intet under, at man efter købet af
denne, for så meget som muligt at skåne det store haveanlæg,
lagde staldbygningen helt herind.

I Marts måned 1846 flyttede matrikelkomiteen sine
kontorer og sit arkiv ind i denne staldbygning, som samtidig
sattes i forbindelse med den gamle posthusfløj <footnote>Boligen i Lerches have: bygningsdomænejournal 1864. fol. 145, nr. 41.
Matrikelkomiteens indflytning: bygningsadministrationens journal 1845, nr. 382. 1846,
nr. 189. Bygn. dom. jour. 1846, register: komiteen (kongerigets arkiv). Staldbygningen
findes alt på grundplanen af Kbhvn. i Danske Vitruv. (1746).</footnote>.
</chapter>
<chapter name="3. Konstkammeret opløses.">
<i>3. Konstkammeret opløses.</i>

Det bestemtes ved kongl. resolution af 3. Februar 1821,
at konstkammeret, som i 150 år havde haft sit lokale i den
store bibliothekbygning, skulde opløses i sine enkelte
hovedbestanddele og samtidig flytte ud af sit hidtilværende hus.
Der skulde for fremtiden oprettes et særligt konstmusæum og
en malerisamling, medens de naturhistoriske genstande såvel
som de instrumenter, der fandtes i konstkammeret, skulde
afleveres til andre samlinger, således som det alt før var sket
med model- og med mønt- og medaljesamlingen.

Anledningen til denne bestemmelse var bygningens
forfaldne tilstand; loftet viste sig at være så brøstfældigt, at en
hovedistandsættelse var nødvendig, og en bortflytning af
konstkammeret i nogen tid ansås i alle tilfælde for uundgåelig.
Samtidig fornyede bibliotheket sin anmodning om at få den
hele etage til sin rådighed, en udvidelse, som var bleven en
næsten uafviselig nødvendighed.

Der blev som følge af den tagne bestemmelse udnævnt 5
„kommissioner“, hver bestående af to medlemmer, til at
gennemgå og beskrive det fremtidige konstmusæums forskellige
afdelinger, medens det overdroges konstkammerforvalteren J.
K. Spengler alene at beskrive de forskellige samlinger af
malerier, dels i konstkammeret, dels på de kongelige slotte <footnote>Genealogisk arkiv s. 307 ff.</footnote>.

Efterhånden som dette arbejde tilendebragtes, udskiltes
det uensartede og der oprettedes nye særskilte samlinger som
dele af det nye konstmusæum. Til at huse dette købtes den
29. Oktober 1822 på avktion efter handelshuset Terbork Suel
& comp.'s fallit gården nr. 274 i Dronningens tværgade (nu
gadenummer 7) for 31,720 rbdlr. sølv. Den bestemtes ved
kongl. resolution af 26. April i det følgende år til det nævnte
brug og indrettedes derpå i overensstemmelse med den
påtænkte anvendelse <footnote>Finansdeputationens kongl. resol. 1825, 167.</footnote>.

Omflytningen fra den gamle til den nye bygning fandt
sted i året 1824. Den 11. Juni i dette år resolverede kongen,
at billedgalleriet foreløbig kunde flyttes ind i Kristiansborgs
øverste („kronprinsens“) etage, da konstkammerets lokaler
skulde underkastes en reparation. Når denne var tilendebragt,
skulde der træffes nærmere bestemmelse om, hvorvidt galleriet
skulde flyttes tilbage eller det skulde vise sig, at bibliotheket
ikke kunde undvære noget af den ledige plads. De rum, som
anvistes på slottet, henstod med aldeles rå mure og passede
ikke til varigt gemmested for malerierne.

Året efter havde det imidlertid tilstrækkelig vist sig, at
der ikke kunde være tale om en tilbageflytning til bibliotheket,
og den 7. Juni (1825) resolverede kongen altså, at værelserne
på slottet nu skulde sættes i en tålelig stand, væggene gibses
osv., for at billederne kunde hænges op og gøres tilgængelige
igen, om end det fremdeles fastholdtes, at det var „indtil
videre, på ubestemt tid“ <footnote>Kongl. resolutioner gennem slotsbygningskommissionen, 1824, 11. Juni; 1825,
7. Juni.</footnote>.

Samtidig var indretningen af konstmusæet i gården i
Dronningens tværgade og sagernes henflytning til denne
tilendebragt. Den 27. Maj 1825 efterbevilgede kongen
omkostningerne ved bygningens omordning — de beløb sig ialt til
993 rbdlr. 16 sk. sedler og tegn —, og den 30. næstefter
opløstes konstkamrneret definitivt, medens der samtidig
oprettedes en kongelig malerisamling og et kongeligt konstmusæum;
J. K. Spengler udnævntes til inspektør ved dem begge <footnote>Kongl. resol. gen. R. K. 1825, 146. Genealog. arkiv s. 312. Nord. tidsskrift I
87 ff. 490 f.</footnote>.

Billedgalleriet var fuldstændig ordnet og katalogiseret et
par år efter; det indeholdt da 921 stykker, af hvilke 160
tilhørte de forskellige italienske skoler, 173 den flamske, 353
den hollandske, 79 den tyske og 23 den franske skole; 113
stykker var malede af afdøde danske konstnere. Fra samme
tid af (sommeren 1827) åbnedes samlingen for publikum, idet
dog de danske malerier indtil året 1836 undtoges herfra <footnote>Genealogisk arkiv s. 309 ff.</footnote>.

Den plads, som malerierne optog i slottet, var meget
indskrænket, ialt 10 værelser i den nordlige fløj. Spengler var
vant til at hjælpe sig med lidt og de rå vægge gjorde det
yderligere tilrådeligt at bedække alt fra øverst til nederst med
billeder. Da rummene imidlertid var 17 fod høje, kunde dette
ingenlunde siges at være en heldig fremgangsmåde.

Da senere, strax efter kong Kristian VIII's tronbestigelse,
ved resolution af 20. Februar 1840 samlingens sale forøgedes
og sattes i en passende stand, medens dens billeder
underkastedes en kritisk revision, voxede den i omfang, samtidig
med at dens indhold formindskedes. Der anvendtes hertil en
bekostning af 8000 rbdlr. Fra 10 er malerisamlingen
efterhånden udvidet til i vor tid at fylde 22 sale, medens
stykkernes antal er gået ned til 750, hvoraf de 500 af ældre
fremmede konstnere. Salenes gulvareal er henved 6000 □
alen, hvoraf den større halvdel falder på den ældre konst;
dertil kommer bibliothekværelser, magasinlokaler osv. med et
fladerum af 2000 □ alen; ialt altså henved 8000 □ alen.
Det med malerier behængte fladerum på væggene,
mellemrummene iberegnede, udgør godt 5000 □ alen, eller omtrent 1000
løbende alen <footnote>Slotsbygningskommissionens forhandlingsprotokol.</footnote>.

Det kongelige konstmusæum i Dronningens tværgade var
en bygning på tre etager med 6 rummelige værelser i hver;
den optog hvad der blev tilbage af konstkammerets samlinger,
efterat en omfattende udrensning af uvedkommende ting havde
fundet sted. Allerede 1811 havde man skilt sig af med
adskillige sager ved avktion og dette gentoges flere gange senere;
1823 afleveredes på én gang efter forslag af Thorlacius og
Thomsen 524 stykker til Rosenborg, medens andet modtoges
i vederlag derfor; samtidig og i det følgende år foretoges der
afleveringer til tøjhuset, instrumentsamlingerne, konstakademiet,
bibliotheket, botanisk have og kirurgisk akademi. Endelig i
1826 kom den store aflevering til naturhistorisk musæum,
hvis samtidige oprettelse vi strax skal omtale <footnote>Konstkammerinventarieregnskaber i kongerigets arkiv.</footnote>.

Konstmusæet faldt oprindelig i 5 afdelinger, der dog
efterhånden behandledes i tre hovedgrupper, som atter faldt
sammen med opstillingen i de tre etager. I stuen fandtes
oldsagssamlingen, oprindelig delt i en ægyptisk-græsk-romersk og
en nordisk afdeling. De ægyptiske sager indtog her to, de
græsk-romerske to og de nordiske to værelser.

På første sal fandtes oprindelig kun „konstsagerne“, men
senere føjedes hertil „kostbarhederne“ fra 2. sal. Det var en
temmelig broget samling, bl. a. grundstammen til det
nuværende oldnordiske musæums afdeling for middelalderen og
den nyere tid.

På anden sal var de mærkværdigheder fra Grønland,
„Mohrenland“ (Indien) og Kina samlede, som danner
grundstammen for det nuværende ethnografiske musæum. De havde
i konstkammeret indtaget den „indianske sal“, men fortrængte i
musæet snart „kostbarhederne“ fra den øverste etage og synes
at have været den første samling, som endda følte sig
utilbørlig indsnævret i det nye hus. Alt 1844 tales der i den
korte „Udsigt over konstmusæets afdelinger“ om, „at der er
grundet håb om, at det vil være den af de kongelige
samlinger, som man først og om ikke lang tid kan vente indflyttet
i et stort og for den udmærket passende lokale“.

Konstmusæet var ligesom forhen konstkammeret
tilgængeligt for offenligheden på samme måde som Rosenborg nu, altså
for en betaling af 6 kroner for selskaber indtil 12 personer.
Ved kongelig resolution af 1. Januar 1845 åbnedes det
derimod for alle og det pålagdes regaliefonden at udrede 500
rbdlr. for det nødvendige tilsyn.
Konstmusæet i Dronningens tværgade var iøvrigt i
videnskabelig henseende et historisk vigtigt mellemled mellem det
gamle konstkammer, hvis hensigt nærmest var at vække
beskuerens forbavselse, og de nyere videnskabelige samlinger.
Her udvikledes først den tanke, at det ikke så meget kommer
an på at samle, hvad der til forskellige tider har været eller
som på forskellige steder er sjældent og ualmindeligt, men
nok så meget på, hvad der har været brugt eller bruges i det
daglige liv, hvad der giver livet i de forskellige tider og på
de forskellige steder sin ejendommelige karakter. Deraf fulgte
igen, at de enkelte samlingers indre ordning blev forandret,
således at man opgav hensynet til stof eller andre uvæsenlige
omstændigheder og søgte at bringe en kronologisk eller
ethnografisk tråd ind i den <footnote>Kort udsigt osv. 1844, s. 13. 37 f. 17.</footnote>.

Imidlertid var der i århundredets begyndelse dannet en
særlig oldnordisk samling i bibliotheket over Trinitatis kirke.
Det var bibliothekaren Rasmus Nyerup, som grundlagde denne
samling samtidig med oprettelsen af en kommission „for at
opbevare og anvende til offenlig brug de i kongens riger
Danmark og Norge værende oldsager“. Kommissionen var nedsat
den 22, Maj 1807 efter forslag af daværende professor, senere
biskop Fr. Münter, og Nyerup var dens første sekretær og
mest ihærdige medlem.

I året 1832 havde denne samling nået et sådant omfang,
at kongen ved resolution af 4. September efter hofmarskal
Hauchs tilskyndelse bestemte 6 værelser i Kristiansborgs nørre
fløjs stueetage, dels ud til ridebanen, dels til prins Jørgens
gård, til dens opstilling. Det tillodes slotskommissionen til
værelsernes istandsættelse at anvende indtil 2000 rbdlr.

Et par år efter optoges denne del af slottet iøvrigt
efterhånden af Thorvaldsens værker, alt som de ankom hertil fra
Rom; 4. Oktbr. 1835 gaves der anvisning på 7 værelser, som
henstod med rå vægge; 10. Novbr. 1838 kom hertil 5 andre,
alt istandsatte, tilligemed korridoren.
I kong Kristian VIII's tid udvidedes derefter
oldsagssamlingen efterhånden som Thorvaldsens værker flyttede ud (resol.
af 7. Juli 1842), og i året 1844 optoges den oldnordiske
afdeling af konstmusæet i hovedsamlingen på Kristiansborg,
som tilsidst fik et omfang af ialt 18 værelser. Den indtog
nu i forening med oldskriftselskabet og det ved resolution af
7. Februar 1846 oprettede historisk-arkæologiske arkiv hele
slotsfløjen fra ridebanen og kolonaden til dronningens trappe,
som kongen spøgende for samlingens talsmænd betegnede som
„verdens ende“.

De ledige værelser i konstmusæet optoges fra den tid af
ved en ny oprettet amerikansk afdeling, hvorved altså den
ethnografiske afdeling fik nogen lettelse <footnote>Hindenburg, Bidrag til den danske arkæologis historie (Dansk månedsskrift
1859, I). A. D. Jørgensen, Georg Zoega, s. 182 (226).</footnote>.

Det oprindelige „naturalkammer“ i konstkammeret var
imidlertid bleven indlemmet i det naturhistoriske musæum.

Efterat der i året 1796 var bleven nedsat en kommission
under hertugen af Avgustenborgs forsæde for at overveje
midlerne til at oprette et „musæum for naturvidenskaberne“, dets
lokaler og bekostningen ved deres erhvervelse og indretning,
udvirkede denne en kongelig resolution af 25. Maj 1804,
hvorved der til dette brug gaves anvisning på en sidebygning
til det afbrændte slot. Der sluttede sig dengang, som vi alt
forhen har set (s. 315), to bygningsfirkanter til slotskirken;
den første brugtes for stuens vedkommende til vognremiser,
medens theatret havde sin malersal ovenpå (det var den, som
ved reskript af 4. Januar 1839 skænkedes til et musæum for
Thorvaldsens værker); den anden, som sluttede sig
umiddelbart hertil mod vest, stod endnu halv nedbrændt, og til den
sluttede sig atter en garderstald. Det var denne anden
firkant, forhen i 5 år sæde for konstakademiet, som bestemtes
til naturalkammermusæum, deri indbefattet kemisk laboratorium
og forelæsningssale. Ved samme tid udskiltes samlingen af
mineralier fra konstkammeret og optoges i universitetets (19.
Juli 1804). Men indretningen af et naturalmusæum trak ud
fra år til år, idet der stilledes større fordringer end
slotsbygningskommissionen troede at kunne gå ind på. Ved
resolution af 27. Januar 1818 bestemtes endelig ruinen til
nedbrydning, således at fundamenterne bevaredes.

To år efter bestemtes det ved kongl. resol. af 14.
Oktober 1820, at der skulde lejes lokale til de samlinger, som
staten havde fået af det naturhistoriske selskab, i grev Lerches
gård, nr. 187 (nu gadenummer 10) i Stormgaden, og godt 6
år efter, den 12. Februar 1827, gav kongen sit samtykke til,
at denne gård købtes af statskassen til et naturalmusæum.
Købet sluttedes den 18. Marts næstefter for 21,000
rigsbankdaler rede sølv (42,000 kroner). Gården var af greven i året
1811 købt for den sexdobbelte sum, 85,000 rdlr. kurant
(272,000 kroner). Det var den samme gård, som i årene
1726—1807 havde været i slægten Holstein-Ledreborgs
besiddelse og i hvilken videnskabernes selskab i de første 21 år
holdt sine møder under Johan Ludvig Holsteins forsæde.
En del af ejendommen var 1827 lejet ud til beboelse; men ved
resol. af 9. Juni bestemtes, at kun musæets inspektør, prof,
Reinhardt måtte beholde sin lejlighed. Året i forvejen var alt
konstkammerets hele naturalsamling optagen i dette musæum.
Den 24. April 1829 opløstes kommissionen for tilvejebringelsen
af et naturaJmusæum, og der udnævntes en direktion for det
således omsider lykkelig tilvejebragte <footnote>Kollegialtidende 1799, s. 254. 1804, s. 440. 1829, s. 414.
Slotsbygningskommissionens kgl. resol. af 1818, 27. Jan.; 1827, 12. Febr., 9. Juni; 1839, 12. Juni (med
forestillinger). P. Brock, Det Holsteinske palæ i Stormgade (Danske samlinger, 2. række,
III 297 ff.). Genealogisk arkiv s. 307.</footnote>.

Vi vender herefter tilbage til det af konstkammeret
forladte lokale i Fredrik III's bygning på Slotsholmen. Neppe
var i efteråret 1824 udflytningen af malerier og musæum
foregået, før man begyndte på den hovedreparation, som havde
gjort, udflytningen til en bydende nødvendighed.
„Tømmerværkets brøstfældighed var så stor“, siges der, „at næsten
alle bjælkehoveder på loftet over hele bygningen var
oprådnede, Kobbertaget var i den grad beskadiget, at det fandtes
rådeligere rent at borttage det og at ombytte det med et nyt
tegltag, end at nøjes med en meget bekostelig og dog usikker
istandsættelse.“ Den svære tømmerkonstruktion, som bar
øverste etage og loftet, måtte desuden nedtages og flyttes, da
der havde dannet sig en skævhed hele bygningen over.

Det viste sig snart, at bibliotheket ikke kunde nøjes med
mindre end den hele etage, og som vi har set opgav man
altså at flytte enten malerisamlingen eller dele af
konstkammeret tilbage til det tidligere lokale. Da istandsættelsen
derefter under ledelse af hofbygmester J. H. Koch var
tilendebragt i løbet af året 1825 og den indre omdannelse af
rummene i det følgende år, toges det hele i brug 1827, hvorved
bibliotheket opnåede det omfang, som det beholdt indtil 1862.

Anden sal bestod forhen i bygningens oprindelige del
(altså undtagen Harsdorfs tilbygning ind imod tøjhuset, som
indrettedes til bogsal) af to 7 alen brede kabinetter ved siden
af trapperne i husets østre og vestre ende og derimellem af
et længdegalleri mod nord og 5 sale mod syd. Nu lagdes
der til det vestlige kabinet, som siden bibliothekets åbning for
publikum 1796 havde været brugt til læsestue, en udvidelse
af 10 alen; de tiloversblevne 114 alen deltes i tre sale, i
husets hele dybde (18 1/2 alen indvendig), den første, 64 alen
lang, til bogsal; den næste, 35 alen lang, til håndskrifter, og
den tredje, 15 alen, til kobberstiksamling <footnote>Nord. tidsskr. for historie, literatur og konst, III (1829), s. 632 ff.</footnote>.

Det må endvidere bemærkes, at det store loft ved
konstkammerets udflytning var bleven gjort ryddeligt og nu henstod
til bibliothekets afbenyttelse.

Kort tid efter udskiltes der som følge af denne udvidelse
en særlig samling af bibliotheket, nemlig den kongelige
kobberstiksamling. Et par år efter at det hertil bestemte lokale var
istandsat, overdroges det (1831) til en komité, bestående af
baron K. F. Rumohr og J. M. Thiele, at ordne og beskrive
alle de konstblade og tegninger, som fandtes i bibliotheket,
og den 24. Februar 1835 erklæredes samlingen for selvstændig
med J. M. Thiele som inspektør. Den 4. April 1843 åbnedes
den dernæst til offenlig afbenyttelse. Den bestod da af ialt
37,634 blade, ordnede i 401 portefeuiller<footnote>Werlauff, Kongl. bibl. hist., s. 408. 410. Nord. tidsskrift III 636. 638. Emil
Bloch, Den kgl. kobberstiksamling, s. 1.</footnote>

-
</chapter>

<chapter name="VI.   Tiden fra 1848.">
<b>VI.   Tiden fra 1848.</b>
</chapter>

<chapter name="1.   Regeringsforandringen 1848-49.">
<i>1.   Regeringsforandringen 1848-49.</i>

Den 23. Oktober 1848 åbnedes den grundlovgivende
rigsforsamling på Kristiansborg, og den 24. November næstefter
udkom den kongelige kundgørelse, hvorved rigets øverste
styrelse definitivt fordeltes mellem 7 ministerier, efterat
allerede under 24. Marts den kollegiale styrelsesform var afskaffet,
danske kancelli opløst i et justits- og et kirke- og
undervisningsministerium, departementet for de udenrigske anliggender
omdannet til et udenrigsministerium og de to militære kollegier
til et krigs- og et marineministerium. Nu trådte der
endvidere et indenrigs- og et finansministerium istedenfor det
hidtilværende rentekammer, generaltoldkammer og
kommercekollegium, finansdeputationen, direktionen for statsgælden og den
synkende fond, direktionen for den almindelige pensionskasse
og forskellige selvstændige kommissioner. Den gennemgribende
omdannelse af rigets hele forfatning og regeringsform, som
var en følge af disse foranstaltninger, fik imidlertid foreløbig
kun et meget svagt udtryk i dispositionerne over statens
offenlige bygninger.

Under 5. Avgust nedlagde justitsministeren efter
bemyndigelse af statsrådet forestilling om anvendelsen af forskellige



lokaliteter til brug for rigsforsamlingen. Statsrådet holdt for,
at sagens betydning naturligt udkrævede, at det kongelige
residensslot valgtes til sæde for den grundlovgivende
forsamling, og det fandt endvidere, at der her kun kunde være tale
om højesterets festsal i stueetagens søndre fløj. Det antoges
endvidere, at der vilde blive brug for 6 værelser til ministrene,
præsidenten og medlemmerne, desuden et værelse til
sekretariat og et til arkiv.

Ved siden heraf foreslog statsrådet at overlade
forsamlingens præsident salsetagen i Kristian VII's palæ på
Amalienborg, idet det udtaltes, at "et sådant fælles foreningspunkt,
hvor medlemmerne privat kan mødes og udvexle deres
anskuelser, vil bidrage til at formindske adskillelsen mellem de
forskellige partier, som kan danne sig, og til at forkorte
diskussionerne i selve forsamlingen". Stueetagen i dette palæ
brugtes dengang dels af overhofmarskallatet, dels af
krigsministeriet (det ældre "bureau for armeens kommandosager"),
salsetagen henstod derimod uden særlig anvendelse, til brug ved
fyrstelige besøg.

Ved resolution af 12. Avgust gav kongen sit samtykke
til den af statsrådet påtænkte ordning, dog "kun for denne
gang". Den nærmere indretning foretoges derpå strax efter
og tilendebragtes snart; den beløb sig for Amalienborgs
vedkommende til en udgift af 28 rdlr. 12 sk., for lokalernes
indretning på Kristiansborg til 390 rdlr., og for nyt indbo
foruden det ældre, der hidførtes fra stændersalen i Roskilde, til
omtrent 1100 rdlr., deraf over halvdelen til nye lamper.

Allerede før rigsforsamlingen sammentrådte, viste det sig
imidlertid, at man havde været for knap i sine beregninger;
der forlangtes tre rum til trykkeriets brug og to til bureau;
de første anvistes i kælderen. Ligeledes gjorde forsamlingens
præsident prof. Schouw strax fordring på en bedre udstyrelse
af salen, anbringelse af gulvtæpper, en rigeligere belysning
osv. Der medgik således ialt 3618 rdlr. 2 sk. til indbo.


Derimod gav han fuldstændig afkald på brugen af den ham
tiltænkte lejlighed på Amalienborg <footnote>Akter i justitsministeriets og rentekammerets arkiv (bygningsjournal 1849, nr.
574, pk. nr. 72).</footnote>.

Efterat der dernæst ved grundloven af 5. Juni 1849 var
oprettet en rigsdag med to ting, resolverede kongen under 29.
Juli, at der skulde skaffes lokale til den i Kristiansborgs søndre
halvdels stueetage, således at rigsforsamlingens sal bestemtes
til folketingssal, medens landstinget fik en forsamlingssal i
fløjen ud til slotspladsen, den tidligere overhofmarskallejlighed.
Desuden bestemtes 9 værelser til udvalg og andre til
rigsdagens øvrige fornødenheder. Et par finanskontorer måtte
flyttes op i mezzaninen.

På dette grundlag har som bekendt rigsdagen siden den
tid forøget sine lokaler, således at den nu omfatter hele
stueetagen i slottets sydlige halvdel, mellem hovedporten,
kolonaden og løngangsporten, med største delen af den tilsvarende
mezzanin og halvdelen af den tilsvarende kælder, ialt
henholdsvis 9338, 6703 og 4783 □ alen.

Efter ministeriernes oprettelse approberede
premierministeren under 2. Decbr. 1848 en plan til lokalernes fordeling
imellem dem. Kancellibygningen og de nærmest liggende
lokaler i slottet tildeltes derefter justits-, finans- og
indenrigsministerierne, medens kirke- og undervisningsministeriet
samledes i Lerches gård (om den tidligere universitetsdirektion),
og udenrigsministeriet ligeledes indrettedes her i største delen
af det slesvig-holsten-lauenborgske kancellis lokaler. Dette
sidste beholdt kun to værelser tilbage, til expedition af de
enkelte sager, som endnu udfærdigedes gennem det indtil dets
fuldstændige opløsning den 2. September 1849, og til
arkivkontor.

Krigsministeriet var oprettet den 25. Marts ved en
sammensmeltning af generalkommissariatskollegiet og bureauet for
armeens kommandosager (s. 340). Dette bureau, som nu
udgjorde en del af krigsministeriets første afdeling, flyttedes
fra Amalienborg til Lerches gård, hvor det fik de værelser,
som rentekammerets generaldecisor og kommissionen for de
usserødske fabrikker havde afbenyttet, såvel som det tyske
kancellis såkaldte lauenborgske sal.

Den samlede udgift ved de civile ministeriers omflytninger
og de deraf foranledigede reparationer beløb sig, da
regningerne i Marts måned 1849 samledes, til 6840 rdlr.
</chapter>

<chapter name="2. Monarkiets oprettelse 1852.">
<i>2. Monarkiets oprettelse 1852.</i>

Efterat ministeren for Slesvig alt i foråret 1851 havde
fået særskilte kontorer anvist i regeringsbygningen, ligesom
også den kongelige kommissarius for Holsten havde fået
enkelte værelser, blev det nu som følge af den kongelige
kundgørelse af 28. Januar 1852 bestemt, at de to ministerier,
henholdsvis for det danske og for de to tyske hertugdømmer,
skulde organiseres i umiddelbar forbindelse med monarkiets
fælles og kongerigets særlige ministerier. Regeringskontorerne
i Flensborg flyttedes derfor her til byen og det
holsten-lauenborgske ministerium indrettedes i lighed med, men fuldstændig
adskilt fra det slesvigske.

Det viste sig snart at være en umulig opgave at finde
plads til disse regeringskollegier i de hidtil benyttede
bygninger. Det slesvigske ministerium fik dels anvist værelser i
kancelliet, dels i den gamle posthusbygning; for at skaffe
plads tilveje, måtte direktionen for invalideforsørgelsen indtil
videre flytte ud i Rosenborg kommandantbolig, medens det
statistiske bureau flyttede til porcellænsfabrikken. Der toges
samtidig fat på at opføre en sidebygning til Lerches gård ud
imod haven. Det holstenske ministerium indrettedes foreløbig
i hovedbygningen, i udenrigsministeriets lokaler, medens dette
flyttedes til Amalienborg. I Novbr. 1852 fremkom dernæst
indenrigsministeriet med den plan fra grunden af at regulere
de civil-ministerielle kontorers temmelig brogede fordeling i
bygningerne. Det foresloges at tildele finans- og
indenrigsministeriet tilligemed det slesvigske ministerium kancelli-,
forbindelses- og posthusbygningen, medens justits- og
kirkeministerierne tilligemed det holstenske ministerium skulde anbringes
i Lerches gård. Denne plan stødte imidlertid på en bestemt
modstand fra justitsminister A. V. Schels side. Han
fremhævede med føje, at hans ministerium i alt væsenligt havde
taget arv efter det tidligere danske kancelli og derfor måtte
siges at have et berettiget krav på at beholde de lokaler,
som, sålænge kancellibygningen havde stået, havde tilhørt
dette, i alle tilfælde så længe, indtil der andensteds kunde
skaffes det fuld erstatning, ikke blot for sine kontorer, men
også for det uundværlige arkiv. Denne indsigelse havde en
fuldstændig opgivelse af planen til følge.

At flytte udenrigsministeriet til Amalienborg havde alt
været påtænkt dengang den kongelige kundgørelse om civillisten
blev udstedt (30. Maj 1849), idet palæerne på Amalienborg
heri bestemtes til salg eller bortleje, forsåvidt de ikke måtte
bestemmes til „hotel for udenrigsministeriet og for en af
statens samlinger“.

I efteråret 1851 havde det dernæst været på tale at
indrette Kristian VII's palæ til udenrigsministerium, men det var
dengang strandet på overhofmarskallens modstand. Denne
gjorde nemlig gældende, at han selv havde lejlighed her efter
at være fordreven fra sin tidligere bolig af landstinget; desuden
boede prinsen af Bentheim-Steinfurth her, andet var udlejet
eller måtte holdes i beredskab til mulige fyrstelige besøg.
Planen blev for dengang Opgiven, men fremsattes nu igen af
det nye ministerium i forestilling af 20. Februar. Ved
resolution af 4. Marts afslog kongen det vel af hensyn til prinsen;
men da der strax efter nedlagdes en ny forestilling, i hvilken
det udtaltes, at den hele foranstaltning kun skulde være
midlertidig, medens den endelige plan gik ud på at skaffe
ministeriet plads i nr. 123 i Amaliegade (det såkaldte gule palæ),
gav kongen under 15. Marts sit samtykke til flytningen.
Palæet blev derpå således fordelt, at overhofmarskallen beholdt
stuen, ligesom udenrigsministeren beholdt de værelser i
salsetagen, som han alt i nogen tid havde haft <footnote>Bluhme var den 18. Oktbr. 1851 bleven minister, men hans familie var bleven
i Helsingør, hvor han som bekendt var direktør for Øresunds toldkammer.</footnote>, medens
ministeriets kontorer nu indrettedes i den mellemliggende mezzanin.
Neppe 8 dage efter at denne bestemmelse var tagen, døde
enkedronning Marie Frederikke (21. Marts) og derved blev det
af hende beboede sydøstlige (Fredrik VI's) palæ ledigt. Under
22. Juli samme år bifaldt kongen derefter, at det for fremtiden
skulde anvendes på følgende måde: i stuen skulde
udenrigsministeren have sin embedsbolig, i mezzaninen skulde hans
ministerium anbringes og i salsetagen skulde højesteret have
sit lokale, ligesom udenrigsministeren her kunde få enkelte
konferenseværelser. Rettens flytning var en følge af kongens
ønske om at få det oldnordiske musæums lokale på
Kristiansborg til beboelse, hvorfor dette måtte flyttes over til Prinsens
palæ i højesterets lejlighed.

Denne plan stødte imidlertid på modstand i rigsdagen og
måtte tildels opgives; dog bevilgedes der i finansloven af 31.
Juli 1853 ialt 7000 rdlr. til højesterets flytning. Under 8.
Oktober næstefter resolverede kongen derpå, at indretningen af
palæets salsetage skulde finde sted efter den tidligere plan,
medens det iøvrigt bestemtes til bolig for tronfølgeren, prins
Kristian af Danmark. Dette sidste kom dog ikke til udførelse.
Efterat højesteret derpå strax efter nyår 1854 var flyttet ind
i palæet, genoptog udenrigsministeren sin tidligere plan at
flytte over i Fredrik VI's palæ, idet han foreslog også at flytte
arkivet fra kancellibygningen til et hvælvet køkken i
mezzaninen. Han opnåede dog kun at få tre værelser i palæets
stue, ud til haven, indrettede til konferenser med de fremmede
gesandter, og dette endda kun som vederlag for afståelsen af
et par sale i Kristian VII's palæ. Det ved „forordning om
det danske monarkis fællesanliggender“ af 26. Juli (1854)
skabte midlertidige rigsråd på 20 kongevalgte medlemmer fik
nemlig anvist lokale på Amalienborg, og i Avgust måned
sattes den såkaldte „riddersal“ og „skilderigemakket“ i Kristian
VII's palæ istand til at modtage rådet, som var indkaldt til
1. September. Salen blev smukt udstyret, med plads til de
20 medlemmer, formanden og de 8 ministre. — Det senere
rigsråd (efter forfatningen af 2. Oktbr. 1855) holdt som
bekendt sine møder i rigsdagens lokaler.

Udenrigsministeriet har stadig senere beholdt sit lokale
på samme sted, i Kristian VII's palæ. Det indtager for
øjeblikket en plads af henved 2000 □ alen i mezzaninen,
henved 3500 □ alen i salsetagen og 500 □ alen i stuen. Denne
sidste indtages af arkivet, som først i året 1878 flyttedes
hertil fra kancellibygningen. Værelserne i Fredrik VI's (nu den
regerende konges) palæ er selvfølgelig forlængst opgivne.

Samtidig med udenrigsministeriets flytning fra Lerches
gård byggedes der i denne som forhen nævnt en selvstændig
sidebygning, fra hovedbygningens sydlige ende ned til og ind
i haven. Overslaget af 7. April 1852 lød på 31,597 rdlr. 14
sk.; det overdroges ved licitation til tømmermester Møller for
28,000 rdlr. Bygningen stod færdig før jul og sattes i den
følgende sommer i forbindelse med hovedbygningen ved smalle
gange i alle etagerne.

Denne sidebygning er som bekendt opført efter de
tarveligste fordringer; dens dybde er 13 /2 alen, længden 54 alen;
den har foruden kælder: stue, 1. og 2. sal og mansard, med
ialt 32 værelser; det samlede fladeindhold er omtrent 3000 □
alen. I denne bygning samledes det holsten-lauenborgske
ministeriums kontorer.

Endnu en tredje betydelig udvidelse fandt sted i året
1852, idet store rum af proviantgården toges i brug til
administrationens arkiver. Den 24. Marts fik det slesvigske
ministerium et loft til sit arkiv og den 11. Maj næstefter fik
indenrigsministeriet en betydelig udvidelse af sine lokaler.
Som vi har set, havde rentekammeret alt 1832 fået 47 alen
i to etager, nærmest gehejmearkivet; dertil blev nu lagt det
tilsvarende loft (3. sal) og desuden 32 alen i begge de gamle
etager, til næste brandmur. Slesvigsk ministerium fik loftet
over denne samme strækning, således at nu ialt 79 alen i tre
etager var tagne i brug til arkiver. Den hele tilvæxt var
næsten 4000 □ alen (det ældre ialt godt 2500 □ alen).

Også matrikelarkivet lagdes noget senere ind i
proviantgården, medens kontorerne udvidedes. Efter et den 24.
Avgust 1852 fremsat forslag sattes en anden etage på den gamle
staldbygning ved Lerches gård, foreløbig i en længde af 29
alen fra provianigården ud, for her at indrette to tegnestuer.
Ligeledes indrettedes der kontorer i resten af bygningen, som
konferensråd Rothe benyttede til brændehus, rullestue og
tørreloft, hvorfor der måtte skaffes ham erstatning i et nyt udhus
i vedhaven. Af proviantgårdens hvælvede stue overlodes 57
alen fra bygningens sydende til et matrikelarkiv, ialt godt
1500 □ alen, af hvilke dog kun omtrent halvdelen foreløbig
toges i brug. Disse indretninger udførtes 1853.

Til disse omfattende udvidelser (Amalienborg,
sidebygningen i Lerches gård og proviantgårdens arkivlokaler) sluttede
sig i de nærmest følgende år et par mindre byggeforetagender.
I Sommeren 1854 omdannedes mansardetagen på Lerches gård
ud til haven til en fuld etage, og først på året 1856 sattes
der en ny etage på forbindelsesbygningen mellem kancelliet og
krigsministeriets gård, idet hele denne bygning bestemtes til
det ny oprettede fælles indenrigsministerium. Ingen af disse
udvidelser havde dog nogen fremtrædende betydning <footnote>Hele dette afsnit såvel som det følgende er udarbejdet efter akterne ved
indenrigsministeriets bygningskontor og bygningsdirektoriet (kongerigets arkiv).</footnote>.
</chapter>

<chapter name="3. Omflytninger efter tronskiftet 1863.">
<i>3. Omflytninger efter tronskiftet 1863.</i>

Tronskiftet den 15. November 1863 foranledigede
højesterets flytning fra Fredrik VI's palæ på Amalienborg, som
indrettedes til residens, til Kristiansborgs nordlige fløjs stueetage.
Allerede i December måned blev de første forberedelser til
denne forandring trufne og ved kongelig resolution af 28.
April 1864 bestemtes det, at retten skulde have hele den del
af slotsfløjen, som forhen havde været optagen af den nordiske
oldsagssamling og senere dels havde afgivet beboelsesrum for
den afdøde konge, dels havde været anvendt til statsråd og
til kongens private våbensamling. Indflytningen fandt sted i
Juli måned,, Det var netop 70 år efterat retten ved den store
ildsvåde var bleven fordrevet fra slottet, hvor den fra
umindelige tider havde været holdt.

Allerede i året 1863 havde det holstenske ministerium
begyndt at flytte sine kontorer over til Pløn, hvor der som
bekendt blev oprettet en særlig regering for de tyske
hertugdømmer. Efterat forbundsexekutionen dernæst var indtrådt ved
juletid, stansedes ministeriets virksomhed så godt som aldeles.
Krigens ulykkelige gang havde året efter samme følge for det
slesvigske ministerium.

Den ved det holstenske ministeriums ophævelse indvundne
plads blev snart tagen i brug igen, idet marineministeriet i
det følgende år fraflyttede admiralitetsbygningen på
Gammelholm, som det og dets forgængere havde beboet i 70 år. Ved
lov af 15. April 1859 var det bestemt, at hele Holmen skulde
rømmes af flådens etablissementer, som fra nu af samledes
på Nyholm, medens de gamle grave opfyldtes og gader
anlagdes i det nye kvarter. Med marineministeriets flytning fra
den gamle gård, som under 21. Juni 1865 overleveredes
finansministeriet til nedbrydning, forsvandt det sidste spor af
Bremerholms anvendelse i orlogsflådens tjeneste.

I de fælles regeringsbygninger, hvor marineministeriet nu
optoges, an vistes der det plads i det holstenske ministeriums
forhenværende lokaler i Lerches gård, særlig sidebygningen
mod syd. Det indtager her 1.—3. sal, ialt 23 værelser,
desuden 12 værelser på hovedbygningens første sal. Dertil kommer
et arkivlokale i provianthusets stue af godt 1000 □ alens
gulvflade, som alt var bleven taget i brug i sommeren 1862,
da den gamle pavillon på Gammelholm med admiralitetets
arkiver blev solgt og ombygget (til studenterforening).

En del af det slesvigske ministeriums lokaler i den gamle
posthusbygning, nemlig 7 værelser på første sal, udlejedes
efter ministeriets opløsning til landbygningernes almindelige
brandforsikring (af 29. Februar 1792), indtil denne ved lov
af 23. April 1870 fra 1. April 1872 udskiltes fra statens
overbestyrelse. Den købte derefter det naturhistoriske musæums
gård i Stormgade, efterat dette alt forlængst var flyttet til sin
nye bygning ved universitetet. Af værelserne i posthuset
anvendtes herefter de 5 til en udvidelse af generalstabens lokaler
i proviantgården. Også flere af det slesvigske ministeriums
lokaler i Lerches gård tilfaldt krigsministeriet og generalstaben;
andre brugtes til de civile ministeriers udvidelse.

En sidste følge af hertugdømmernes tab var udleveringen
af deres arkiver til Preussen, som tilendebragtes i årene
1872—76. Medens den store årlige tilvæxt af kongerigets
arkiv meget hurtig optog de derved ledigblevne rum i
proviantgården, henstod derefter det forhenværende tyske kancelliarkivs
lokale i kancellibygningens stue nogen tid ubenyttet. I året
1878 bortflyttedes ligeledes udenrigsministeriets arkiv, som var
indrettet i den ene halvdel af tyske kancellis, af hvilket det i
forrige århundrede var bleven udskilt. Udenrigsministeriet
opnåede derved at få sit arkiv ud på Amalienborg, hvor et
køkken i stuen indrettedes til det. Hvælvingen i
kancellibygningen indrettedes derimod til finanshovedkasse, idet desuden
en del af rentekammerarkivets hvælving ud imod slotspladsen
optoges heri. Der opnåedes herved ialt en plads af 1113 □
alen, foruden et kælderrum af 826 □ alen, omtrent det samme,
som hovedkassen havde haft i Kristiansborgs og løngangens
stue- og kælderetage. De her forladte lokaler tilfaldt rigsdagen,
særlig landstinget.

Denne omflytning indtager for så vidt en ret mærkelig
plads i de offenlige bygningers historie, som det var første
gang i århundreder, at finanshovedkassen uden tvingende
nødvendighed forlod Københavns slot, ligesom det var første gang,
at et lokale i kancellibygningens hvælvede stue toges i brug
til andet end arkiver.

Samtidig med de ved tronskiftet og den ulykkelige fred
fremkaldte omflytninger falder generalstabens gradvise optagelse
i proviantgården, hvorved dennes fuldstændige anvendelse i
administrationens tjeneste, til kontorer og arkiver, finder sin
afslutning.

Generalstabens generalkvartermesterstab, d. e. dens
taktiske og topografiske afdeling, havde ved omdannelsen 1842
fået lokale i gården mat. nr. 131 i Amaliegade. Denne
bygning var imidlertid gammel og skrøbelig og truede omsider
med at falde ned, hvorfor ingeniørkorpset i året 1855
udarbejdede planer til dens fuldstændige ombygning; overslaget lød
på 80,000 rdlr. Denne plan kom imidlertid ikke til udførelse,
og den 1. Septbr. 1857 stilledes da kommandantboligen i
kastellet til rådighed for den topografiske afdeling, medens den
taktiske flyttedes til landkadetakademiet. Ved lov af 31.
Marts 1858 bevilgedes dernæst 45,000 rdlr. til opførelsen af
en ny bygning, som man tænkte at lægge i Esplanaden; men
ved resolution af 19. Februar 1859 bestemtes det at opføre
den på samme grund som den gamle. Denne blev derfor
nedbrudt og materialier indkøbte til en ny; men dermed stansede
det hele foretagende, da staben nu erklærede beliggenheden for
utålelig på grund af kulstøv o. desl. Et par år efter
overlodes grunden til finansministeriet, som dels lod den udlægge
til vej, dels anvendte den til toldbodens udvidelse.

Imidlertid var den topografiske tjeneste ved generalstaben
under 13. Decbr. 1856 bleven henlagt under finansministeriet,
og 7. Juni 1863 opnåede dette kongelig resolution på, at
denne tilligemed gradmålingen, som 28. Oktober 1855 var
bleven henlagt under samme ministerium (fra
undervisningsministeriet), skulde have deres lokaler indrettede i
provianthuset. Kommandantboligen i kastellet var dels alt for
indskrænket, dels mente militæretaten ikke at kunne undvære
den. De 36,000 rdlr., som ved hin resolution var bestemte
til proviantgårdens indretning, krævedes efterbevilgede af
rigsrådet som en delvis fornyelse af den tidligere bevilling på
45,000 rdlr. Bevillingen gaves vel, men udvalget udtalte i
sin betænkning (af 28. Oktober 1863), at man ikke fandt det
rigtigt, at arbejdet var påbegyndt, før bevillingen forelå. —
Arbejderne tilendebragtes iøvrigt først i efteråret 1864 og i
det følgende forår toges de nye lokaler i brug.

Ved kongelig resolution af 19. December 1864 var imidlertid
bleven bestemt, at den topografiske tjeneste igen fra 1. April
1865 skulde overgå til krigsministeriet. Samtidig blev der
tale om at flytte den militære højskole til landkadetakademiet,
for at få plads til de nye gadeanlæg på Gammelholm, og som
en følge deraf igen at flytte generalstabens taktiske afdeling
fra akademiet, hvor den midlertidig var bleven anbragt.
Således fremkom ganske naturligt den plan at samle hele
generalstaben i proviantgården, og under 20. Februar 1865 udbad
chefen sig til den ende tolv nye værelser i umiddelbar nærhed
af de ældre. Efter en række tildels meget indviklede
forhandlinger kom det den 1. Juni næstefter til et kompromis mellem
finans- og krigsministeriet, hvorefter dette tillod højskolens
nedbrydning imod at hint påtog sig indretningen af
generalstabens nye lokaler i proviantgården eller ministeriebygningerne.

Efterat de derved foranledigede byggeforetagender var
tilendebragte, indtager generalstaben foruden forskellige værelser
i krigsministeriets og Lerches gårde samt de 5 i den gamle
posthusfløj, som det fik indrømmet i 1872 efter den
almindelige brandforsikrings fraflytning, følgende lokaler i
proviantgården. Hovedrækken af kontorer, tegnestuer osv. er indrettet
i salsetagen, således som denne er fremstået, efterat
mellemloftet mellem de to etager over den hvælvede stue er fjernet.
Der er derved opnået en højde af 17 fod og store buede
vinduer til begge sider er trådte istedenfor de ældre luger og
småvinduer. Til en (udvendig) bredde af 27 1/2 alen har
generalstaben (tilligemed gradmålingens 3 værelser) i denne etage
en samlet længde af 152 alen, ialt altså godt 4000 □ alen.
Dette lokale støder umiddelbart op til rentekammerarkivets to
halvetager på 79 alen og indtager i forening med dem
proviantgårdens fulde længde.

Af den hvælvede stue optager generalstaben med sine
kontorer og sit kortarkiv en længde af 66 alen, medens hele
resten er fordelt til matrikelarkivet, gehejmearkivet og
marineministeriets arkiv. På loftet endelig indrettedes i foråret 1867
en længde af 23 alen til stabens brug, medens krigsministeriet
to år senere lod indrette et arkivlokale på 37 alens længde
på et højere loft (4. sal), som erstatning for loftet over den
gamle vagtbygning ved Børsen, der i mange år var bleven
brugt til arkiv <footnote>Meddelelser fra krigsministeriets arkiv og 4. kontor. Rigsrådstidende for den
5. ordenlige samling (1863), tillæg A 469 osv. (sml. registret).</footnote>.
</chapter>

<chapter name="4. De videnskabelige samlinger efter 1848.">
<i>4. De videnskabelige samlinger efter 1848.</i> <footnote>Der er på dette sted på grund af nærværende kommissions særlige opgave
intet hensyn taget til universitetets videnskabelige samlinger (bibliothek og musæer),
skønt de på samme måde som „statens“ er tilgængelige for almenheden.</footnote>

Det kongelige gehejmearkiv var i årenes løb bestandig
bleven mere indsnævret i brugen af sine oprindelige lokaler.
Bygningen indeholdt, som vi har set, ialt 6 hvælvinger, af
hvilke dog kun de tre, i den fritstående del, fra først af var
bestemte til arkivets benyttelse; hertil kom senere (1749)
stueetagen i den anden halvdel (s. 310). Den tilsvarende
første sal dannede et led i kongens løngang fra slottet til
gehejmekonseljet, medens anden sal ligeledes toges i brug til
arkiv. I året 1778 var de to hvælvinger bleven overdragne
til rentekammeret (s. 338) og gennemgangen i den nederste
af dem indsnævret ved anbringelsen af et 6 alen højt stakit,
som tillod benyttelsen af den til arkiv. Da nogle år efter
(1792) Thorkelin ansattes som arkivar, flyttedes efter hans
anmodning arbejdsværelset fra stuen op til den øverste
arkivsal, som samtidig deltes ved et gitterværk, således at tyske
kancelli fik den største halvdel til de gottorpske og
glyksborgske sager. Det oplystes ved denne lejlighed, at det
tidligere kontor var så mørkt, fugtigt og råkoldt om vinteren, at
ingen af de tidligere arkivarer på en enkelt undtagelse nær
(Voss) havde kunnet arbejde der i denne årstid <footnote>Kgl. resol. i rentekam. Kbhvns, kontor 1778, nr. 120. 1781, nr. 192. Bygn. kontor
1792, nr. 133 (journ. nr. B 1974).</footnote>. Hertil kom
endelig, at hele stuen gik tabt for arkivet, idet der 1827
indrettedes bolig til budet i den vestlige, medens danske
kancelli 1842 igen fik den østlige hvælving nærmest sit eget
arkiv. Gehejmearkivet havde således i virkeligheden kun
halvanden af bygningens 6 hvælvinger til sin rådighed.

Herpå rådedes der bod, idet indenrigsministeriet, efter
tilskyndelse af den „til udvidelse af gehejmearkivets lokaler“
under 7. Februar 1849 nedsatte kommission, den 25. Avgust
s. år gav ordre til at overlevere til det de to østlige og den
halve vestlige hvælving, som henholdsvis rentekammeret
(indenrigsministeriet) og det holstenske kancelli sad inde med. Et
forsøg på ved denne lejlighed at få al gennemgang gennem
arkivets hvælvinger afspærret lykkedes kun for anden sals
vedkommende, idet der her indrettedes en snæver gang til
forbindelse mellem kancellibygningen og proviantgården. På
første sal måtte man nøjes med at danne en smal og lav
smøge mellem finansministeriets kontorer, hvorved hvælvingen
mistede en stor del af sit lys.

Kort efter denne udvidelse opnåedes endvidere ved kirke-
og undervisningsministeriets initiativ en overenskomst mellem
alle ministerier om at aflevere alle de over 100 år gamle
arkivalier, som endnu opbevaredes i de særskilte arkiver, for
således at udvide gehejmearkivet til et fælles ældre rigsarkiv.
Efterhånden som disse afleveringer skred frem, måtte
selvfølgelig lokalerne yderligere udvides. Justitsministeriet afstod
samtidig med sine afleveringer hvælvingen i gehejmearkivets
stue, og i året 1861 indrettedes et betydeligt stykke af
provianthusets stue, den såkaldte „Kristian IV's hvælving“,
nærmest arkivet, — ialt 58 alen med en gulvflade af 1240 □
alen, større end alle den oprindelige arkivbygnings hvælvinger
tilsammen — til brug for dette ældre rigsarkiv. Ikke des
mindre måtte en fuldstændig aflevering af det gamle
rentekammerarkiv, det eneste, som endnu stod tilbage, opgives
som uudførlig på grund af regnskabsrækkernes omfang. —

Omtrent samtidig med denne sidste udvidelse for
gehejmearkivet modtog også det kongelige bibliothek en sådan for
sine overfyldte bogsale. Efter konstkammerets fraflytning i
året 1824 havde det kun modtaget en ringe udvidelse ved
kobberstiksamlingens optagelse på Prinsens palæ i året 1852.
Der var nu kun en eneste mulighed for en udvidelse indenfor
bibliothekets egne mure, idet stueetagen endnu bestandig
tilhørte militæretaten. Denne havde her et oplag af seletøjer og
andre, tildels ubrugelige sager; men da der blev tale om en
afståelse til bibliotheket, viste der sig ikke des mindre
betydelige vanskeligheder. Forhandlingerne om denne sag endte med,
at etaten modtog en affindelsessum af 30,000 rdlr. og flyttede
sine ting over i proviantgårdens sydlige sidebygning, som
overlodes den af marineministeriet. Bibliothekets stue
indrettedes derpå til bogsal; de gamle porte erstattedes af store
buede vinduer — (de oprindelige små firkantede vinduer mellem
portene var alt ved ombygningen 1824 tilmurede) —, og der
opstilledes hylder over hele gulvfladen. Disse indretninger
udførtes i året 1861, og i den følgende sommer flyttedes bøgerne
ind i det nye rum. Den derved opnåede udvidelse
repræsenterede en gulvflade af omtrent 3000 □ alen, eller henved en
tredjedel af samtlige ældre lokaler. —

Det „store og for den ethnografiske samling udmærket
passende lokale“, som der alt i året 1844 var „grundet håb“
om at se den indflyttet i (se s. 345), var Prinsens palæ, eller
som det officielt kaldtes: det kongelige palæ i Kalleboderne.

Denne rummelige bygning var indtil 1849 beboet af en hel
række familier og enkelte personer. I de henved 150 værelser
og rum fandtes der således i året 1835 foruden en 6—7
mindre husstande store lejligheder for generalløjtnant F. Bülow,
kammerherrerne Rømer, Berger, v. Krogh og v. d. Maase,
konferensråderne Hansen, Bugge og Treschow. Desuden var
der, som forhen omtalt, lokale for højesteret (riddersalen og 5
andre værelser) og landhusholdningsselskabet (1 værelse på
første og 7 på anden sal).

I den „kongelige kundgørelse angående civillisten“ (af 30.
Maj 1849) hed det nu: „Til opbevaringssted for statens
samlinger og musæer bestemmes palæet i Kalleboderne, imod at
højesteret anvises andet passende lokale; de nærværende
beboere af bemeldte palæ opsiges til fraflyttelse, med eller uden
vederlag, og konstmusæet fraflytter dets gård i Dronningens
tværgade.“

Den ethnografiske samling havde først fået løfte på at få
tildelt et passende lokale på palæet og havde alt dengang
begyndt at flytte derind; den kunde den 23. Juni åbnes for
publikum i en del af sine værelser. Anden dagen efter, den
25. Juni, henlagdes derpå „alle offenlige og kongelige musæer,
samlinger og gallerier“, som ved den kongelige kundgørelse
om civillisten var erklærede for statens ejendom, under
ministeriet for kirke- og undervisningsvæsen. Dette forelagde
derpå en plan for kongen om deres fremtidige ordning, som
til-trådtes ved resolution af 5. Avgust.

Ved denne ophævedes alle de særskilte bestyrelser —
(deriblandt også kommissionen for oldsagers opbevaring, af 22.
Maj 1807) —, som hidtil på forskellig måde havde sorteret
under overhofmarskallatet, og der oprettedes en fælles
Overdirektion under ministeriet; overhofmarskal Levetzau blev
overdirektør, kongen selv desuden protektor for den nordiske
oldsagssamling. Ved samme lejlighed opløstes også det
historiskarkæologiske arkiv (af 7. Februar 1846). Dets
antikvarisk-topografiske afdeling, samt de topografiske efterretninger fra
Island i dets anden (oldnordisk-islandske) afdeling, forenedes
med selve oldsagssamlingen under navn af det
antikvarisk-topografiske arkiv, medens samlingen af diplomer og egenlig
historiske efterretninger afleveredes til gehejmearkivet.

Under overdirektøren samledes altså ved denne lejlighed
maleri- og kobberstiksamlingerne med konstmusæet, musæet
for nordiske oldsager, den ethnografiske samling og mønt- og
medaljekabinettet. De fandtes spredte i gården i Dronningens
tværgade, på Rosenborg, på Kristiansborg i stuen og på anden
sal, og i bibliothekbygningen; men det udtaltes i samme
resolution, at ministeriet skulde være bemyndiget til „at træffe
de fornødne forberedende skridt til indretningen og fordelingen
af palæet i Kalleboderne som opbevaringssted for musæerne“.

Efterat denne nye organisation var trådt i virksomhed,
nedsatte ministeriet en kommission, bestående af
overdirektøren, bygmesteren Koch og samlingernes inspektører Thomsen
og Thiele, for at affatte en nærmere plan for fremgangsmåden
ved samlingernes indretning i Prinsens palæ og dettes
omdannelse til en musæumsbygning (13. September). Den
derved fremkaldte plan gik ud på forandringer og forbedringer til
et beløb af 23,000 rdlr., som tænktes fordelte på 2 år; den
tiltrådtes alt under 9. Februar 1850 af ministeriet. Det var
en selvfølge, at alle beboerne efterhånden blev opsagte til
fraflytning, således at kun løngangen ud til Fredriksholms kanal
vedblivende bestemtes til boliger, fra nu af for samlingernes
embedsmænd.

Der toges strax fat på den vedtagne plans iværksættelse.
I løbet af 1850 flyttedes alle sagerne fra gården i Dronningens
tværgade til palæet; ud på efteråret kunde
„konstkammerbygningen“ sælges (til grosserer H. B. Fogtmann) og før jul var
den fuldstændig rømmet og overleveret til den nye ejermand.
Samtidig overtog undervisningsministeriet palæets
vedligeholdelse. Den 9. Oktober havde Thomsen fået dets samtykke
til at holde rejsegilde på palæet efter tilendebringelsen af de
første byggearbejder.

Det ethnografiske musæum var det første, som fik sig
indrettet i det nye hus; Thomsen indberettede den 1. Juni
1850, at lokalerne nu var færdige, og strax efter fuldførtes
indflytningen. Allerede i det foregående efterår havde Thiele
begyndt at revidere kobberstiksamlingen i en lejlighed, som
stilledes til hans rådighed på palæet; i det følgende forår
påskyndtes indretningen af dets eget lokale.

Men bygningens omdannelse og samlingernes ordning viste
sig snart at være et såre omfangsrigt og langvarigt arbejde,
I foråret 1851 var endnu kun 4 af de bevilgede 23 tusind
rdlr. kommen til anvendelse; i løbet af det følgende år kom
hertil 10,000, og i de to næste, til foråret 1854, atter 10,000
rdlr. Imidlertid havde overdirektøren under 3. Avgust 1852
fået ordre til at rømme Kristiansborg med oldsagssamlingen,
da kongen havde bestemt denne del af slottet til en udvidelse
af sin egen bolig og til opstilling af sine private samlinger.
Der blev i den anledning også strax lagt en plan til dens
flytning, men palæets plads var alt så optagen, at det blev
nødvendigt først at flytte højesteret fra sine lokaler. Der gik
derpå igen et helt år, uden at der foretoges noget i sagen,
da så kongen under 11. Avgust 1853 gentog sin fordring i
reskript til indenrigsministeren. Der var da lige på finansloven
af 31. Juli bevilget 7000 rdlr. til rettens flytning til
enkedronning Marie Frederikkes palæ på Amalienborg. Denne foretoges,
som vi har set, strax efter nyår 1854, og umiddelbart efter
førtes hovedmassen af oldsagssamlingen over til Prinsens palæ.
Hele denne flytning var dog først tilendebragt den 20.
September, „på ubetydeligt nær“, og kongen takkedes for den
velvilje, hvormed han havde tilladt, at man havde ladet sig
så god tid med overførelsen og opstillingen.

Imidlertid var kobberstiksamlingen bleven fuldt indrettet
og fra 1. Juni 1852 åbnet for publikum i sit nye lokale; det
ældre overlodes, som vi har set, strax efter til det kongelige
bibliothek.

Derpå toges der fat på indordningen af kong Kristian
VIII's værdifulde samlinger, som kongen havde skænket staten,
mellem det tidligere konstmusæums sager. Den 27. Juni 1851
overdrog ministeriet professor Ussing det hverv at modtage
dem for atter at overlevere dem til musæet, og året efter
indgav dettes direktør Thomsen en plan til deres fordeling, som
af ministeriet approberedes den 12. Juli. Der var især en
betydelig samling af antike oldsager, som kongen havde samlet
på sin rejse i syden eller senere var kommen i besiddelse af
ved indkøb og gaver. Den bestod væsenlig af malede vaser,
men indbefattede også marmorskulpturer, bronser, terrakotter
osv. Forskellige mindre samlinger var efterhånden bleven
optagne i den kongelige, således de af Brøndsted, Falbe,
arkitekten Kr. Hansen og professor Ussing under deres ophold i
Grækenland erhvervede antiker, oldsager fra Nordafrika, som
var indsendte af konsulen Carstensen, osv. Ved
sammensmeltningen af disse samlinger med konstmusæets afdelinger for
ægyptiske og græsk-romerske oldsager dannedes der nu et
antikkabinet, som i foråret 1853 opstilledes i sine nye lokaler;
der bevilgedes hertil i Februar og Marts måneder 1000 rdlr.

I konstmusæet i Dronningens tværgade fandtes der, som
det vil mindes, foruden oldsagerne og den ethnografiske
samling endnu en større samling af konstsager og kostbarheder,
en arv fra det tidligere konstkammer. En del af disse
optoges nu vel i andre samlinger, men der blev dog en ikke
ringe mængde tilbage, som nu bestemtes til at danne et
„musæum for skulptur og konstflid“, der atter i forening med
antikkabinettet sammenfattedes under det særlige navn:
konstmusæum. Denne samling, som efterhånden tænktes forøget
ved indkøb af nyere danske billedhuggerværker, blev dog først
færdig ordnet, opstillet og tilgængelig for almenheden i Maj
1860, og den opløstes igen 7 år efter.

Samtidig med at i året 1854 det oldnordiske musæum
efterhånden flyttedes til Prinsens palæ og her optog blandt
andet højesteretssalen, den såkaldte riddersal, indrømmedes
der også sammesteds videnskabernes selskab et lokale. Da
hoffet i begyndelsen af året gjorde fordring på de værelser i
Kristiansborgs søndre tilbygning, som efter slotsbranden var
indrømmede dette selskab, fik det først løfte på indtil videre
at måtte bruge nogle værelser i enkedronningens palæ på
Amalienborg, men under 25. April bestemte
undervisningsministeriet sig for at skaffe det lokale på Prinsens palæ,
sammen med oldskriftselskabet. Det indrettedes samtidig med
oldsagssamlingens opstilling og var færdigt til afbenyttelse i
Oktober måned. Landhusholdningsselskabet, som var forblevet
på palæet, fik samtidig en lille udvidelse af sin lejlighed.

Efter overhofmarskal Levetzaus død i November 1859
blev posten som overdirektør ved musæerne ubesat, og de
styredes fra nu af umiddelbart af undervisningsministeriet, idet
dog konferensråd Thomsen efterhånden var bleven direktør for
dem alle. Efter hans død, den 21. Maj 1865, nedlagde
ministeriet forestilling til kongen om en ny ordning af samlingernes
bestyrelse og opnåede under 29. Januar 1866 resolution på
denne. Overdirektørposten blev fra nu af formelt inddragen
og forretningerne henlagte under undervisningsministeriet.
Møntog medaljekabinettet fik sin egen direktør (daværende professor
L. Müller), det oldnordiske og det ethnografiske musæum holdtes
derimod som nær beslægtede under en fælles direktør, der
tillige var direktør for de antikvariske mindesmærkers bevaring
og for de danske kongers kronologiske samling på Rosenborg
(daværende etatsråd J. J. A. Worsaae). Konstmusæet endelig
bestemtes til nedlæggelse i sin daværende form, som endnu i
visse måder mindede om det gamle konstkammers tilfældige
sammenhobning, og der nedsattes en kommission til at
overveje, hvad der bedst kunde gøres ud af dets enkelte dele.
Allerede 4 uger efter oprettedes der derpå ved resolution af
26. Februar fra 1. April af en særlig antiksamling med samme
direktør som møntkabinettet. Musæet for skulptur og konstflid
opløstes derimod efter resolution af 6. December fra årets
udgang og afgav en del af sine sager til Rosenborg og
Charlottenborg, medens de egenlige konstværker fra middelalderen
og den nyere tid indtil videre magasineredes i Kristiansborgs
øverste mezzanin. Ved resolution af 7. December 1874
overdroges de til konstakademiet, og 1879 bestemtes det, at de
originale værker af nyere danske billedhuggere skulde opstilles
i malerisamlingen, medens afstøbningerne af ældre skulpturer
i forening med konstakademiets egen samling skulde finde
deres plads i den nye udstillingsbygning.

Den ved skulptursamlingens bortflytning indvundne plads
på Prinsens palæ benyttedes strax efter til en omflytning,
hvorefter mønt- og medaljesamlingen i året 1867 førtes hertil
fra Rosenborg, som fra nu af helt optoges af kongernes
kronologiske samling. Med denne forandring har musæerne nået
deres nuværende ordning.

Prinsens palæ indeholder, foruden beboelseslejlighederne
til samlingernes inspektører samt lokaler til videnskabernes-,
oldskrift- og landhusholdnings-selskaberne, ialt 129 værelser og
rum, fordelte i tre etager og med en samlet gulvflade af godt
9000 □ alen. Af disse indtager det ethnografiske musæum
de 52, med en gulvflade af 3131 □ alen, altså over
tredjedelen af det hele. Det oldnordiske musæum har vel kun 34
værelser og rum, men deres samlede gulvflade er større,
nemlig 3406 □ alen. Dertil kommer det
antikvarisk-topografiske arkiv og arbejdslokale for bestyrelsen for de nationale
mindesmærkers bevaring med 4 værelser og en gulvflade af
279 □ alen. De tre øvrige samlinger indtager tilsammen
omtrent en fjerdedel af palæets rum. Antiksamlingen har 14
værelser med en gulvflade af 857 □ alen, kobberstiksamlingen
henholdsvis 17 og 868, mønt- og medaljesamlingen 8 og 509,
Det er en selvfølge, at der i alle disse tal er medregnet ikke
blot selve de opstillede og for offenligheden tilgængelige
samlinger, men også de talrige (ialt 32) magasinrum, arbejds- og
bibliothekværelser.
</chapter>
<chapter name="GRÅSTENS ÆLDRE HISTORIE.">
GRÅSTENS ÆLDRE HISTORIE.

(1889.)

[Sønderjydske Aarbøger 1889, S. 1—43. Slutningen (S. 34—43) dannes af et Tillæg,
hvoraf kun det første Stykke er medtaget i denne Udgave. — Her med Tilføjelser og
Rettelser af Forfatteren.]

Gråsten ligger i en gammel skovegn, som endnu sent
ned i middelalderen kun var forholdsvis lidet opdyrket. Det
er en del af det gamle Sundved herred, hvis navn og våben,
et træ og en vandstrøm, tilstrækkelig betegner dets natur.
Endnu den dag idag ligger den lille by ligesom skjult mellem
skove; fordum strakte disse sig imidlertid helt ud over de
nærmeste sogne. Mod nord og øst vidner navnene „Roden“
(den „ryddede“ skov), „Bøgskov“ (en nedlagt landsby) og
„Igeskovgård“ (en nu forsvunden herregård) o. l. om den
tidligere tilstand; mod syd minder „Egernsund“, hvis bredder
fordum var bedækkede med gamle skove, så et egern efter
sagnet kunde springe over det, om lignende forhold.
Nabosognet mod vest, Rinknes <footnote>Af navnet Rink, se O. Nielsens stednavne (Bland. t. oplysn. om dansk sprog
I 339); personnavne s. 76 (sml. Rynkeby).</footnote>, var endnu i midten af det 16.
århundrede „gribsjord“, d. e. oprindelig udmark, som aldrig
var bleven „rebdelt“ til de enkelte gårde. Enkelte bønder
havde her efterhånden tilegnet sig („grebet“) jorderne i større
eller mindre lodder, dels som fællesmarker, dels som
særmarker, uden at ejendomsforholdene var endelig opgjorte. Dette
var i en så sen tid kun tilfældet i afsides egne, hvor skoven
havde fået lov til at ligge hen, eller hvor hede og kær
hindrede bebyggelsen.

Skovegnen var gennemskåren af vige og vandløb. Fra
Flensborg fjord førte det snævre og godt skjulte, men dybe
Egernsund ind til Sildkulen, hvorfra atter to nor udgik, det
ene mod øst, forbi Fisknes, til Nybøl, opnævnt efter denne
kirkeby, det andet nordpå, forbi Stængerod, de nuværende
ferskvandssøer omkring Gråsten; det kaldtes Alvnor. Medens
Nybøl nor har en regelmæssig afrundet form, med høje bredder,
var Alvnor udtunget med talrige vige og opfyldt af holme.
Navnet hidrørte vistnok fra denne stedets ejendommelige
karakter, der kunde synes særlig skikket til bolig for elverfolk. På
det samme tyder navnet „Troldslyk“ for den halvø, som
skilte noret fra Sildkulen og på hvilken den ældste herregård
„Gråsten“ var beliggende; der må vel antages her at have
været større samlinger af stensætninger fra oldtiden,
henliggende i skoven og på den ryddede mark og genstand for
allehånde overtro. Talrige fortællinger om onde troldes færd har
da også holdt sig her lige til vor tid og en enkelt kæmpehøj,
kaldet Alvers grav, er først bleven udgravet i mands minde.
På Stor Solt overdrev i Angel kaldtes en mark med tolv
hedenske stensætninger endnu for nogle år siden „de grå stene“.

Allerede i middelalderen fandtes der dog her som overalt
i vort fædreland opdyrkede bymarker og spredte større
herregårde; disse sidste var neppe større end et par bøndergårde,
men de havde anseligere bygninger og var befæstede med
vold og grav; deres ejer var desuden som oftest tillige den
egenlige grundejer til flere eller færre bøndergårde, hvis fæstere
måtte svare ham landgilde og dagværk. Af sådanne
herregårde fandtes i Adsbøl sogn Holbæk, hvis indtægt af landgilde
og ved var så stor, at der må antages at have hørt en halv
snes bøndergårde til den; i Rinknes var der en Hovgård, hvis
navn tyder på, at det var en gammel adelsgård; endvidere
Dalsgård og den såkaldte Bennikgård. I Kværs sogn omtales
en adelsgård Æbild; en mark på Ladgårds jorder hed
Kværsgård, ligesom der endnu findes et voldsted i en udtørret sø,
hvis dæmning kaldes „gamle Hans Limbeks vej“.

Dette sidste navn fører os tilbage til de urolige tider, da
grev Gert af Rensborg satte den sønderjydske hertug Valdemar
på Danmarks trone. Blandt de tyske adelsslægter, som
dengang trængte frem over Ejderen og tildels antog nye navne,
var også Limbekkerne, som opnævntes efter en gård strax
nord for grænsefloden. Medens en Nils Limbek kom til at
indtage stillingen som høvding over Nørrejylland, senere som
Valdemar Atterdags drost, erhvervede ridderen <i>Hans Limbek</i>
gods i Lyngtoft og Løg herreder i Sønderjylland og grundlagde
de stærke borge Søgård og Trøjborg; han fik 1344 hele
Lyngtoft herred og 1348 øen Røm og Visby sogn i pant af hertug
Valdemar. I sine første år har han rimeligvis boet på den
gård i Kværs, til hvilken hans navn endnu er knyttet, og fra
denne tid stammede også det møntfund, som c. 1610 blev
gjort ved Gråsten, da man søgte efter grundstene til den nye
herregård og ved denne lejlighed kom til at bryde en gammel
stensat bolig op, uden al tvivl en ruin fra hine tider <footnote>Mønternes præg er opbevaret i Jonas Højers beskrivelse fra samtiden; på den
ene side fandtes der et A, på den anden et kors med 4 punkter. Det er typen
Kristoffer II, Nørrejylland 6, hos Hauberg, Årbøger 1884.</footnote>. Sagnet
betegnede det som bolig for en viking ved navn Alf, og den
halvlærde forfatter, som optegnede det, mente, at der herved
sigtedes til den berømte norske jarl Mindre-Alf, som i Erik
Menvæts tid blev lagt på stejle ved Helsingborg. Dette er
imidlertid uforeneligt med de fundne mønters alder, og det er
rimeligere at antage, at mandens navn er glemt og senere
ombyttet med det ældre (Alf), som levede i sagnene på
dette sted.

En gammel overlevering fortæller, at herrerne på Søgård
oprindelig havde et jagthus på skovbakken ved Stængerod, den
yderste del af halvøen Troldslyk. Det ligger da nær at
antage, at de alt i hin fjerne tid har taget dette sted i besiddelse
og at den dristige viking, hvem det nu end har været, er
bleven fældet af „gamle Hans Limbek“. Vist er det i alle
tilfælde, at Limbekkernes efterfølgere på Søgård, Ahlefeldterne,
stadig trængte længere frem i denne egn, indtil den kom
fuldstændig i deres eje. Et afgørende skridt var det i den
henseende, at <i>Klavs Ahlefeldts</i> enke fru <i>Anna</i> i de urolige
år efter hertug Gerhards død, da dronning Margrete og kong
Erik måtte kæmpe for bevarelsen af Sønderjylland, fordrev en
kongeligsindet adelsmand Jeppe Iversen fra Holbæk og lagde
hans bøndergods under Søgård. Selve gården Holbæk ejedes
senere af slægten Pogwisch, til hvilken også fru Anna hørte;
en Anna Pogwisch af Holbæk ægtede i kong Hans's tid Goske
Holk på Ballegård <footnote>Det hedder i et (utrykt) klageskrift fra kongelig side: primo dat vrouw Anna
van Zeegarden heft van my Jeppe Ywerssen genomen . . . . enen hoff, de het Holbek,
de renthet alle iår 1 laast kornes vnd 44 artich kornes unde ock holt . . . . item heft
vor Anna howen laten myne holte vilde schaden dan vppe hundert mark vnde dar
enbouen. — Henrik Holks stambog i rigsarkivet.</footnote>. Senere blev gården Ladkær i Ullerup
sogn hovedgård for denne ejendom, og endnu senere den ny
oprettede herregård Avnbølgård, som ejedes af slægten Høek.
Medens Holbæk vedblev at høre hertil, skiltes Ladkær senere
fra hovedgården ved mageskifte.

På lignende måde forsvandt de fleste gamle adelsgårde
efterhånden i Lyngtoft herred; Fruermark og Holm i Kliplev
sogn kendtes endnu som frigårde i reformationstiden, medens
mindet om adskillige andre vistnok i tidens løb er tabt.
Søgård gods var det største i Sønderjylland næst Tørning, der
ligeledes fra Limbekkerne var gået over til Ahlefeldterne, men
i kong Hans's tid blev erhvervet for kronen. I de samme år
lykkedes det kongens broder hertug Fredrik ved køb at
erhverve en søsterlod af Søgård, medens samtidig de pantsatte
kongelige bønder i herredet indløstes. Således var i
reformationstiden af herredets bønder de 61 bleven kongelige (eller
hertugelige), medens de 178 endnu lå under Søgård.
Det gamle skel mellem Lyngtoft og Sundved herreder,
som nu fejlagtig sættes ved Adsbøl bæk, er rettelig vest for
Gråsten, ved Nalmaj bro; det var tillige skellet mellem Adsbøl
og Rinknes sogne. At dette var så, fremgår især tydeligt af
en voldgiftskendelse, som i året 1550 blev afsagt i Rinknes
af 8 adelsmænd i stridighederne mellem hertug Hans af
Haderslev, der i Sønderjylland ejede Haderslev, Tørning og Tønder len
samt Nordstrand, og de to brødre <i>Frans</i> og <i>Gregers Ahlefeldt</i>
af Søgård, vedrørende deres bønder i denne by. Disse
stridigheder var dengang alt gamle og ud over mands minde og
havde deres naturlige grund i den før nævnte omstændighed,
at bymarken var „gribsjord“: man vedblev bestandig at ville
„gribe“ ud over sin ret. Forliget sluttedes den 11. Juli 1550
af 8 af hertugdømmets fornemste adelsmænd, af hvilke hver
af parterne havde tilnævnt de 4; der var statholderen Breide
Rantzov, amtmanden til Haderslev og Tørning Siverd Rantzov,
amtmanden i Åbenrå Asmus Ahlefeldt, amtmanden på Nørborg
Bertram Ahlefeldt, osv. Der bestemtes, at Rinknes bymark
nu skulde udskiftes („rebes“) som andre bymarker, eftersom
enhver betalte landgilde, således som det var lov og ret i
Danmark, alene med undtagelse af visse særmarker (ornum),
som forlods skulde blive ved deres hidtilværende ejer. Således
beholdt adelsbonden Hans Bennik de tre særmarker Lerager,
Grumholm og Buskmose, medens alle de hertugelige bønder
tilsammen forlods skulde beholde engen Nalmaj. Brødrene på
Søgård derimod fik tildømt særmarken Terkelsbjerg og
Hulsager, der nu skulde „stables og stenes“, d. e. forsynes med
tydelige grænsestene; ligeledes Dalsgård og Ulvsnes <footnote>Dette forlig haves endnu i original i rigsarkivet (f. a. XXIV 183).</footnote>.

De to brødre på Søgård, Frans og Gregers, sønner af
Benedikt og Ejbe Ahlefeldt, havde iøvrigt lige så mange
stridigheder indbyrdes som med hertugen. Det havde altid været
vanskeligt at forliges for de forskellige søskendehold, som til
forskellige tider boede på Søgård og ejede godset i fællesskab.
Det gamle stærkt befæstede herresæde på en ø i søen var
derfor delt ved en høj tværmur, således at der fremkom to
helt adskilte boliger, og endda klagedes der jævnlig til kongen
over gensidige overgreb. Det var derfor naturligt, at den
yngste af brødrene, Gregers, så sig om efter en anden bolig
ved siden af sin fædrenegård.

Således synes herregården <i>Gråsten</i> først at være opstået
i reformationstiden <footnote>At alt denne Gregers Ahlefeldt ejede gården, fremgår af præsten i Såtrup
Peder Bruns samtidige optegnelse, som Gude har kendt og rettet Jonas Højers
fortælling efter (Gude, Bericht von Sundewitt, s. 82 fl. Sml. O. H. Moller, Hist.
Nachricht von der Kirche St. Johannis in Flensburg, s. 54, anm. 4). Det får dog stå hen,
om gården har været ældre.</footnote>. Den lå i Troldslyk, midt på halvøen,
hvor denne skyder sig ud i øst, mellem norets inderste vig
og Sildkulen; i den såkaldte „Lilskov“ ses endnu et spor af
dens sydlige grav. Af jorder lå kun selve Troldslyk og
Horskobbel, den nuværende fredskov Dyrehaven, til dens avl; en
del kådnere, som boede spredt langs Alvnor og vistnok drev
fiskeri i dette, forrettede det daglige arbejde.

Det var et dejligt sted, omgivet af skov og vand,
saltvandsvige, småsøer og skovbække. Mellem bakkerne, som
trindt omgiver denne plet, snoede sig en gammel landevej,
over Nalmaj bro, op over Troldslyk, hvis højeste punkt her, i
skovbrynet, bærer det gamle navn Konkel (jydsk: en højde);
derfra ned til en lille skovbæk og langs norets bred, over
talrige vandløb, nordpå til Fiskbæk og Adsbøl. Det var dog
vistnok en såre lidet befærdet vej; hovedvejen gik fra Rinknes
over færgen ved Egernsund, gennem Broagerland til
Sønderborg, eller længere nordpå over Tyrsbøl og Kværs mod øst
og nord. Som Gråsten fra først af havde været et ensomt
jagthus, var det nu et afsides herresæde, som aldrig nævnes i
den tids breve eller aktstykker.

At Gregers Ahlefeldt imidlertid ofte opholdt sig her og
yndede stedet, fremgår af forskellige træk. Således siges det,
at han satte særlig pris på præsten Hans Hvid, som 1548
beskikkedes til sognepræst i Ullerup og Adsbøl, og han såvel
som hans hustru Anna nævnes som faddere hos Henrik Holk
på Rønhave, sammen med mange andre af adelen på Als og
Sundved <footnote>O. H. Moller, Geschlecht Ahlefeldt, s. 198. Kirkehist. samlinger VI 553. Henrik
Holks stambog (1549. 1556).</footnote>. Iøvrigt var Gregers en virksom og højt ansét mand,
der tog ivrig del i sine standsfællers liv. Han var „råd“ hos
hertug Hans i Haderslev og tilkaldtes altså jævnlig til offenlige
hverv; i Flensborg ejede han et par huse og opholdt sig vel
altså tildels her om vinteren <footnote>Danske magasin, 4. række III 228 fl. Dipl. Flensborg. II 454. 519. 775. 867.
Jahrbücher f. d. Landeskunde der Herzogthümer, X 75. 181. 183.</footnote>.

Da hertugerne Hans og Adolf i (forening med deres
brodersøn, den unge konge Fredrik II, i sommeren 1559 gjorde et
erobringstog til Ditmarsk, faldt det i Gregers Ahlefeldts lod at
føre et hovedbanner; det var mærket med en pelikan,
årvågenhedens symbol. Også broderen var med på toget. I slaget
ved Heide, den 13. Juni, fandt denne sin bane, medens
Gregers blev skudt i benet; han ænsede ikke såret, men herved
forværredes det og han måtte forlade hæren og lade sig føre
til Rensborg; de tre fyrster forærede ham det banner, som han
havde båret med ære. Niende dagen efter slaget døde han,
og st. Hans aften førtes hans lig gennem Flensborg til
begravelsen i Kliplev kirke ved Søgård. Brødrene jordfæstedes
hver på sin side i kirken, Frans mod nord og Gregers på
sydsiden, blandt deres nærmeste slægt. Over Gregers hang
banneret fra Heide og på hans kiste sattes de ord, som han
havde gjort til sit valgsprog: „Gud alene min trøst, han vil
være min hjælper!“ <footnote>O. H. Moller, Ahlefeldt, s. 189 fl. Molbech, Ditmarskerkrigen, s. 216.</footnote>. Der sigtedes herved til det berømte
valfartsbillede i samme kirke, „st. Hjælper“, et Kristusbillede
med guldkrone, samt forgyldte handsker og sko; det havde
stået i et særligt lille kapel med et gittervindue, gennem
hvilket de andægtige tilbad det. Således havde det endnu
været skik, da Gregers var dreng, men efter reformationen var
det selvfølgelig bleven afskaffet. Billedet stod der dog endnu
længe efter, berøvet sine prydelser, og var genstand for
almuens overtro.

Der haves fra denne tid en fuldstændig fortegnelse over
Søgård bøndergods, således som det 1543 var sat i skat efter
plovtal <footnote>Tillæg II.</footnote>. Det er ialt 178 gårde i Lyngtoft herred, 48 1/2 i
Sundved, 25 længere vesterpå. Delingen mellem de to brødre
var foretagen således, at de begge havde gårde så at sige i
hver af de talrige byer, i hvilke de var spredte. Herved
opnåedes, at fællesskabet mellem dem var fremtrædende i alle
forhold, så den ene ikke let kunde unddrage den anden sin
hjælp overalt hvor de stod overfor tredjemand. På samme
måde udøvede de deres kaldsret til kirkerne, birkeretten o. l.
i fællesskab. Men det gav på den anden side anledning til
de mange indbyrdes rivninger.

Endnu en anden ting fremgår af disse skattelister. Ved
sammenligning med en liste over Frans Ahlefeldts gods 1549
ses det, at hans del af byen Vårdbjerg da er nedlagt og
omdannet til en ladegård; dette var Grøngrøft, medens uden al
tvivl Gregers samtidig på samme måde har lagt sin halvdel
af byen til den ældre „Kværsgård“, hvorved den store Kværs
„Ladgård“ opstod <footnote>Både på Ladgård og på Grøngrøft marker var der 1725 kobler med navnet
Varbjerg; på den første også en „Kværsgård ager“ (avktionskatalogen).</footnote>. Hin landsby Vårdbjerg er nu forlængst
glemt; kun et enkelt lille sted opbevarer endnu navnet. Det
er den første bekendte nedlæggelse af en landsby på dette
gods, men det blev rigtignok langtfra den sidste.

Ser vi nærmere på Gråstensegnen, da viser det sig, at
Rinknes by var delt således, at Gregers her havde 3, Frans
4 bønder, medens 9 var kongelige. Hele Kværs sogn var
adeligt på en enkelt gård i Tyrsbøl nær, som var kongelig.
Adsbøl sogn bestod af 3 byer: Adsbøl, Fiskbæk og Bøgskov,
af hvilke de to første vistnok havde hele deres bymark i
fællig; kongen havde her 5 bønder i Bøgskov, 5 i Fiskbæk og
3 i Adsbøl, medens hver af brødrene på Søgård ejede 5 (3 i
Bøgskov, 7 i Adsbøl-Fiskbæk). Således havde det vistnok
været langt tilbage i tiden; idetmindste var antallet af de
kongelige bønder uforandret det samme tilbage til 1483, i den
ældste bevarede jordebog.

Efter de to brødres fald i Ditmarsken gik Søgård over i
deres børns hænder. Gregers efterlod et par sønner, af hvilke
<i>Hans</i> arvede hans del af godset, medens den yngre Goske
faldt i en tvekamp. Frans havde kun en datter, Dorotea, der
ægtede en Hans (Fredriksen) Ahlefeldt <footnote>Bryllup i Itzeho 29. Sept. 1555 (faderens indbydelse til hertug Hans).</footnote>, efter hans død en
Daniel Rantzov. Hendes søn af første ægteskab, Fredrik
Ahlefeldt, arvede senere godset.

Hans Gregersen Ahlefeldt, der altså også ejede Gråsten,
var tilstede ved lenshøjtidelighederne i Odense 1580, da
Sønderjylland af kong Fredrik II tildeltes de fire hertuger; han døde
endnu samme år, ligesom hertug Hans af Haderslev. Hans
var ved sin død endnu en ung mand og hans enke Margrete
Rantzov indgik et nyt ægteskab, medens deres eneste søn, den
yngre Gregers, endnu var et barn.

I Februar 1600 indgik <i>Gregers Ahlefeldt</i> ægteskab med
Mette Blome. I et bryllups vers kaldes han herre til Søgård,
Stoltelund og Gråsten, og han lignes ved sin farfader og navne,
hvis tapperhed var bekendt af overleveringen. Stoltelund var
en avlsgård i Tinglev sogn, der hørte til denne gren af
slægten <footnote>Jahrbücher X 77. Moller, s. 191. 193 fl. Det er vistnok første gang navnet
forekommer på tryk: „Grauesteen“ (tysk gengivelse af Gråsten).</footnote>.

Mette Blome var en datter af den rige og mægtige Hans
Blome og Katrine Sture, en datter af Tomas Sture til
Gammelgård og Helvedgård på Als, med hvem denne slægt uddøde
her i landet. Hans Blome havde først været amtmand på
Als, senere på Gottorp, hvorefter han trådte i kongens tjeneste
og spillede en fremtrædende rolle i de mange forhandlinger
med hertugslægterne. Han var død året før datterens bryllup
og efterlod ikke mindre end 11 børn <footnote>Stemann, Urkundliche Beiträge zur Gesch. der Herzogth., s. 9-11.</footnote>.
Gregers (Hansen) Ahlefeldt gjorde Gråsten til sit
hovedsæde; han samlede strax efter sit ægteskab bøndergodset i
Adsbøl og Fiskbæk, idet han gav andet omkring i Sundved
og på Als i mageskifte til hertug Hans af Sønderborg, som
ved denne tid søgte at samle hvad han kunde overkomme til
sine avlsgårde. Kort efter nedlagde Gregers disse byer og
gjorde deres jorder til hovedgårdsmarker, de nærmeste
henlagdes til Gråsten, af de øvrige oprettedes avlsgården Fiskbæk.
Der blev en del kådnere tilbage med større eller mindre
jordlodder, medens det iøvrigt foruden dem blev pålagt de Søgård
bønder i de omkringliggende byer at gøre hoveri til de nye
gårde <footnote>Det påstås i reglen, at også landsbyen Bøgskov ved denne lejlighed blev
nedlagt og avlsgården af dette navn oprettet; efterretningen stammer fra Gude, der dog
fremsætter den i usikre udtryk, som tyder på, at hans kilde her var tavs (s. 80).
Gården nævnes dog først langt senere; 1633 forekommer endnu en gårdmand fra
Bøgskov som vidne i en trætte; han siges at tilhøre Fredrik Ahlefeldt. Den er da også
rimeligvis oprettet af den anden linje af Ahlefeldterne. Endnu 1725 mindedes det, at
den „vor vielen Jahren“ var opstået af en landsby, hvad der ikke siges f. ex. om
Fiskbæk eller de ældre gårde.</footnote>.

Samtidig indtraf det uheld, at gården Gråsten i Troldslyk
nedbrændte; ilden udbrød onsdagen den 30. November 1603,
om aftenen kl. 8, og lagde hele gården med sædehus og lader
i aske. Som naturligt, flyttede Gregers nu gården over på
den anden side af noret, hvor de fleste jorder nu fandtes.
Han valgte en holm nær norets nordøstlige bred og opførte
her ufortøvet den nye ladegård; den kaldtes Vandrod, et ikke
ualmindeligt navn for en lavtliggende, skovryddet jordlod.
Allerede ved st. Hans tid 1604 var de nye bygninger opførte.

Den unge junker lod det dog ikke blive ved disse store
forandringer. Han lod skoven rydde op over markerne;
levningerne af den, nordvest for Fiskbæk kobler, kaldes endnu
„Roden“. Adsbøl bymark var delt ved bækken; hvad der lå
øst for den, lå endnu til byens kådnere eller præstegården,
resten var bleven herregårdskobler. Kun en mindre skov ved
Nybøl nor blev her stående; den kaldtes Stages skov, ligesom
de nærmeste marker hedder „bag Stages gård“ og en
kærstrækning ned imod noret „Stages mose“. Disse navne synes
tydeligt at hetegne, at der her fordum har været en større
gård, hvis ejermænd dog er os helt ubekendte. På halvøen
Fisknes, der skiller de to nor fra hinanden, anlagdes der en
teglgård til de nye byggeforetagender.

Derefter fattede Gregers den plan at omdanne hele
terrænet, således som det dengang var sket mange andre steder
for at skaffe plads til de prægtige herresæder, som rejste sig
trindt om i landet. Til den ende lagdes der en dæmning fra
Fisknes over til Stængerod i Troldslyk, og en anden fra dennes
nordøstligste punkt over til norets modsatte bred, ved siden
af den nye hovedgård, den såkaldte „vindebro“. Over denne
førtes nu en ny landevej mellem Adsbøl og Rinknes.
Kådnerne ved noret måtte fraflytte deres huse, da al jorden nu
skulde samles under avlsgården, medens fiskeriet ophørte af
sig selv; de flyttedes ned til Egernsund og overførte navnet
Alvnor til deres nye bopæl. Horskobbel voxede op til en
prægtig fredskov med talrigt vildt.

Der er opbevaret en optegnelse fra denne tid om disse
forhold; den skyldes en rådmand fra Flensborg Jonas Højer,
som på grund af krigsforholdene 1628 opholdt sig i Malmø
og her sysselsatte sig med sine ungdomserindringer fra
hjemmet. Han havde godt kendskab til Gråstensegnen, da hans
farmoder var fra Rinknes, af den bekendte adelsslægt Bennik.
Højer fortæller først om vikingen Alf, som han, vistnok efter
at have læst Hvidtfeldts historie, gør til den norske
Mindre-Alf; hans stensatte kolig med de gamle mønter (fra o. 1320—40)
blev funden, da junkerens folk samlede sten til grunden under
det slot, som han nu lod opføre på Vandrod. Endvidere
fortæller han, at man alt for tidlig satte ferskvandsfisk i de søer,
som nu var trådte i norets sted, så de døde i store masser
og forpestede luften vidt omkring. Slottet var iøvrigt færdigt
i året 1616 og kaldes af Højer „smukt og velbygget“; nogen
særlig stor eller prægtig bygning var det ikke, Søgård var
endnu slægtens egenlige hovedsæde. I Rinknes, siger Højer,
bor der „fornemme velhavende storbønder“, især de som ligger
under Tønder amt; de andre, som ligger til Gråsten, „udpines
meget ved dagligt arbejde og hovtjeneste“ <footnote>Højers beretning er trykt af O. H. Moller som skoleprogram for Flensborg
skole 1761. Gude, s. 83.</footnote>.

Gregers Ahlefeldt døde ligesom hans fader og farfader i
en forholdsvis ung alder, kort efter at han havde fået sin
slotsbygning fuldført. Hans hustru Mette Blome overlevede
ham; hun testamenterede 1623 og 1625 ialt 1200 mark lybsk
til fattige studerende fra Slesvig domskole, og endnu 1630
optræder hun i en retstrætte som „Mette Ahlefeldt til Gråsten“.
Hun døde 1646 og blev jordfæstet i Nikolaj kirke i Flensborg.
De havde flere sønner, af hvilke <i>Hans</i> arvede det halve
Søgård, Stoltelund og Gråsten, med Fiskbæk og Ladgård, — og
en datter Brigitte <footnote>[Senere Tilføjelse:] En datter Katrine Hedvig ægtede Dionys, v. Podewels,
Krist. IV's gehejmeråd, † 1647. Hun døde 1677 som hofmesterinde hos enkedronningen
(Personalhist. tidsskrift, 2. række III 287).</footnote>, som 1619 ægtede sin frænde Fredrik
Ahlefeldt, en sønnesøn af Frans Ahlefeldts datter Dorotea og ejer
af den anden halvdel af Søgård, med Grøngrøft og avlsgården
Årup, som hans fader havde oprettet af en nedlagt landsby.

Der er opbevaret flere kongebreve, som giver et indblik i
de to svogeres færd som godsejere; således nævnes de i
fællesskab som patroner for kirkerne i Kliplev og Kværs, og 1643
udsteder de som „sognejunkere“ valgbrev for Kristen
Steffensen, der havde prædket for dem og menige sognemænd i
Adsbøl kirke, „både dansk og tysk“, hvorfor de anbefaler ham til
hertug Hans Kristian i Sønderborg, der har kaldsretten.
Endvidere oplyses det, at Hans Ahlefeldt var en meget hård og
hensynsløs mand. Der rettedes et kongebrev til ham, i hvilket
han truedes med en bøde på 2000 rdl., hvis han forulempede
præsten i Kværs Konrad Ziegler, som han havde undsagt og
vilde hindre i udførelsen af sit kald. Og da han havde
erhvervet kongebrev på „at måtte lade pågribe i Danmark, hvor
de antræffes. nogle hans bønder, som med hustru og børn fra
hans gårde var bortrømte, og dennem til godset igen lade
bortføre“, udstedtes der en halv snes dage efter, da rimeligvis
bønderne var tyede til kongen (Kristian IV), som opholdt sig
i Haderslev, et nyt brev til „Hans Ahlefeldt, vor mand og
ridder,“ om at retfærdiggøre sig overfor deres klagemål over
fængsel og hård medfart. Hvorledes han klarede dette, er
ikke overleveret <footnote>Moller, s. 200 ff. Voss's excerpter XXXXI. b. 3. — XXXXIIII. b. 3. Jydske
registre 10. og 19, Nov. 1643.</footnote>.

Denne hårdhed og hensynsløshed var imidlertid ikke til
hinder for at Hans Ahlefeldt kunde stå højt i sine
standsfællers, det slesvig-holstenske ridderskabs omdømme. Han var
slesvigsk landmarskal, d. v. s. formand for den slesvigske del
af ridderskabet, og som sådan optrådte han ved kong Fredrik
III's hylding i Flensborg efter Kristian IV's død 1648, såvel
som også ved affattelsen af den bekendte „matrikel“ af 1652,
efter hvis plovtal hertugdømmerne i århundreder sattes i skat.
Ligeledes blev han „forbeder“ for det adelige jomfrukloster i
Itzeho, en meget attrået ærespost for et medlem af
ridderskabet <footnote>I året 1636 tilegnede den bekendte poet Zakarias Lund, en præstesøn fra
Nybøl, senere rektor på Herlufsholm og kancellisekretær i København, ham et bind
„Allerhand artige deutsche Gedichte“. Han roser i høje toner junkeren og hans
forfædre som sin slægts velgørere.</footnote>.

Ved alt dette levede junker Hans og hans hustru Anna
Sehested over evne, godserne blev mere og mere forgældede,
og i året 1647 indledede han forhandlinger om salget af
Gråsten med de tilliggende avlsgårde; han fandt en køber i <i>hertug
Filip af Glyksborg</i>. Brevskaberne om dette salg er endnu
bevarede. Hans Ahlefeldts svoger D. v. Podewels tilskrev 21.
Februar 1647 hertug Filip fra Gråsten, at han havde talt med
svogeren efter deres aftale dagen forinden, og at denne ikke
vilde sælge Gråsten og Fiskbæk for mindre end 100,000 rdl.:
„det er den bedste del af de Søgårdske godser, den, som
hidtil har været en stor støtte for de andre“. Med hensyn til
købesummen tror han dog, man vilde kunne gå ned til 95,000
rdl. Strax efter skaffede junkeren sig sine to brødres, Tomas
og Gert Filip Ahlefeldts samtykke til salget; de havde
forkøbsret, men vilde ikke gøre brug af den.

Salget kom dog ikke istand før året efter; købebrevet er
af 19. Februar 1648. Gården overdrages som Hans har arvet
den efter sin fader: „grænseskellet begynder ved det salte
vand ved Nalmaj bro, går derfra op langs Rinknes,
Fredrikskobbel, Ladgård, Grøngrøft, Kiding, Bøgskov, Avnbøl og
Adsbøl skove og marker, og igen til det salte vand ved Adsbøl
å“. Dertil lå ialt 37 bol og 51 kåd, „således som de fra
umindelige tider hidtil dags er satte og findes i det gamle og
nye borgregister“ <footnote>Bøndergodset lå spredt i Broager sogn, Rinknes, Tråsbøl, Bavrup og Nybøl,
samt kådene i Adsbøl sogn.</footnote>. Købesummen var sat til 90,000 rdl.
(omtrent 360,000 kroner); godset stod i matriklen til 45 plove og
til 3 rustede heste (d. e. ryttere) i landregistret. De egenlige
adkomstbreve og gældsbreve udstedtes den 2. Marts 1648, og
to år efter, på Kieler omslag, den 14. Januar 1650, kvitterede
Hans Ahlefeldt for den sidste udbetaling på købesummen.

Nogle år efter kom hertugen og junkeren i strid om en
vej, som fra Ladgård og Kværs førte gennem Horskobbel ned
til færgen over Egernsund og videre til Broager og
Sønderborg. Hans Ahlefeldt påstod, at den havde været der fra
arilds tid, også dengang Gråsten lå i Troldslyk, før
dæmningerne lagdes og landsbyerne blev til avlsgårde; folk fra selve
godset derimod påstod, at den var af nyere oprindelse og
skyldte hoveriet til de store gårde sin oprindelse; derfor var
den bleven nedlagt efterat Gråsten var skilt fra Søgård.

Om Hans Ahlefeldt kan der iøvrigt endnu tilføjes, at han
i Kieler omslag 1662 erklæredes fallit, hvorpå han døde året
efter som forbeder i Itzeho; han blev begravet i Kliplev kirke,
hvor også hans eneste søn, Hans, alt dengang havde fundet
sit sidste hvilested.

Hertug <i>Filip af Glyksborg</i> fortsatte sin faders virksomhed
med at samle godser og oprette hovedgårde. Hans den yngre
af Sønderborg havde som bekendt ved delingen med sin broder
kong Fredrik II fået det kongelige gods på Als og Sundved,
senere også Rydkloster i det nordlige Angel. Hertil købte
han alt hvad han kunde overkomme af adelsgods, og inden
sin død havde han købt hele den gamle adel ud på et par
stykker nær, slægten Magnussen på Blansgård og Høk på
Avnbølgård. Desuden var der ved sammenlægning opstået
nye avlsgårde; 1571 inddæmmedes Sandbjerg vig og
herregården af dette navn oprettedes; 1582 nedlagdes Rydkloster
og slottet Glyksborg byggedes i dets sted; i Ullerup oprettedes
Lundsgård, i Broager sogn Skelgård. Da sønnen Filip fulgte
ham i besiddelsen af Glyksborg med de 4 sogne i Sundved:
Broager, Nybøl, Ullerup og Såtrup, fortsatte han, hvor faderen
havde sluppet; gården Krammark i Broager sogn oprettedes
1631; kort efter byggedes Filipsborg i Ullerup sogn; senere
oprettedes Skodsbølgård <footnote>17. Juni 1652 gæstede Fredrik III hertug Filip på „Grawenstein“ efter at have
været hos Ernst Gynter i Sønderborg. Næste dag tog han til Filipsborg og derfra til
Flensborg (skrivkalender).</footnote>.

Hertil kom nu altså godset Gråsten med Fiskbæk og det
tilliggende bøndergods, som afrundede hans lille hertugdømme
og udvidede det mod vest til ind i Rinknes sogn. Men denne
nye ejendom lykkedes det ham dog ikke at fastholde.

I året 1657 udbrød den fordærvelige krig med Karl
Gustav af Sverige, og i det følgende års Avgust måned fornyedes
den ved de svenskes landgang på Sælland og den påfølgende
belejring af København. Som bekendt ilede Danmarks
forbundsfæller os efter nogen betænkning til hjælp; medens
Hollænderne sendte en flåde til Øresund, drog landtropper fra
Polen, Brandenburg og Østrig op ad halvøen. De svenske
trak sig tilbage, dels til Jylland, dels til flankestillingen på
Als. I November måned 1658 oprettedes der i den anledning
et magasin ved Gråsten, ligesom det var tilfældet i begge de
sidste krige, og det var også dengang Brandenburgerne, som
her opslog deres hovedkvarter, men rigtignok som Danmarks
forbundsfæller. Det blev dog ikke dem, men det polske rytteri,
som dækket af danske orlogskibe gik over til Als og
fravristede de svenske denne kostelige besiddelse. Det var den 14.
December; der var indtrådt mildt vejr efter flere dages frost
og isen måtte hugges op i våger ud fra kysten ved Dybbøl.
Da dette var sket, kastede rytteriet sig ud i vandet, med
vojvoden Czarniezki i spidsen, og lod hestene svømme over; der
var et hvilested midt i sundet, hvor hestene fik fodfæste nogle
øjeblikke, hvorpå de fortsatte svømningen over til øen.
Pistolerne havde de fæstet i kraven og krudthornene bar de om
halsen. Da de kom over på den anden side, gjorde de et
indhug på de svenske og slog dem i forening med Tyskerne,
som var komne over i transportfartøjer <footnote>Hist. tidsskrift, III 293 fl. 3. række, VI 212 anm.</footnote>.

Krigen førte mange fordærvelige følger med sig; frem for
alt blev landet i bund og grund ødelagt. En almindelig
pengenød fremkaldte store forandringer i alle ejendomsforhold og
dette traf ikke mindst de forskellige sønderborgske
hertugslægter. Medens nu husene Sønderborg og Nørborg, efter
nogle års spildte forsøg på at holde sig oven vande, måtte
opgive alle deres godser og len, hvorved Als atter blev
kongeligt, slap hertug Filip på Glyksborg med atter at afhænde
Gråsten, medens han iøvrigt reddede sit hertugdømme for
slægten.

Det var en ætling af Ahlefeldterne på Søgård, hvem det
var forbeholdt atter at samle slægtens store ejendomme. Den
før nævnte Fredrik Ahlefeldt til Søgård, Grøngrøft og Årup,
gift med Elan s Ahlefeldts søster Brigitte, var død lige før
krigens udbrud 1657 og havde efterladt sig en eneste søn, af
samme navn, dengang en mnnd på 34 år. Han var ikke blot
en ualmindelig begavet mand, men havde også uddannet sig
ved lærde studier og ved rejser i udlandet, så han stod på
højdepunktet af sin tids dannelse. Han blev kort efter
lovet med en datter af den kongelige statholder i
hertugdømmerne, grev Kristian Rantzau, den 15årige Margrete Dorotea,
som han derpå ægtede ved juletid; hun skal have fået en
medgift på 3 tønder guld. Samtidig trådte han ind i
statstjenesten, idet han udnævntes til landråd og
generalkrigskommissær i hertugdømmerne, hvorved den kongelige hærs
forsyning overdroges til hans omsorg. I den følgende krig brugtes
han i diplomatiske ærender, overfor de allierede fyrster og
hertugen af Gottorp, og efter fredens slutning sendtes han til
England for at forny Danmarks tidligere traktater med denne
magt.

Imidlertid var han ved sine egne store midler og ved
svigerfaderens indflydelse bleven en af landets største
jordegodsejere. Kristian Rantzau overdrog til ham sine rettigheder
til Tranekær og Langeland; de blev fra den tid af i hans
slægt og oprettedes senere til et lensgrevskab. Hans
morbroder Hans Ahlefeldt gik, som foran nævnt, kort efter krigen
fallit, og Fredrik Ahlefeldt fik nu udlæg for sit tilgodehavende
hos ham i hans tiloversblevne godser, det halve Søgård,
Ladgård og Stoltelund (1661). Hertug Filip tilbød ham alt
dengang også Gråsten og Fiskbæk, men først året efter indlod
han sig på denne handel, hvorved han fik meget gunstige
vilkår: hertugen solgte de to gårde for 65,000 rdl., således
som han havde fået dem for 14 år siden for 90,000 rdl.
(1. Juli 1662).

Dermed havde da Fredrik Ahlefeldt samlet slægtens gods
på sin hånd, således som det ikke havde været samlet i
henved 200 år. Hovedsædet var dog nu ikke mere Søgård, der
var bleven belejret, indtaget og ødelagt af den svenske general
Torstenson 1643 og ikke mere opførtes, men derimod slottet
Gråsten. Her byggede den rige adelsmand sig et passende
herresæde og herfra forestod han i en række år den øverste
styrelse af den kongelige del af hertugdømmerne, efterat han
1663 var fulgt efter sin svigerfader som kongelig statholder.

Det var et rigt og betydningsfuldt liv, som nu udfoldede
sig på det ensomme skovslot. Fredrik Ahlefeldt stod i livlig
forbindelse med den store verden ved hjælp af korrespondenter
i alle Evropas vigtigste byer, hvorved han kunde følge
begivenhedernes gang til en tid, da man savnede den trykte
dagbladsliteratur. Han kom også jævnlig til hovedstaden, hvor
han havde en plads i kongens råd, ligesom han her havde en
stor ejendom med en prægtig bogsamling. Han sattes meget
højt blandt de daværende danske statsmænd, men havde ikke
sans for de daglige regeringsforretninger, ligesom han var for
selvstændig og stolt overfor enevoldskongen. Han holdt sig
derfor hellere noget tilbage og tilbragte sin meste tid på
Gråsten. Herfra førte han forhandlinger med hertugen af Gottorp,
som han søgte at knytte til kongens interesse, bl. a. ved et
giftermål; senere, da dette ikke havde den ønskede virkning,
blev det hans mål at tilbageføre det tidligere lensforhold eller
ligefrem at samle hele Sønderjylland under kronen <footnote>[Senere Tilføjelse:] Her burde været nævnt, at han med stolthed fortalte,
hvorledes hans stamfader Hans Ahlefeldt havde hyllet sig i danebrog 1500.</footnote>. Overfor
hertugerne af Sønderborg og Nørborg hævdede han ligeledes
med stor styrke kronens rettigheder og han havde en
fremtrædende del i at deres len under hans statholderskab kunde
inddrages. Ved denne lejlighed erhvervede han selv det store
gods Ballegård i Sundved, som havde hørt til Nørborg.

I anledning af et diplomatisk ærende blev Fredrik
Ahlefeldt i året 1665 af kejseren ophøjet i den tyske
rigsgrevestand <footnote>Af denne grevetitel har man som bekendt i vor tid villet udlede det tyske
navn „Grawenstein“. Det er dog også i denne form langt ældre, ligesom
grawenkloster (gråbrødrekloster) i Slesvig o. l. (af graw, ældre skrivemåde for grau, d e. grå.</footnote>, hvorfor han kort efter søgte at skaffe sig passende
godser i Tyskland. Således købte han af kongen „die
Wildniss“ i Holsten og af en tysk greve Richecourt (Rixingen) og
Mörsberg vest for Rinen. Han kaldte sig nu „greve af
Ahlefeldt og Rixingen“, senere, da Langeland af kong Kristian V
ophøjedes til et lensgrevskab, „greve af Langeland og
Rixingen“. Han ægtede ligeledes efter sin første hustrus død en
tysk fyrstedatter.

Efter kong Fredrik III's død (1670) steg grev Ahlefeldt
op til den højeste magt i staten næst kongen; han droges
nærmere ind i statsstyrelsen og opholdt sig nu mere i
København. Efterhånden opgav han dog igen denne forøgede
virksomhed og trak sig tilbage til Gråsten, medens den unge
kancelliembedsmand Peter Schumacher steg i indflydelse og i
kongens gunst; han adledes som Griffenfeldt og blev greve og
rigskansler med forbigåelse af Ahlefeldt. Efter få års forløb
styrtedes han dog lige så brat som han var kommen op, og
Fredrik Ahlefeldt indtog nu hans plads som rigets storkansler
(1676), idet han dog også nu forbeholdt sig sin noget friere
stilling. Man kan sige, at aldrig har nogen mand i Danmark
været beklædt med så høje embeder som han; thi medens han
som storkansler var udenrigsminister og præsident i begge
kancellier, vedblev han tillige i flere år at fungere som
kongens statholder i hertugdømmerne, en forening af embeder,
som ingen senere har havt samtidig. I året 1681 afgav han
statholderembedet til Ditlev Rantzau. Til denne periode af
hans liv henhører den stordåd, der frem for alt andet gør
hans navn mindeværdigt i Sønderjyllands historie, idet kongen
1684, selvfølgelig efter hans råd og tilskyndelse, indlemmede
den gottorpske del af hertugdømmet under kronen og forenede
den med den kongelige. Vel lykkedes det ikke at hævde
denne erhvervelse, idet stormagterne tvang kongen til atter at
indsætte hertugen i sine lande; men tanken var dog engang
fremsat og trådt ud i livet, og den blev ikke mere opgivet,
før det lykkedes den næste konge fuldt ud at virkeliggøre
den. Da var det Fredrik Ahlefeldts søn Karl, der på Gottorp
som statholder førte ridderskabet ind til hylding for kongen.

Grev Fredrik oplevede ikke hertugens genindsættelse; han
døde i København 1686 og blev bisat på Tranekær, i sit
danske lensgrevskab. Hans sønner delte den rige arv, medens
døtrene opnåede fornemme giftermål og fik fyrsteligt udstyr;
tre af dem ægtede tyske rigsgrever og den fjerde, Sofie Amalie,
hertugen af Augustenborg Fredrik Vilhelm <footnote>Dansk biografisk lexikon I 136 ff.</footnote>.

Den ældste søn, grev <i>Fredrik Ahlefeldt (den yngre)</i>,
var født i Flensborg 1662 og således en mand på kun 24 år,
da han tiltrådte sin arv: grevskabet Langeland og de
Gråstenske godser. Han ægtede samme år kong Kristian V's
15årige datter med grevinden af Samsø, Kristiane Gyldenløve.
Store embeder og hædersbevisninger fulgte ham så at sige
fra vuggen; han var vice-statholder, amtmand i Steinburg,
gouvernør i Ditmarsken, ridder af elefanten osv. Hans
hovedinteresse var dog knyttet til krigsvæsenet, og da der i hans
tid så godt som ingen krige førtes i hjemmet, gik han med
de danske hjælpetropper, som dengang kæmpede på Evropas
blodigste valpladser. Først afsendtes der et sådant korps
til England for at kæmpe mod den protestantiske konge
Vilhelms katolske fjender på Irland (1689); i dette stod grev
Ahlefeldt ved regimentet prins Georg, hvis standkvartér var i
Sønderjylland. Et par år efter overførtes tropperne til
fastlandet, hvor samme krig rasede mellem Holland og Frankrig;
han forfrernmedes her til brigader med en brigade på 5
bataljoner og kort efter til general. Først 1697, efter freden i
Ryswick, vendte han tilbage til hjemmet, efterat han dog i
mellemtiden flere gange havde tilbragt længere tid her.

Strax efter sin hjemkomst udnævntes han ved Ditlev
Rantzaus død til statholder i hertugdømmerne og hengav sig
nu til fredens idrætter og bestyrelsen af sine godser. Han
var bleven enkemand samme år som han drog til Irland, men
havde nu igen ægtet en datter af storkansleren Konrad
Reventlov, Armgard Margrete. Han bar rigsæblet ved kongens
begravelse 1699.

Det var den yngre grev Fredrik, som lod den prægtige
slotsbygning opføre, der senere omtaltes med så megen ros.
I det enkelte kan grevernes byggeforetagender dog ikke
efterspores, og det vides således ikke, hvorledes det slot var, i
hvilket storkansleren boede; kun det kan siges, at generalens
slotsbygning var langt større og anseligere, og at særlig
slotskapellet, den eneste del af de gamle bygninger, som står
endnu den dag idag, skyldes ham. På dette sted stod der
dengang endnu en stor stald- og ladebygning, der kaldtes
„Vandrod“, efter den oprindelige byggegrund, stor nok, siges
der, til at rumme al gårdens afgrøde, heste og kvæg. Alt
dette flyttedes nu op til det „hollænderi“, som alt tidligere
havde havt sin plads længere nordpå og nu blev en hel
ladegård („herregård“). Der blev ligeledes bygget en egen
ridestald og smukke haveanlæg med et kostbart orangeri sluttede
sig til slotsbygningerne. Om dette sidste fortælles, at det
havde kostet en 30—40,000 rdl. (over 100,000 kroner); det
havde drivhuse til blomster, køkkenurter og sydfrugter, store
vandbeholdere til fisk sommer og vinter, springvand o. d. —
I denne have opelskedes den berømte abild, hvis frugt har
fået navn efter slottet (Gråstener æble); det siges at være
indført fra Italien eller Holland, men sine udmærkede
egenskaber har det først udviklet her. I vort århundrede er det
især det, som har gjort navnet Gråsten bekendt vidt og bredt,
langt ud over landets grænser, og det ikke blot fordi det
stammer herfra, men også fordi det her når sin største finhed
og velsmag <footnote>„Vort havebrug“, 1887, 21. Maj.</footnote>.

Hvad selve slottet angår, da var det bygget i tre store
fløje, af hvilke den ene indeholdt kapellet. Hovedfløjen,
umiddelbart ud til indsøen, var indrettet med en række
pragtværelser, hvis tæpper og tapeter såvel som det prægtige
bohave vakte alles beundring. En åben svale blev båren af 8
toskanske søjler og var stor nok til derpå at holde taffel; over
de tre etager fandtes en stor oval sal, 50 skridt lang og halv
så bred, smykket med statuer af de 12 græske hoved-guder
forneden og 12 mindre guddomme foroven, mellem en række
vinduer. Kirken, som endnu i det væsenlige er bevaret, er
opført efter et mønster fra Flandern, jesuiterkirken i Antverpen,
som greven vel altså havde fundet behag i, da han færdedes
her på sine felttog. Den er smykket med en stor mængde
malerier og et sjælden smukt loft med stukkaturbilleder.
Greverne holdt en særlig slotspræst; det var en Johan Paschius,
som indviede kirken (1695—1702); men da der alt nævnes
slotspræster tilbage til storkanslerens tid, har der altså
dengang været et ældre kapel <footnote>Moller, s. 362 ff. Et håndskrift fra 1772, af Slotsgartner Hans Petersen i
Gråsten, hvor han kom 1715 (født 1694).</footnote>.

I disse grevers tid begyndte også <i>den lille by</i> at voxe
op, som nu bærer navnet <i>Gråsten</i>. Nogle huse for
slotsbetjente opførtes selvfølgelig strax i slottets umiddelbare nærhed;
andre, for håndværkere o. l., byggedes på jordlodder syd for
„vindebroen“, den nærmeste dæmning over til Troldslyk. Det
ældste opbevarede skøde på en sådan grund er udstedt 4.
Marts 1699 til farveren i Åbenrå Martin Bahnsen; den
omfattede en lod på 32 skæpper „havreland“, d. e. omtrent 3
tønder land, med hustomt, 6 roder (48 alen) bred ud til vejen;
derfra ned til saltvandet. Den var betalt med 200 mark;
ejeren og beboerne skulde bevare deres fulde personlige frihed
(i modsætning til godsets øvrige beboere), have ret til
kirkestol i slotskirken, såvel på mændenes som på kvindernes side,
og være skattefri såvel til staten som til godset og sognet,
på en årlig afgift af 10 mark nær. Endelig knyttedes der til
stedet en bestandig eneret til farveriet på de grevelige godser,
således at alle dettes beboere skulde være tvungne til at lade
farve hos husets beboer. — Dette farveri gik iøvrigt senere i
arv i slægten og har holdt sig i den på en kortere afbrydelse
i forrige århundrede nær, indtil alle slige forrettigheder
ophævedes efter 1864 <footnote>Forfatterens broder, fabrikant A. P. Jürgensen, som nedstammer fra Martin
Bahnsen i 5. led, var sidste ihændehaver.</footnote>.

På samme måde solgtes flere lodder, og alt i årene
1716—20, da der betaltes krigsskat over hele landet og
følgelig også her til trods for grevens løfter, nævnes der 6
selvejerhuse og 6 grevelige lejehuse i den egenlige by, foruden
den spredte bebyggelse ved slottet, Stængerod og i skoven <footnote>Her boede 1725 bl. a. grev Fredriks pensionerede kammertjener, Joh. Fr.
Herrler, efter hvem bebyggelsen her endnu kaldes „e herlehed“.</footnote>;
de almindeligste håndværk var nu repræsenterede, ligesom der
var købmandshandel og krohold.

I året 1706 kaldtes Fredrik Ahlefeldt igen bort fra sit
hjem; han overtog kommandoen over et hjælpekorps, som
skulde komme kejseren til undsætning. På dette felttog faldt
han i en heftig sygdom og døde i Regensburg (1708). Da
han var barnløs, arvede hans eneste efterlevende broder Karl
alle de store godser; han ejede alt fra tidligere tid en del
jordegods i Kalundborgegnen, ligesom han havde bygget det
bekendte Sorgenfri slot ved København.

<i>Karl Ahlefeldt</i> havde først tildraget sig opmærksomhed
som hovmester for kongens søn prins Karl på dennes
langvarige udenlandsrejse; han udfyldte denne plads til alles fulde
tilfredshed og roses både for sin høje dannelse, sit slebne
væsen, sin færdighed i alle idrætter og sin moralske vandel.
Under kong Fredrik IV (fra 1699) beklædte han en række
vigtige embeder; han var overhofmarskal, direktør for det
ridderlige akademi i København, og i nogle år medlem af
statsrådet. Da imidlertid flere medlemmer af familien Reventlov,
som han stod i uvenligt forhold til, kom til at indtage de
første stillinger i staten, trådte han ud af statsrådet og blev
statholder i hertugdømmerne (1712). Han var gift med
Ulrikke Danneskjold, en datter af statholderen i Norge, Fredrik
III's søn Ulrik Fredrik Gyldenløve.

Grev Karl opholdt sig, ligesom hans frænder, så ofte det
var muligt, på Gråsten. Han byggede i sine første år videre
på slottet og oprettede 1716 en ny stor avlsgård af landsbyen
Kiding. Hans broder havde købt den gamle adelsgård
Skovbølgård. Endvidere var byen Keldstrup i Holbøl sogn bleven
til en avlsgård. Efterhånden blev grevens forhold dog
trykkede <footnote>[Senere Tilføjelse:] 2. Febr. 1689 tillades det K. Reventlov som formynder for
Karl Ahlefeldt at sælge Rixingen (tyske kanc. patenter).</footnote>, han kom dybere og dybere i pengeforlegenheder og
kunde ikke betale de høje skatter, som krigsforholdene
nødvendiggjorde. Imidlertid holdt det sammen, sålænge han selv
levede, men efter hans død 1722 blev der rejst så mange
fordringer i boet, at godserne strax kom under administration.
To år efter blev prioritetsdommen afsagt og godserne i
hertugdømmerne satte til avktion. Denne fandt sted på Gottorp
den 6. Septbr. 1725, og dermed ophørte slægten Ahlefeldts
over SOOårige forbindelse med Søgård og alle de tilliggende
ejendomme; grev Karls sønner beholdt kun lensgrevskabet
Langeland tilbage. Med rette antog den unge lensgreve Fredrik
det valgsprog: „tali procedunt ordine fatal“ (således går det
i verden!) <footnote>Greverne Fredrik og Karl Ahlefeldt: Dansk biografisk lexikon I. Moller.</footnote>.

De tre grever Ahlefeldt, faderen og de to sønner, som
ejede Gråsten i 60 år, betegner et eget afsnit i Sønderjyllands
historie, i hvilken de tog virksom del; de beklædte i 39 år
embedet som kongelig statholder. Kongehuset hengivne i
højere grad end måske nogen anden sønderjydsk adelsslægt i
de år, bidrog de til at knytte forbindelserne med moderlandet
og udslette sporene af den stærke adskillelse, som var
indtrådt ved Gottorpernes fjendske politik. Det er i det
foregående nævnet, hvorledes storkansleren både overfor
Sønderborgerne og Gottorperne fulgte en Stræng kongelig-dansk politik,
og det var i god overensstemmelse hermed, at hans ældste
søn kæmpede under danebrog på alle Evropas valpladser,
medens den anden som statholder førte det slesvigske
ridderskab til den hylding på Gottorp 1721, som indlemmede
Sønderjylland i den danske krone.

Mærkeligt og sørgeligt er det ved siden heraf at se, at
de samme mænd ringeagtede det danske sprog, som dog også
var deres modersmål, således at de ikke blot lod prædike
tysk i deres slotskirke, men også fandt sig i at der af og til
taltes tysk i Adsbøl sognekirke, ligesom de glyksborgske
hertuger lod prædike tysk i Sundveds andre kirker; ja grev Karl
beskikkede endog en præst Samuel Thomsen, som ikke kunde
eller vilde holde en dansk prædiken. Først efter grevens død
dristede sognefolkene sig til at klage til kongen, men præsten
fandt medhold både hos den dansk- eller norskfødte grevinde
og i kongens omgivelse; det blev dog pålagt ham under trusel
af afskedigelse at tale dansk i skriftestolen. Blandt de
forsvarsgrunde, han førte for sit forhold, var også den, at
beboerne kun hørte tysk ved hovtjenesten på Gråsten og derfor
måtte antages at have lært det!

Ved avktionen på Gottorp splittedes den store samling af
godser, som så længe havde været holdte sammen til liden
både for bonden i disse egne. Greverne kaldte bønderne for
„livegne“, og selv om dette udtryk ikke kan tages i ordets
strængeste forstand, så blev de dog vistnok ligesom bønderne
på Sælland med tvang holdte ved stavnen, ligesom de blev
plagede med hårdt hoveri. At stavnsbåndet aldrig her kunde
bringes til virkelig anvendelse på det unge mandskab, er
imidlertid en selvfølge, da alle de kongelige bønder jo var fri
og landet rundt omkring således stod dem åbent. Ved
godsernes adsplittelse faldt nu også ethvert forsøg i den retning
bort og bondens fulde fremtidige frihed i disse egne kan siges
at have været en følge af Ahlefeldternes fallit. Senere blev
endvidere bøndergodset skilt fra hovedgårdene og gik over til
at være arvefæste. Som det vil være bekendt af mange
tidligere beretninger, kom Søgård-godserne på følgende hænder:
landråd v. Thienen købte „begge“ Søgårde (30,000 rdl.) og
Årtoft (7,700 rdl.); overinspektør Paulsen fik Ballegård,
Skovbølgård og Bøgskov (40,000 rdl.) samt Keldstrup (12,100
rdl.); en yngre Paulsen Grøngrøft (16,000 rdl.); etatsråd
Grund Stoltelund (5000 rdl.); borgmester Bøhme Kværs
Ladgård (17,000 rdl.). Hertug Kristian Avgust af Avgustenborg
endelig købte Gråsten, Fiskbæk og Kiding for 92,500 rdl. og
Årup for 20,000 rdl.

I virkeligheden blev således disse sidstnævnte godser i
slægten; thi hertugens moder var storkanslerens datter Sofie
Amalie. Senere købtes hertil også Avnbølgård i Sundved og
Keldstrup i Lyngtoft herred.

Slottets og godsets historie under Avgustenborgerne skal
ikke her forfølges videre; kun skal det nævnes, at orangeriet
hurtig forfaldt og blev nedbrudt, hvorpå slottet på kirken nær
brændte en Decemberdag i året 1756 og ikke mere opførtes
i sin tidligere størrelse eller glans; dertil var der ingen
anledning for de nye ejere, hvis hovedsæde var på Als. Det fik
nu mere karakteren af en rummelig sommerbolig eller et
jagtslot, i hvilket den hertugelige familie lå på landet. Søerne og
deres omgivelser omdannedes efterhånden til en stor park, i
hvilken den engelske smag fortrængte den ældre franske; øerne
med deres haver blev forbundne ved høje hvælvede broer, der
blev bygget lysthuse og „eremit-hytter“, en række skønne
udsigtspunkter blev ryddede osv. Det var især den begavede
hertug Fredrik og hans hustru, kongedatteren Luise Avgusta,
som tilvejebragte denne forandring og indrettede Gråsten med
al den smag, som på hin tid udmærkede det høje aristokrati.
Her modtog de digteren Jens Baggesen i besøg og hyldedes
af hans sang, samtidig med at hertugen tog sig af Schiller i
Tyskland og sendte ham hjælp i hans trængselsår. Og her
færdedes da også det begavede ægtepar med sine tre
mærkekelige børn, af hvilke Karoline Amalie skulde blive Danmarks
højt ærede og højt elskede dronning, medens de to sønner,
hertug Kristian Avgust og prins Fredrik af Nør, skulde vinde
en sørgelig navnkundighed i 1848. Det var tildels deres
troløshed mod konge og fædreland, som undergravede og i sine
følger tilintetgjorde det værk, som deres stammefader og
forgænger på Gråstens slot, storkansleren Fredrik Ahlefeldt, havde
forberedt og stilet hen imod: Sønderjyllands tilknytning til
moderlandet.
I Avgustenborgernes tid gled navnet Gråsten i den
almindelige bevidsthed efterhånden over fra slottet til byen. Endnu
ved avktionen 1725 kaldes denne kun „de nye huse“, men
siges dog at være „som en lille flække“; godt 20 år efter
lignes den ved en hollandsk by. Der lå da en snes huse i
to rækker langs den lille gade fra „den store eg“ op til „den
grønne plads“, hvor skoven Stængerod tog ved: de var holdte
særdeles pænt og der stod lindetræer foran dem. At byen
således tog et opsving efter ejerskiftet på slottet, viser, at den
havde fundet et naturligt opland blandt omegnens befolkning;
thi næringen fra slottet måtte nu meget formindskes, da det
nye herskab følte sig langt mere knyttet til Avgustenborg.

I slutningen af århundredet, da byen var vedbleven at
gå frem, kom den hertugelige families lyst til at arbejde for
humane formål den tilgode; der byggedes en efter tidernes
forhold stor og rummelig skole og et såkaldet hospital for
fattige, og prinsesserne oprettede en systue for pigebørn, medens
drengene fik lejlighed til at arbejde i et linnedvæveri. Nogen
tid efter, da den engelske krig og de fortvivlede pengeforhold
beredte alle købstæderne så store vanskeligheder, fik byen et
nyt opsving, idet købmanden Otto Fredrik Ahlmann, af den
bekendte slægt fra Als, nedsatte sig her for efterhånden at
udfolde en betydelig handelsvirksomhed. Ved folketællingen
1835 fandtes der på slottet, herregården, samt i byen og hele
den spredte bebyggelse ialt 540 personer. Den lille brolagte
„gade“, fra hvilken næsten alle træerne nu var fjernede, havde
30 huse, medens næsten lige så mange lå spredte i skovene
til alle sider. Byens øvrighed, den hertugelige „justitiarius“
(birkedommer) Thomas Thomsen, skrev i de år et lille
stridsskrift imod de fra Sønderborg fremkomne påstande, at al
selvstændig handelsvirksomhed på dette sted var stridende mod
stædernes forret; han gjorde gældende, at Gråsten var en
„flække“ (handelsplads) og havde alle en sådans rettigheder.
Lignende stridigheder kom i den følgende tid af og til igen,
indtil nutidens næringsfrihed gjorde en ende på dem.
Gråsten var i hin tid, før 1848, endnu en fredelig og
ensom skovby; de veje, som førte til den, var ikke meget
befærdede, det var krogede og bakkede landeveje med høje gærder;
til søs kunde man kun befordres med båd eller jagter. Skovene
stod dengang i deres ældgamle ubrudte kraft; vældige ege og
store strækninger af gammel bøgeskov omgav byen så at sige
til alle sider. Flensborg fjord med sine mange sejlskibe, der
daglig færdedes ud og ind, gav som et lille udkig til den store
verden, der ellers syntes så fjern fra disse steder. Selve byen
lå stille og beskeden langs søen, de lave teglhængte huse
overfor det hvide ubeboede slot; talrige svaner syntes at bære
bud mellem byen og den venlige skov, som sluttede kredsen.
Alle mennesker kendte hinanden og de fleste havde siddet på
de samme skolebænke; hvad der end kunde være de enkelte
imellem, så var det i forhold til de storme, som skulde gå
hen over alt og alle, da det store brud kom, kun idel fred og
venskab. — Mon nogen plet i Nordslesvig blev således rystet
op ved begivenhederne 1848 som denne by, af hvis indbyggere
halvdelen med lidenskab hang ved hertugen, den anden halvdel
ved konge og fædreland, medens fjendlige hære gjorde den til
udgangspunkt for deres blodige kampe i Sundved? Den gamle
tid, med århundreders stilhed og fred kom efter dette aldrig
tilbage!
<b>Tillæg.</b>

-

                                                    <i>Ejerne af Gråsten.</i>


                                <i>Gregers Ahlefeldt.</i>  d. 1559
                                           |
                                <i>Hans A.</i>   d. 1580.
                                          |
                               <i>Gregers A.</i>  d. 1620.
                                          |
<i>Hans A</i> (til 1648).         <i>Brigitte A</i>,
d. 1663.                   g. m. Fredrik Ahlefeldt.
                                         |
                           <i>Fredrik A.</i>
                        Greve, storkansler, statholder,
                              (fra 1662). d. 1686.
                                    |

<i>Fredrik A.           Karl A.          Sofie Amalie,</i>
General,         Statholder.        g. m. Fred  Vilh.,
statholder,       d. 1722.         <i>hertug af</i> 
d. 1708.                                 <i>Avgustenborg</i>

                           |                          |
          <i>Fredrik A.       Kristian Avgust</i>
          (til 1725).          (fra 1725).
                                       d. 1754
                                             |
                             <i>Fredrik Kristian.</i>
                                       d. 1794.
                                             |
                             <i>Fredrik Kristian.</i>
                                       d. 1814
                                             |
<i>Karoline Amalie.</i>          <i>Kristian Avgust</i>
Dronning af D.                                 (til 1852).
d. 1882.                                           d. 1869.
                                                              |
                                                     <i>Fredrik</i>
                                                         (fra 1865).
                                                           d. 1880.
                                                              |
                                                   <i>Ernst Grynter</i>

-
</chapter>
<chapter name="ULLERUP SOGNS ÆLDRE HISTORIE.">
ULLERUP SOGNS ÆLDRE HISTORIE.

(1891.)

[Sønderjydske Aarbøger 1891, S. 30—81.]

Landet Sundved har forholdsvis tidlig fundet sin
historieskriver; det var den forhenværende hertugelig glyksborgske
embedsmand, justitsråd Johan Kristian Gude, som året før
hertugslægtens afgang udgav en tysk beskrivelse af dens
landområde nord og syd for Flensborg fjord (1778). Hvad der
senere er fremkommet i den retning, som f. ex. Klavs Duus's
skildring af Sundved, eller Traps topografi o. l., går alt
sammen tilbage til Gudes bog og giver kun såre lidt eller intet
nyt. En enkelt fejl i hans angivelser kan være rettet; men
så er der istedenfor kommen andre ind og fremstillingen har
tabt sin oprindelige vederhæftige karakter. I det hele giver
Gudes bog endnu den bedste fremstilling af dette emne.

Det kan dog ikke være andet end at denne må lade
meget tilbage at ønske. Gude havde vel adgang til hertugernes
godsarkiv på Lyksborg, ligesom han med flid samlede
efterretninger af gamle optegnelser og overleveringer; men han
manglede dog mange af de kilder, som nu står til vor rådighed, og
han forstod ej heller at drage den fulde nytte af, hvad han
havde adgang til. Endelig var hans interesse ikke rettet på
alt det, som nu vilde tildrage sig vor opmærksomhed. — Det
skal derfor her forsøges, i tilslutning til den foregående
skildring af Gråstens ældre historie at give en samlet
fremstilling af Ullerup sogn, den del af Sundved, som frembyder den
langt overvejende historiske interesse og giver lejlighed til
også at kaste lys over nabosognene, især det lidet kendte „Varnes
land“.

Sundved omfattede som herred foruden „Broagerland“ de
sex sogne Dybbøl, Nybøl, Såtrup, Adsbøl, Ullerup og
Varnes; det strakte sig fra Alssund i øst til Dyrbæk og Alvnor
i vest, fra „Nørhav“ til „Sønderhav“, d. e. fra Åbenrå til
Flensborg fjord. Således fremtræder det i kong Valdemars
jordebog og således dannede det et samlet hele i den katolske
kirkes inddeling, sålænge den herskede her i landet.

Selvfølgelig havde dette herred navn efter „sundet“, som
skiller Als (Alvs-ø) fra fastlandet; det betegnes som et
skovland („ved“), ligesom landet syd for Danevirke (Jernved) og
som de store skovstrækninger i Sverige: Finveden, Holeveden,
— eller på Sælland: Ørved på nord- og Stensved på
sydkysten o. s. v. På det gamle herredssegl, som er bevaret
under et aktstykke fra middelalderen, er der derfor også
fremstillet et træ og et vand; folk vesterfra, på heden, kaldte
Sundvedboerne for „de Skovbo mænd“ <footnote>Slesvigske provinsialefterretninger IV 210. Kieler Blätter III 315  (af Outzen,
fra Tinglev).</footnote>. De tilsvarende
halvøer på Sønderjyllands østkyst, nord og syd for denne, synes
at have været opdyrkede og befolkede, før Sundved kom under
ploven; især gælder det om største delen af Angel. Der var
lange tider, i hvilke man søgte at undgå de fremskudte
halvøer og strandkanten på grund af havets usikkerhed; vi ser
således også, at halvøen Gelting, den østligste del af Angel,
endnu langt ned i middelalderen var en stor skovstrækning.

Forbindelsen mellem Sundved og de andre landsdele skete
nok så meget til søs som til lands. Mod syd var der
overfart fra Broagerland til Angel, mellem de to fremspringende
nes. som bærer gammeldanske personnavne: Bruns-nes og
Halsdan-nes; det første navn er endnu bevaret uforandret, det andet
er efterhånden bleven sammentrukket i Holdnes og har
derefter modtaget en anden forklaring. Mod nord fandt overfarten
sted fra Var-nes (af at vare, vogte) til Løgtved-nes (løg-tved,
en blomsterlund, nu Løjt), hvilke navne begge gik over på de
nærmeste to kirkesogne <footnote>Et pavebrev fra 1255 har navnet Kaldenes Bratorp; navnet Holden, opr.
Halvdan, er endnu ikke ualmindeligt i Sønderjylland. Løjt, Løgt er sammentrukket
af Løgtved (løg — blomst, urt); hele halvøen kaldes Løjtnes.</footnote>.

Herredet falder ret naturligt i tre hoveddele: mod syd
danner Broager sogn en egen halvø, begrænset af de to bugter
Vemming (Vemund) bund og Nybøl nor; de sex nordlige sogne
falder i to grupper, af hvilke den ene strækker sig fra Dybbøl
bakke langs Alssund til Snogbæk hage og ned mod Nybøl
nor, — den anden fra Als fjord, sundets brede del, og Åbenrå
fjord ned til de to nor, som fra Flensborg fjord trænger ind
gennem Egernsund. Det er denne nordlige del — Ullerup,
Adsbøl og Varnes sogne —, som mere eller mindre vil blive
genstand for den følgende fremstilling.

Varnes nævnes alt særskilt i den såkaldte „kong
Valdemars jordebog“, spredte optegnelser fra det danske
regeringskancelli i Valdemar Sejrs dage (1231), oplysende kronens og
kongens indtægter. Idet Sundved herred nemlig opføres med
en indtægt i korn og penge, nævnes Varnes særskilt på en
sådan måde, at det ses at have hørt til kongehusets
slægtgods. Det vurderes til 96 mark gulds værdi og indtægterne
af det sættes til 5 1/2 mark korn, 3 mark penge og 2 1/2 mark
sølv. Hvad kornet angår, da svarer de 5 1/2 mark eller læst
til 132 ørtug (ørt), af hvilke hver havde 12 skæpper, når der
var tale om hartkorn (rug eller byg), eller 20 skæpper havre.
Pengeindtægten hidrørte dels fra „arnegæld, stød og
gårdsædegæld“, afgifter, som viser, at der har været en slags købstad
eller handelsplads dér i sognet, dels fra møllen og „overfarten“
(færgefarten) til Løjt og øerne. De 2 1/2 mark sølv svarer til
det tredobbelte beløb i den tids penge, og den samlede
indtægt, 3 1/2 mark sølv, til godt 100 kroner.

Den kongelige ejendom på Varnes kom tidlig til at
udgøre et eget „birk“, d. e. en lille retskreds under en særlig
kongelig bryde (foged). Dette oprindelige Varnes birk
omfattede dog ingenlunde hele sognet, men kun selve Varnes by
og bymark, og ikke engang denne helt. Efter kong Valdemars
død gik det i arv til Abel og hans sønner, og der er
opbevaret levninger af et brev, ved hvilket hertug Erik 1269 af
adelsmanden Peter Jonsen får tilskødet hans ejendomme på
Varnes mark. Senere var da også denne by ublandet kongelig
eller hertugelig, alene med undtagelse af et større „ornum“
(særmark) på bymarken, rimeligvis de jorder, som oprindelig
havde ligget til den kongelige borg, den såkaldte „vold“, hvis
plads endnu ses ved „vigen“, den lille bugt vest for Varnes
hoved. Ikke usandsynligt var det her den lille handelsplads
fandtes, af hvilken kongen oppebar „arnegæld“; ornumet strakte
sig nemlig efter et bevaret gammelt kort øst for Vigbækken,
mellem denne og den smale vig, som fordum gik ind fra
Alssund. Borgen ved „vigen“ har senere givet anledning til, at
man i de gamle sagn har givet dens ejer navnet „Vigge“;
hans hoved, hugget i sten, findes endnu på kirkens ydre væg.

Efter de ulykkelige forhold i grev Gerts dage, da
hertugdømmet bragtes nær til undergangens rand, pantsatte den
unge hertug Valdemar i sin pengenød Varnes til en adelsmand
af den tyske slægt Barsbæk, der ligesom Sturerne på Als
førte en fisk (bars) i sit våben. Det var i de samme år som
„gamle Hans Limbæk“ fik hele Lyngtoft herred i pant (1344).
Hertugen lånte 406 mark sølv og 10 engelske skilling på
Varnes, omtrent svarende til 14—15000 kroner i vor tids
penge.

Pantet gik senere i arv til panthaverens søn, Ludvig
Barsbæk, der efter hertugslægtens afgang sluttede sig til kong
Valdemar Atterdag imod de holstenske grever. Dette kom
ham imidlertid dyrt til at stå; thi da kongen kort efter døde,
indtog greverne landet og fordrev Ludvig Barsbæk fra hans
pantejendom. Varnes tilfaldt nu grev Klavs, som fra Nyhus
havde besat Åbenrå og Sundved og nu lagde det lille birk til
Åbenrå hus, en forbindelse, som mærkeligt nok holdt sig til
vore dage. Fra greven gik den samlede arv over til hans
eneste datter Elisabet, som 1411 solgte den til Dronning
Margrete <footnote>Kong Eriks klage: „Lodewich Barsbeke elaget, dat sinem vader was en gut
to pande seth, dat heth Warnes mit der molen to Blaa . . . . vnde ander tobehoringe
van hertogen Volmer etc. Dit gut hadde sin vader in siner weren xl iar vnde noch
mer, dar na wart id em genommen to der tid, do he was in koning Wolmers denste“.
Dipl. Flensb. I 176.</footnote>. Senere delte Åbenrå len det øvrige hertugdømmes
skæbne; det lagdes ved begge delinger til Gottorp og kom
altså først 1713 tilbage under kronen.

Skattelisterne viser, at der i Varnes fandtes 30 hele gårde,
hvis afgifter alle var lige store; de gav hver to ørter byg, 4
ørter 16 skæpper havre og 1 skilling „karlepenge“; dog var
den af dem, som forestod fogedforretningerne, skattefri. Det
ses således, at indtægten af birket var bleven større siden
middelalderen, idet den nævnte landgilde ialt giver 2 1/2 læst
byg og 6 læst havre. Denne forøgelse ligger dog rimeligvis
kun deri, at en almindelig havreskat — som alt i jordebogen
opføres ved Sundved — er lagt til landgilden, ligesom det jo
efter det før omtalte køb af en adelsmands jorder kan antages,
at ikke alle 30 bol alt 1231 lå under birket.

Den mølle, som alt i kong Valdemars tid omtales under
Varnes, indbefattedes også under Barsbækkernes pant; det var
den senere nedlagte Blåmølle, syd for Blåbæk. Den svarede
en afgift af en halv læst rugmel og 18 skilling. Da den
senere nedlagdes, gik afgiften halvt over på Varnes by, nemlig
for jorderne og den udtørrede mølledam, halvt til Krus mølle,
for møllegæsterne. Selve møllestedet omdannedes til et laxevér.

På bymarkens „ornum“ fandtes der to bøndergårde, som
endnu stadig stod udenfor birket; det var som forhen antydet
snarest handelspladsens jorder, som således var kommen på
uafhængige ejeres hænder. De blev engang i det 16.
århundrede nedlagte og hele ornumet samlet til en lille herregård,
således som vi senere, i ejeren Hans Blomes historie, vil få
at se.

Varnes sogn omsluttes i vest af Dyrbæk, i øst af Bavrup
bæk-; det deles tværs igennem af Blåbæk, der fra vest mod
øst skiller Varnes fra Bavrup bymark og flyder sammen med
Bavrup bæk, for under navnet Blåå at udmunde i Alssund.
Bavrup (eller Borup) nævnes alt i Valdemars jordebog som
Bagtorp; det er vistnok dannet af mandsnavnet Bage og
betegnelsen for en mindre by: torp.

Bavrups by og bymark er omtrent af samme størrelse
som Varnes; der var 32 bønder. Men dens skæbne var i
tidernes løb meget forskellig fra nabobyens; thi medens denne
var så lykkelig at komme ind under kronen, gik Bavrup mere
og mere over i herregårdenes eje og indtil den nyeste tid var
bønderne dér de hårdest medtagne af hoveri. Man siger
derfor, at den har navn af en ulykkelig begivenhed, som gjorde
dens indbyggere til trælbønder; de levede over evne og gjorde
gæld på gæld, indtil de tilsidst havde „borget“ alting „op“
(Bor-op); så måtte de tage gårdene i fæste af herremændene.

Medens Varnes, som vi har set, efter Valdemar Atterdags
tid blev lagt til Åbenrå og således skilt fra Sundved (eller
Nybøl) herred som et eget birk, vedblev Bavrup mange år
efter at regnes til Sundved, og med dette til Sønderborg len.
Oprindelig havde hele Sønderjyllands fastland som bekendt
været delt i tre sysler, der i en noget senere tid udgjorde de
tre store len: Tørning, Tønder og Gottorp; men efterhånden
deltes disse i mindre len (amter). Således udskiltes Flensborg
fra Gottorp, Haderslev fra Tørning, og det lille Åbenrå len,
kun omfattende to herreder (Ris og Sønder Ravnstorp), fra
Tønder. Men samtidig droges Sundved over imod det
nærliggende Sønderborg, som imidlertid var kommen til at høre til
hertugdømmet; Lyngtoft herred hørte derimod lige til vore
dage til Tønder, for så vidt som det ikke helt eller delvis lå
til Søgård.

Der kastes noget lys over de iøvrigt dunkle forhold i
middelalderen ved hvad der fortælles os om begivenhederne
før og efter Valdemar Atterdags død. Medens grev Klavs sad
på Nyhus som forpost for den holstenske magt, og medens
hans hengivne mænd, Limbækkerne, sad på det faste Søgård,
rede til at tage den første tørn nordfra, ejede den unge hertug
Henrik endnu Sønderborg len og en del af Nordslesvig. Kongen
begyndte med hans tilladelse at indløse hans pantsatte
ejendomme og samlede dem derved på sin hånd, og således kom
han også i besiddelse af Als og Sundved, medens Ludvig
Barsbæk i Varnes, som vi har set, sluttede sig til ham. Der
var dengang på Als tre faste borge: Sønderborg, Nørborg og
Kejborg ved Kejnes, medens der i Sundved nævnes Brådborg.
Borgpladsen er endnu let kendelig; den ligger på Avnbøl
bymark, ved Bavrup bæk og har øjensynlig været en meget fast
stilling, støttet til bækkens dybe leje. Navnet „brådde“ er
vei kendt over hele Norden som betegnelse for en fast stilling
i en skovstrækning, en forhugning, for at hindre fjendens
fremrykning. Der findes også et „Bråd“ lidt længere sydpå, i
Adsbøl sogn, på herredsgrænsen mod vest. Dette tyder på,
at man engang i fortiden har havt forskansninger langs
herredsskellet for at hindre indfald vesterfra, og den ene af disse
stillinger er da bleven særlig befæstet til en „Brådborg“.

Kongens lensmand på disse borge var ridderen Jakob
Olavsen, af slægten Lunge. Han afløstes senere af andre, og
ved kongens død 1375 var det Henning Meinstorp, tidligere
på Tranekær. Denne tyskfødte mand viste ikke den tilbørlige
årvågenhed, måske end ikke troskab; thi kort efter lykkedes
det grev Klavs at underkaste sig ikke blot Åbenrå og Varnes,
men også Brådborg og Als. Man beskyldte lensmændene for
forræderi; men det synes dog ikke, at dronning Margrete har
delt denne opfattelse, da hun senere havde Henning Meinstorp
i sin tjeneste.
Efter den tid nævnes Brådborg ikke mere i historien; der
var ikke mere brug for nogen fast plads til landets forsvar på
dette sted. Det er dog rimeligt, at gården senere har været
sæde for en eller anden adelsslægt, som havde gods her i
egnen, men der er ingen pålidelige efterretninger bevarede
derom (sml. næste side). På selve stedet sås endnu ind i den
nyere tid en muret kælder, ligesom man i vore dage dér har
fundet en stridsøxe o. l. Sagnet siger, at borgen på grund
af sin herres ugudelighed er bleven tilintetgjort af et uvejr og
sunket ned i jorden med folk og fæ; man kunde endnu høre
hanen gale i dybet. Også sagnene om den vilde jagt
knyttedes hertil; den blev ført af en kvinde, den sidste borgfrue,
som ikke havde kunnet få nok af jagtens glæder. Stedet var
i forrige århundrede bevoxet med træer, som ansås for at være
flere hundrede år gamle. Først i en nyere tid har
overleveringen flyttet fortællingerne om Hans Blome fra Ornum til
Brådborg; men dette er, således som vi senere vil få at se,
uden al hjemmel <footnote>Dipl. Flensb. I 362. 366. 335. Gude, s. 86. N. Staatsb. Mag. II 125. Fr.
Fischer, Slesvigske sagn, s. 124 ff. Lorenzen, Minder fra Sundved, s. 25 f.</footnote>.

Fra det nærmest følgende århundrede er kun få og spredte
træk bevarede. Det gik her som overalt i Sønderjylland, at
den indfødte danske adel efterhånden fortrængtes af den tyske,
som dog atter for det meste snart fordanskedes, uden at vi
nu i det enkelte kan følge denne bevægelse. I Erik af
Pomerns tid førtes der her som i landets andre egne en
hårdnakket og forbitret kamp mellem danske og tyske, en kamp,
af hvilken kun enkelte træk og navne er opbevarede i kongens
klager over den vold, som er overgået hans tro mænd, den
indfødte adel. Således siges det, at Jeppe Iversen har mistet
Holbæk i Adsbøl sogn med tilliggende bøndergods; det er
frataget ham af herremændene på Søgård. Lave Urne har mistet
gods både i Angel og Sundved. Peder Vagnsens bønder i
Såtrup, Ullerup og Blans er bleven udplyndrede og
mishandlede af de holstenske herrer i Sønderborg. Palne Då i Blans,
Ludek Skovman, Las Tygesen, Peder Uke, Hartig Jensen og
andre adelsmænd har alle lidt større eller mindre tab. Man
havde også dengang indfødte „hjemmetyskere“. En adelsmand
Bonde Klavsen af slægten Fris (med egern i våben), som
forekommer i Sundved ved 1400, havde to sønner, af hvilke den
ældste, Klavs Bondesen, var kongen tro, medens den yngste,
Palle eller Palne, gik over til de tyske grevers parti og i
ledtog med deres mænd fra Sønderborg ud førte en hårdnakket
fejde på de tro mænd i Sundved. Han overfaldt og indtog
bl. a. sin broders gård og tog alt hvad han dér fandt for
sig; der nævnes 20 læst korn, 43 stude, 30 køer, 60 får og
60 svin, dertil kostbare heste, én til 50 mark, en anden til
40 mark, foruden flere andre til ringere værdi. På denne
gård mistede også andre deres gods, og det må således
antages at have været en både ualmindelig stor og vel befæstet
ejendom; muligvis var det Brådborg, hvis undergang i en
enkelt overlevering bringes i forbindelse med en broderkrig.
Senere fratog Palle Bondesen også sin broder og et par andre
adelsmænd jordegods i Skelde. Blandt disse var Herman Slots
eller Slese, der havde været krigsfange og hvis søn var bleven
dræbt i fredstid; senere erklæredes han endog for at have
forbrudt alt sit gods i fejden. 1425 vidnede „riddere og svende,
bønder og bokarle“ på Nybøl herreds ting, at Herman Slets
havde forbrudt sit gods ved at dræbe „sin herre hertug
Gerhards tjener Vivian“. Det er neppe gået de andre
dansksindede stort bedre, efterat greverne nu havde sejret. Senere
kom sagen dog op igen og hertug Adolf afkøbte da Herman
Slets's datter Ide og hendes mand Lage Magnussen hendes
fædrenegods for 300 mark og et stykke klæde. Ligeledes
købte hertug Adolf jordegods i Sundved, som havde tilhørt
Olav Buk og efter hans død var kommen til hans søster
Katrine Markvardsdatter, hvis mand Hartvig Krummedige solgte

Klavs Bondesen vidnede 1421 på Viborg landsting, at Sønderjylland hørte til
Danmarks rige. Hans efterkommere levede i kongeriget. (Danmarks adels årbog
1886, s. 121.)
det til kong Kristian I; denne afstod det atter til sin
morbroder hertug Adolf. Senere gjorde Lyder Rixtorp fordring på
det, men kunde ikke godtgøre sin ret, der rimeligvis var tabt
i krigens tid <footnote>Ovfr. s. 374. Zeitschrift für d. Gesch. der Herzogth. III 101. 104. Dipl. Chr.
I 411 42. 47.</footnote>.

Den sidst nævnte adelsmand tilhørte en slægt, som synes
at have havt større ejendomme i Sundved. Henrik Rixtorp
spillede en vis rolle i grevernes kamp mod Erik af Pomern;
han var særlig knyttet til den yngste af de to, Gerhard, som
efter sin moder sad inde med Als og Sundved. Da Flensborg
blev erobret, flyttedes han hertil fra Gottorp, senere blev han
endog Sønderjyllands drost. En ridder Ditlev Rixtorp stod
derimod på kongens side; det er ikke usandsynligt, at hin
Lyder, som forgæves påtalte sin ret til gods i Sundved, var
hans søn. I Kristian I's tid træffer vi derpå en Klavs Rixtorp
i Sundved; han sluttede sig til kongens broder Gerhard i
dennes oprør, besatte Flensborg og gjorde her i nogen tid
modstand mod kongens tropper. Han blev som følge heraf
dømt fra liv og gods, og dette blev overgivet i forlening til
dronning Dorolea (7. Januar 1474), som alt i forvejen havde
Sønderborg len i pant af kongen. „Rixtorpernes gods“, som
disse bønder senere kaldtes, lå helt overvejende i Sundved;
det var ialt nogle og 30 gårde, af hvilke 2 lå i Skovbøl på
Als, 19 i Ullerup sogn, 3 i Bavrup. 4 i Såtrup sogn, enkelte
i Dybbøl, Skelde og Smøl. Endvidere var der en mølle, Esnes
i Dybbøl sogn ved Alssund ud for Ragebøl, og den store
Skeldegård. — Senere solgte Wulf Rixtorp med sine søstre
og deres mænd gården Palsgård med tilliggende bønder i
Sundved, således som deres fader havde ejet den, til kong
Hans og hans broder hertug Fredrik. Hvor denne Palsgård
har ligget, lader sig nu neppe mere oplyse, ej heller hvem
Wulfs fader har været. Endnu 1507 nævnes han med sine
to svogre blandt adelen i Sundved; de betaler da skat for 33
gårde. Hvilke disse har været, er lige så ubekendt som selve
hovedgården. Af Klavs Rixtorps gods var senere gården i
Smøl bortforlenet til Dorotea Wonsflet, tilligemed de 4 gårde
i Avnbøllund og Esnes mølle <footnote>Denne mølle, som ydede en årlig afgift af 8 ørtug rug og 3 ørtug havre, blev
senere nedlagt; jorderne fordeltes til de 22 bol i Dybbøl, som hver gav 1/2 rdl. i den
anledning. Desuden havde bønderne overladt en fisker tomten med en jordlod for en
årlig afgift af 1 1/2 rdl.</footnote>; Skeldegård var selvanden givet
Volmer v. d. Herberge, og en af gårdene i Ullerup havde
jomfru Rixe von Qualen.

Et andet større godskøb er ligeledes tilfældig bleven
erindret; kong Hans købte nemlig adelsmanden Erik Skrandis
efterladte ejendomme af hans enke Sofie og sønnen Klavs.
Hovedgården kaldes Langeskærlund, senere også Egeskovgård,
og lå i Avnbøl; af bøndergods hørte der til den sex bol i
samme by, et i Blans, et i Såtrup og et i Snogbæk.
Hovedgården gaves i forlening til Markvard v. Qualen, der selv
ejede gods i Sundved, og kaldes nu også „Skrandisgård“; den
var godt og vel så stor som to bol, således som det i reglen
var tilfældet med de gamle herregårde.

Dette er omtrent alt hvad der kan meddeles om adelens
ejendomsforhold i det femtende århundrede; det er lige nok
til at vise, at der også dengang fandt jævnlige omsætninger
sted, uden at vi dog nu mere kan følge dem. I Broager sogn,
ligesom også i Dybbøl og Nybøl, synes adelen alt ved denne
tid næsten helt at have fortrukket; bønderne lå enten
umiddelbart under kronen eller til Ryd kloster i Angel, eller de var
erhvervede af Ahlefeldterne på Søgård; de forskellige borgvolde
på disse steder ligger nu som gåder fra fortiden. I Ullerup
sogn og de nærmest tilgrænsende byer havde derimod den
ældre tids forhold vedligeholdt sig og nåede helt ind i en
nyere, af historien oplyst tidsalder.

Ved siden af kongen og adelen stod i middelalderens
samfund den kirkelige stand; også den havde betydelige
ejendomme i Sundved. Medens Als fra gammel tid lå under Odense
bispestol, hørte Sundved til Slesvig stift, og det var endog
særlig knyttet til bispeembedet, idet det militære
høvdingedømme her tilkom biskoppen. Som bekendt beroede hele den
danske ledingspligt oprindelig på en inddeling i sølæg, der
måtte udrede skibe med fuld besætning; tre hele (oprindelige)
bol skulde skiftevis besætte en plads ved åren. Ethvert „skiben“
eller skibsrede stod under en høvding (styresmand), som havde
ret til at opkræve visse ydelser, hvorimod han selv skulde
skaffe skib og føre det i leding. Slige høvdingedømmer gik i
arv i visse slægter, men kunde overdrages bispestolene eller
hjemfalde til kongen. I Slesvig stift opstod der således i Erik
Glippings tid en strid mellem kongen og biskoppen om fire
„skiben“, der formentlig tilkom biskoppen, men som kongen
ikke desmindre ligeledes gjorde fordring på; det var to
herreder på grænsen af marsken, Kær og Nørgøs, og to ved
Østersøen, Nyherred i Angel og Sundved. Striden blev først afgjort
ved voldgiftskendelse i året 1271, da Erik Abelsøn var hertug,
og dens udfald var, at Kær herred tildømtes biskoppen, medens
denne skulde dele halvt med hertugen i de andre tre herreder,
altså også i Sundved. Det kan antages, at grunden til denne
kendelse var, at biskoppens ret til disse herreder var mere
tvivlsom, medens der dog vel engang havde fundet en
overdragelse af høvdingedømmet til bispestolen sted <footnote>Cypræus, p. 289, og levninger af det originale brev i rigsarkivet.</footnote>.

Iøvrigt ses det af bispestolens jordebog fra 1462, at denne
i Sundved ejede ialt 75 mark guld foruden Nybøl mølle. Af
gårdene lå fire i Dybbøl, tre i Nybøl og fire i Stendrup; de
udgjorde tilligemed bispestolens gårde i Stavnsbøl og Sibbelev
på Als — (det senere Avgustenborg) — et eget birk, hvis
ting skiftevis kunde sættes i de to landskaber. Ikke ret mange
år tilforn ejede dog biskoppen også en herregård i Sundved,
som dengang kaldtes Provstgården. Den lå ved Blans og var
af biskop Johannes (i Erik af Pomerns tid) bleven pantsat til
slægten Då, som dengang havde ejendomme på Als og vistnok
også i Sundved. 1439 indløste hans efterfølger Nikolaus den,
og kvitteringen for løsesummen er endnu i behold. Den er
udstedt af Palne Då, kanik i Slesvig domkirke og provst i
Vidå provsti (Tønder), tilligemed hans brødre Kristjern, Henrik,
Hans og Ditlev Då, og indeholder et fuldstændigt afkald på
gården med alt dens tilliggende. Alligevel må den antages
ikke at være kommen i kirkens eje igen, men være gået over
på andre hænder. Det er rimeligvis det senere Ballegård.

Da det i Då'ernes brev udtrykkelig siges, at denne gård
fra arilds tid har ligget til bispestolen, må det antages, at
høvdingedømmet overhoved nærmest har været knyttet til den,
og at det med den er gået over til biskoppen. Noget bestemt
kan dog ikke i den henseende vides.

Foruden af sit gods havde biskoppen vigtige indtægter af
kirkesognene, dels bispetienden, dels en lille pengeafgift af
kirkerne efter deres størrelse. Ullerup og Adsbøl kirker, som
havde fælles præst eller præster, gav tilsammen 24 skilling til
biskoppen, ligesom Broager, Varnes og Såtrup, medens Dybbøl
og Nybøl kun gav det halve. Af kirkerne i Lyngtoft herred
gav kun Uge 24 sk., de andre hver 12, Bjerndrup 6.
Bispetienden solgtes i året 1462 af Varnes for 24 mark; af Ullerup
og Adsbøl for 16 mark, hvortil kom en læst havre; af Såtrup
for 20 mark og af Dybbøl og Nybøl for 30 mark; Broager lå
til Ryd kloster.

At Ullerup og Adsbøl sogne hørte sammen havde uden
al tvivl sin oprindelse deraf, at det sidst nævnte var af yngre
oprindelse. Ullerup sogn havde oprindelig strakt sig ned over
hele skoven til Arvnor; senere, da byerne Adsbøl og Fiskbæk
opstod, byggedes der et særligt kapel for dem, uden at dog
sognet opløstes. Således var det endnu i reformationstiden;
først senere udskiltes Adsbøl som eget kirkesogn.

Der er fra slutningen af den katolske tid bevaret et
mærkeligt mindesmærke fra Ullerup sogn, nemlig et broderskab,
indrettet til sankte Annas ære og oprettet af præsten Tomas
Jebsen (Jacobi). St. Anna var efter kirkens påstand navnet
på jomfru Marias moder og en højt anset helgeninde. Hendes
billed stod bl. a. i et lille kapel på en bakke ved vejen syd
for Åbenrå; herom hedder det i en sang fra reformationstiden:

<poem>et nådefuldt billed monne der stå,
som er sankta Anna fra Åbenrå, osv.</poem>

Tomas Jebsen var barnefødt i Blans, hvor hans broder
Nis havde en gård; forfatteren Gude kendte endnu dennes
efterkommere, som boede i Sønderborg og Husum. Han havde,
som det synes, fået sin uddannelse i Flensborg fruekirke, thi
1505 optoges han både i hellig trefoldigheds og i hellig legems
laget i denne by og 1508 indrettede han i frue kirke ved en
gave af 60 mark en evig messe for sine forældre og velgørere,
særlig indviet til st. Anna. I Ullerup er han vistnok tiltrådt
1506, samme år som han oprettede sit st. Anna-lag. Som
medlemmer optoges herredets præster, to i hvert af de større,
én i de mindre sogne; i Ullerup var det foruden stifteren også
Lavrents Momme. Af verdslige medlemmer optoges ikke blot
adelsmænd, men også bønder, og kvinder såvel som mænd.
Lagbogen nævner som deltagende ved oprettelsen: Markvard
v. Qualen i Avnbøl, Jep Magnussen på Blansgård, begge
adelsmænd, og bønderne Mikkel Terkelsen i Adsbøl, Peter Nilsen
i Snogbæk, Jep Nilsen i Ullerup, Anders Truelsen i Bøgskov
og Johan Mortensen, alle med deres hustruer. Ialt opregnes
som verdslige medlemmer, foruden disse, 12 andre bønder;
desuden jomfru Rixe v. Qualen i Ullerup, og de to degne fra
Ullerup og Varnes med deres hustruer.

Hvad broderskabets formål og indretning angår, da giver
den endnu i højtysk oversættelse bevarede gildeskrå følgende
oplysninger. Vilde nogen optages, skulde oldermanden for
laget først sætte dette under forhandling og afstemning.
Optagelsen fandt sted ved en højtidelig gudstjeneste, med
edsaflæggelse og indvielse. Medlemmerne påtog sig den
forpligtelse hver tirsdag at bede tre paternoster og tre ave Maria
(„fadervor“ og „hil Maria“), til ære for den hellige Anna og
til tegn på at de tilhørte hendes lag. Dette var beregnet på
16 par folk foruden præsterne; disse, der jo skulde være
ugifte, måtte lade deres husholdersker optage, når det var
ærbare kvinder. Mellem lagmændene gjordes der kun den forskel
på adel og bønder, at hine sad øverst til bords. „Gildet“
skulde holdes hvert år på søndagen efter vor frue dag i høst.
Det holdtes skiftevis af en af brødrene, men altid indenfor
Ullerup og Adsbøl sognes grænser; uden-sogns medlemmer
måtte selv skaffe hus. Til at holde gildet måtte hvert par
folk sende 3 skæpper byg, ugifte mænd og enker mindre; de
skulde leveres på vor frue dag i fasten og var selvfølgelig
bestemte til at brygges til godtøl. Hver lagbroder havde ret til
at medtage ikke blot sin hustru, men også en karl og en pige.
Gildet begyndte på den nævnte søndag med et måltid og
fortsattes til mandag aften; da holdt sex præster messe, tre for
de afdøde og tre for de levende og st. Anna. Om tirsdagen
holdtes der regnskab over lagets midler, dettes udgifter til
voxlys på st. Annas alter, bøderne i vox og øl m. m.
Derefter gik man igen i flok til gildehuset for at fortære
levningerne fra gildet tilligemed en tønde øl, en skinke, ost og
smør. Mindre højtider holdtes st. Anna dag før jul og mellem
påske og pinse; de var især kirkelige. Tilsynet ved gilderne,
idømmelsen og oppebørslen af bøder m. m. forestodes af en
oldermand og en skurdsmand.

„Broderskabet“ skulde stå sin prøve i fællesskab ved
visse lejligheder. Således måtte medlemmer ikke stævne
hinanden til tinge, før forlig var forsøgt i et lagmøde, og når en
broders gård brændte, skulde de andre hver give en snes
lægter og en trave halm til taget, samt yde en dags arbejde
med at sætte det op. Det var altså mere en tilkendegivelse
af broderligt fællesskab end egenlig hjælp, især da der
selvfølgelig samme dag blev givet et rejsegilde. Ved dødsfald
ydedes der hjælp ved vågestue og begravelse, ved messer og
forbønner, både i kirkerne og i hjemmet. Til gengæld skulde
de efterladte inden år og dag holde gravøl for alle lagets
medlemmer: „for at den arme sjæl måtte få trøst og hjælp af de
levende og nåde af den almægtige Gud“.

St. Anna laget bestod kun i en snes år, så faldt hele
den gamle kirkeskik for aldrig mere at rejse sig.

Der er bevaret et hidtil ukendt pergamentsbrev, som giver
os underretning om den lutherske læres sejr i Ullerup og
Adsbøl sogne. St. Valentinsdag, d. 14. Februar 1527 erklærer
kong Fredrik I heri, at sognemændene i Ullerup med det
tilliggende kapel Adsbøl, efter at have fået kundskab om, at
kongens tolder Everhart Esterman, som han havde forlenet med
kirken, er faret udenlands, har bedet ham om at give dem en
ny kirkeherre; de har dertil kåret Peter Mattisen, deres
hidtilværende vikar, som de antager vil kunne forkynde Guds ord
rent og efter ret evangelisk skik. Det ses heraf, at den ikke
ualmindelige skik dengang må have fundet indgang her, at
kongen gav kirken til en mand, som slet ikke kunde eller
vilde påtage sig præstegerningen, men kun oppebar
indtægterne og lod tjenesten besørge af en vikar, som han lønnede
efter en privat kontrakt. Kongen tilføjer iøvrigt i brevet,
hvormed han indsætter Peter Mattisen til kirkeherre, at han skal
affinde sig med Everhart Esterman, hvis han måtte komme
tilbage, efter deres tidligere kontrakt, men at han selv skulde
være forpligtet til personlig at røgte sit kald og det efter den
sande kirkes skik og lære. — Denne stadfæstelse af en
allerede fuldbyrdet reformation viser, at man har været tidlig på
vej i Sundved i den henseende.

Mærkeligt nok er også originalen til den næste
præstekaldelse i Ullerup og Adsbøl endnu i behold. 1548 var Peter
Mattisen død, og den lutherske biskop Tileman van Husen i
Slesvig kaldte da Hans Hvid (Johan Witte), der alt nævnes
1535 som den yngste af hans to „vikarer“, til efterfølger,
efterat sognemændene i de to sogne enstemmig havde valgt
ham. Han skal oppebære sognets indtægter, men yde sin
formands enke, hvad ordinansen derom havde påbudt.

I hans tid kom det på tale at udskille Adsbøl sogn med
en særlig præst. Grunden synes nærmest at have været den,
at Gregers Ahlefeldt havde bygget sig en avlsgård ved Alvnor
(Gråsten) og opdyrket en del af de nærmeste jorder; der siges,
at han vilde have haft Hans Hvid for sig selv, d. e. til præst
alene i Adsbøl, så meget yndede han ham som taler. Dette
vilde denne dog ikke indlade sig på; men, som det synes
efter hans død, en snes år efter hans tiltrædelse, fandt
adskillelsen sted. For at skaffe et nødtørftigt udkomme til den
nye præst, hvis sogn omfattede byerne Adsbøl, Fiskbæk og
Bøgskov, måtte ikke blot Ullerup præst, men også andre af
nabopræsterne give bidrag.

Fra reformationstiden af haves der ret fyldige
efterretninger om ejendomsforholdene og de adelige gårde i Ullerup
sogn, og vi skal nu forsøge i det enkelte at gøre rede for dem.

Sognet omfattede dengang fire byer, Avnbøl, Avnbøllund,
Ullerup og Blans. Et blik på kartet viser, at de fleste og
største byer i Sundved ligesom er trængte sammen i midten;
foruden de tre førstnævnte i Ullerup sogn findes her Såtrup,
Snogbæk og Stendrup. Dette må antages at være den ældste
bebyggelse, hvorfra da de omliggende skove efterhånden er
bleven ryddede. At det i alle tilfælde er gået således til i
Ullerup sogn, ses af bymarkernes form; de strækker sig over
imod vest til Bavrup bæk i lange, forholdsvis smale strimler,
der tydeligt betegner denne del som ryddet længe efter at
byen havde indtaget sin plads. Navne som Bråde, Brådborg,
Brådbøl, Stapel (d. e. den med stenmærker betegnede jordlod)
osv. tyder da også tilstrækkeligt på denne sagernes stilling i
en ikke alt for fjern tidsalder.

Kirkebyen Ullerup kaldes, hvor den første gang nævnes i
middelalderen: Ugeltorp, d. e. et torp (mindre by), grundlagt
af en mand ved navn Ulge, det ældre Ulvger (af ulv og ger,
et spyd); i tidens løb er Ulgetorp ved en hyppig forekommende
lydflytning bleven til Ugelrup <footnote>F. ex. Axel (Aksel), opstået af Askel osv. Sml. Ulkebøl på Als.</footnote> eller ved en endnu
almindeligere afslibning til Ullerup. Et par bol øst for byen kaldtes
Kålund, efter skoven, som på dette sted må have været
opkaldt efter kåen (en slags krager; sml. Kalundborg o. l.).
Avnbøl, hvis bymark går helt ind til Ullerup gade, har navn
efter en mand Agne.

Avnbøllund, som lå længere i øst, over imod Såtrup kirke,
må være opstået ved udflytning fra Avnbøl til en oprindelig
skovegn; byen kaldes i de ældste jordebøger kun „i lunden“,
bønderne „de Lundebo mænd“. Svarende til det nærliggende
Kålund var her en Kåsmose med en vandmølle. Når hensés
til, at der i de to byer tilsammen var ca. 40 gårde, medens
Ullerup kun havde 13, bliver det sandsynligt, at Avnbøl er
det oprindelige midpunkt for bebyggelsen, medens Ullerup er
en senere aflægger; det samme fremgår af modsætningen mellem
et „bøl“ og et „torp“.

Hvad Blans angår, da er dette navn opstået af det ældre
Blånes; i året 1315 nævnes to adelsmænd, Erik Blånes og
Peder Nilssen af Blånes. Det har sit tilsvarende i Blåskov,
Blåbæk, Blåhøj, Blåmølle osv. Navnet hidrører rimeligvis
derfra, at der her fandtes en mørk skovstrækning; thi blå
betyder i ældre tid det samme som sort (negrene kaldtes som
bekendt blåmænd osv.). Sammentrækningen til Blans svarer
til Brøns af Brydenes, Føns af Fynnæs, Flens af Flænes eller
Flennes, o. l.

Der er fra året 1543, da der betaltes en almindelig
plovskat, opbevaret vistnok fuldstændige lister over bønderne i
Ullerup sogn. Det viser sig her, at ved denne tid omtrent
de to tredjedele af bønderne lå umiddelbart under kronen,
medens resten tilhørte „junkerne“, de adelige herremænd, som
dels boede i selve sognet, dels havde deres sædegårde
andensteds. Selve jordebøgerne giver dog oplysning om en ældre
tid, da forholdet var langt ugunstigere, idet kun godt en
fjerdedel af bønderne lå under kronen. Vi skal tage enhver af
disse grupper for sig selv.

Der opregnes ialt i de fire byer 70 bol eller plove og
det må forudsættes, at der kun kan have været ganske enkelte
til ud over dette tal. Af disse 70 gårde lå de 20 i Blans,
19 i Avnbøl, 18 i Avnbøllund og 13 i Ullerup med Kålund.
Til Sønderborg len hørte oprindelig 19, nemlig 4 i Blans og
5 i hver af de andre byer, og disse 19 må antages at være
oprindelige selvejere eller kronens fæstere. Netop ligeså mange
gårde betegnes dernæst som „Rixtorp tjenere“, d. e. hørende
til Klavs Rixtorps gods, der 1473 inddroges som forbrudt. De
blev ved delingen 1490 lagte til Fredriks del og knyttedes
derved til Tønder len, medens Sønderborg som bekendt kom
under kong Hans. Af disse gårde fandtes de 7 i Blans,
medens der var 4 i hver af de tre andre byer. Endelig kom
hertil de 7 gårde i Avnbøl, som kong Hans havde købt af
slægten Skrandi; de var lagte under Sønderborg len.

Ved siden af disse 45 kongelige bol fandtes der 1543
mindst 25, som var adelige fæstegårde, fordelte på mange
hænder. Indensogns fandtes der fire adelige sædegårde, der
som sådanne var fritagne for plovskat: Ballegård og Blansgård
ved Blans by, Avnbøllund ved byen af samme navn, og
Ladkærgård ved Avnbøl; desuden boede junkeren Sivert v. Qualen
på Egeskovgård (Skrandisgård) i Avnbøl som en kongelig
forlening. Af disse sædegårde havde kun én sit bøndergods
samlet, nemlig Avnbøllund, til hvilken halvdelen af den
tilliggende by, ialt 9 gårde, hørte. Ballegård, som ialt havde et
tilliggende af 19 gårde, havde kun 4 af dem i sognet, nemlig
i Blans, Ullerup, Kålund og Avnbøl. Til Ladkærgård, som vi
senere vil få at se egenlig en bondegård under Holbæk i
Adsbøl sogn, lå der 10 gårde, deraf én i Avnbøl; til Blansgård
6, af hvilke ingen indensogns. Sivert v. Qualen ejede selv
en bondegård i Avnbøl, foruden 9 andre i Sundved og på Als.
Af udensogns herremænd ejede brødrene Gregers og Frans
Ahlefeldt til Søgård hver 4 gårde i Blans, medens Povl Uke
til Skovbølgård og Otto Breide til Søby på Als hver ejede en
gård i Ullerup.

Den ældste og fornemste herregård i sognet ansås i
reformationstiden <i>Ballegård</i> for at være; i Ullerup kirke var det
første sæde indrømmet dens ejere. Gården ligger nær
Alssund, ud for Blans, ved et lille vandløb, som driver en mølle;
navnet synes at hidrøre fra gårdens beliggenhed på en mindre
forhøjning (balg, balle). Det ligger ikke fjernt at formode, at
det var denne gård „ved Blans“, som i middelalderen lå til
bispedømmet i Slesvig og en tid var pantsat til slægten Då.
Den har da i tidens løb haft forskellige navne, bl. a.
Provstgård, hvad der jo haves mange sidestykker til fra en nyere
tid. At det muligvis er den gamle høvdingegård for herredet,
den til hvilken styresmandslenet hørte, er alt forhen omtalt.

Med historisk sikkerhed kan vi dog ikke følge Ballegård
længere end til kong Hans's tid; den ejedes dengang af Goske
Holk, af den gamle sønderjydske adelsslægt, som i sit våben
forte en mursparre, bestående af syv røde sten i hvidt felt,
med syv røde og hvide faner på hjelmen. Slægten Holk havde
alt i middelalderen været mægtig og anset og havde spillet en
vis rolle i de gamle danske hertugers tid. Goske Holk på
Ballegård var gift med Anna Pogvisk til Holbæk i Adsbøl
sogn; han efterlod sig mindst tre sønner, hver med en
betydelig ejendom: Hartvig havde Ballegård, Bertel Rønhave ved
Sønderborg, og Vulf Melsgård ved Nørborg. Efter Hartvig,
som nævnes 1507, træffer vi atter en Goske Holk, uden al
tvivl hans søn; han nævnes 1534, i anledning af plovskatten
1543, og flere gange senere. Listen over hans bønder er
skreven egenhændig af ham selv og affattet på dansk; der er
ialt 19, deraf, som forhen bemærket, kun 4 i Ullerup sogn, 3
i Skovbøl, 3 i Såtrup, 3 i Stendrup, 1 i Snogbæk, 4 i
Broager sogn, og 1 i Lysabild på Als.

Med Goske Holk uddøde henved 1560 den mandlige linje
på Ballegård og denne ejendom gik i arv til hans søstersøn <footnote>[Jvfr. dog ndfr. S. 468.]</footnote>
Iver Eriksen, af slægten Rosenkrans, til Kågsbøl ved Tønder,
fra hvem den atter kort efter kom til Goskes søskendebarn
Henrik Holk (Bertelsen) til Rønhave. Denne var en
fremragende herremand, rig og højt anset; han havde i Fredrik
I's og Kristian III's tid tjent i det danske kancelli i
København, og var på grund deraf til sin dødsdag forlenet med
Helligtrekongers kapel i Roskilde; senere trak han sig tilbage
til sine godser. Han var gift med Magdalene, datter af
Andreas Reventlov til Søbo på Fyn, og der er opbevaret
optegnelser om hans børns dåb med de talrige faddere af omegnens
adel, som ved disse lejligheder samledes på Rønhave; det er
en vigtig kilde til kundskab om disse personer.

Henrik Holk døde 1579 og efterlod fire sønner, af hvilke
den ældste, Bertel, arvede Højgård i Nørrejylland, som Henrik
havde erhvervet af kong Fredrik II; den næste, Anders, arvede
Ballegård, medens Ditlev og Kristian fik Rønhave. Kristian
blev kort efter sekretær i danske kancelli og senere „øverste
sekretær“ og rigsråd, og både han og Ditlev blev i kongens
tjeneste, som lensmænd i rigets største og vigtigste len
(København. Kronborg, Tryggevælde, Hald, Silkeborg osv.). Ditlev
Holks søn Henrik var den berømte feltherre, kejserlig
generalfeltmarskal Holk, som døde i trediveårskrigen i Tyskland 1633.

Hele slægten vendte sig mere og mere mod kongeriget.
Da det mange år efter kom til en strid om kirkestolene i
Ullerup, vidnede gamle mænd, som havde tjent Henrik Holk
og hans hustru fru Magdalene, at de kunde mindes, at ikke
blot disse havde siddet i de pågældende stole, men også de
unge junkere, „når de var hjemme i besøg fra Danmark“.
Henimod år 1590 solgte brødrene deres gårde til den rige
Hans Blome, som havde ægtet Katrine Sture, Tomas Stures
datter, til Gammelgård og Helvedgård (Østerholm), og den
sidste af dette navn i Sønderjylland. Hans Blome solgte dem
atter til hertug Hans af Sønderborg, „således som han havde
købt dem af brødrene Anders, Ditlev og Kristian Holk“ (1590).
Istedenfor de 19 gårde i 1543 lå der nu kun 11 til Ballegård
og det var kun meget delvis de samme. I året 1573 havde
Henrik Holk nemlig gjort et mageskifte med hertug Hans af
Haderslev, hvorved denne havde fået 9 gårde vesterpå,
vistnok arvede efter Iver Rosenkrans, medens Henrik Holk fik 5
af de Rixtorp bønder i Ullerup sogn (3 i Blans, 1 i Ullerup
og Avnbøl); disse var nemlig nu med Tønder amt kommen
til Haderslev brødrelod. Foruden disse 5 bønder, som endnu
lå til Ballegård ved salget 1590, var der endvidere kommen
en gård til i Snogbæk, medens der af de 19 fra 1543 kun
var 5 tilbage, deraf ingen i Ullerup sogn. Anders Holk døde
iøvrigt få år efter i Svendborg, i hvis fruekirke han blev
begravet.

Ved en strid om kirkestolene i Ullerup kirke 1633 mellem
Ballegård og Avnbølgård erklæredes denne sidste for den yngste
herregård i sognet; det var endnu bekendt, blev der sagt, at
den var dannet af to nedlagte bøndergårde. Om grunden,
hvorpå striden fra Avnbølgårds side kunde rejses, er intet
indlæg bevaret; men det må vel have været gjort gældende,
at denne gård havde haft ældre forgængere, hvis arvtager den
med rette kunde gøre påstand på at være. Sammenhængen
hermed var følgende.

Den ældste ejer af <i>Avnbølgård</i>, som man ved hin
lejlighed mindedes, var Vulf Høk, der var død senest 1585; gården
solgtes da af hans enke og døtre til brodersønnen Didrik Høk.
Vulf Høk havde imidlertid ikke altid boet på Avnbølgård; der
er opbevaret et brev fra ham til hertug Hans i Haderslev, som
er skrevet 1562 på <i>Ladkærgård</i>, og både 5 år før og 10 år
efter nævnes han til denne gård; det er altså ham, som har
oprettet Avnbølgård af to nedlagte bøndergårde og opgivet
Ladkærgård som sædegård. Men ved at gå endnu længere
tilbage, træffer vi i året 1543 også Ladkær som skattegård,
beboet af en bonde og tilhørende den pomerske adelsmand
Woslaf Wobitzer, der stod i kong Kristian III's tjeneste; han
havde ialt 11 gårde i Sundved og på Als. Ved denne tid
var der altså en endnu ældre sædegård, til hvilken dette
bøndergods hørte. Men denne herregård var <i>Holbæk</i> ved
Adsbøl, som endnu mange år efter tilhørte junkerne på
Avnbølgård.

Holbæk var i det 15. århundrede fra sine gamle danske
ejere kommen i hænderne på slægten Pogvisk; Goske Holk
på Ballegård var, som vi har set, gift med en Anna Pogvisk
fra Holbæk,. Såvidt det nu kan skønnes, var det atter en
datter af denne Goske Holk, Anna, som først var gift med
Didrik Høk i Haderslev og derpå med Woslaf Wobitzer, ved
hvem Holbæk kom til disse ejere. Junker Woslaf nævnes alt
i Sundved 1534, og da han 1543 var fraværende, betalte
Goske Holk på Ballegård (den yngre) plovskatten på hans
vegne. Der var af konens første ægteskab to sønner, Mavrits
og Vulf Høk, som efter deres forældre arvede henholdsvis
Kærstrup ved Haderslev og Holbæk, medens stiffaderen endnu
levede <footnote>Vulf Høk til hertug Hans af Haderslev: orig. i f. a. XXXIX 26 (heri
brødrenes slægtskab med Goske Holk). Brev fra Johan Høk til Allingkloster af 1557, hos
Voss, slægten Høk. Forlig i en sag mellem borgmester og råd i Haderslev og bl. a.
Mavrits Høk, i Registrant fra Hansborg, 3, 276. — Landregistre.</footnote>. Mindet om, at herregårdsretten for Avnbølgård
således oprindelig var knyttet til Holbæk, holdt sig mange år
efter; den flensborgske forfatter Jonas Højer kalder endnu
1628 Høkerne „til Adsbøl“, medens Holbæk af Dankwerth og
Joh. Mejer (1652) betegnes som herregård.

Oprettelsen af Avnbølgård ved Vulf Høk synes at stå i
forbindelse med at denne junker var gift med Anna v. Qualen,
uden al tvivl fra Egeskovgård i Avnbøl; han har da vel med
hende arvet en gård til den, han ejede under Ladkær, og af
de to dannet den nye anselige sædegård. Sivert v. Qualen,
Markvards søn, nævnes 1543 med 11 gårde, deriblandt den
store „Skrandisgård“ i Avnbøl, som han havde i len af
kongen. Af hans egne bøndergårde lå en i Avnbøl, resten spredt
i Sundved og tre på Als; han boede for det meste i
Sønderborg.

Sagnet om „pesten i Ullerup“ har åbenbart sin oprindelse
fra Vulf Høk; i den senere overlevering er alle navnene
forvanskede. En junker Volmer fra Kålund ved Ullerup, siges
der, ægtede jomfru Margrete fra Egeskovgård i Avnbøl, men
vakte derved Nils af Blansgårds levende skinsyge. Da så
pesten rasede i landet 1566 og også var udbrudt på
Blansgård, drog junker Nils en sildig aften syg og elendig til
Kålund for idetmindste at drage sine fjender med sig i ulykken.
Han blev gæstfrit modtagen og plejet og overvandt den
forfærdelige sygdom, uden at den smittede husets folk. De
tidligere fjender forsonedes ved denne lejlighed; men nogen tid
efter solgte junker Nils sin gård og bosatte sig i Haderslev <footnote>Lorenzen, Minder fra Sundved, s. 38 ff.</footnote>.
— At Volmer i denne fortælling er trådt istedenfor Vulf (Høk)
og at Anna, hans hustru, der utvivlsomt var fra Egeskovgård,
er forvexlet med sin moder Margrete, er ikke vanskeligt at
se; men hvem Nils fra Blansgård er, vil det nu være
vanskeligt at oprede.

Vulf Høks ældre broder Mavrits boede i sin arvede gård
i Haderslev og var marskal hos hertug Hans; han arvede
desuden, som nævnt, herregården Kærstrup på Haderslev nes
(halvøen syd for Haderslev fjord). Hans søn Didrik arvede
ikke blot denne gård, men giftede sig desuden til Bardskov, i
samme egn, ved søen (Vilstrup sogn). Begge disse gårde med
stort bøndergods solgte han 1584 til kong Fredrik II, som
ved denne tid var i færd med at opkøbe adelsgodset i Haderslev
og Kolding len; han købte derpå en ejendom i Flensborg og
bosatte sig der.

Nogen tid efter døde imidlertid hans farbroder Vulf Høk
på Avnbølgård; han efterlod sig fire døtre, af hvilke de tre
var gifte, henholdsvis med Jørgen Rantzov, Joakim Ples og
Jørgen Blome; den fjerde ægtede nogen tid efter Burkard
Daldorf. Ingen af svigersønnerne kunde eller vilde overtage
ejendommen og Avnbølgård solgtes derfor 3. Juli 1585 i
Flensborg til Didrik Høk. Svigersønnerne kom senere i langvarig
trætte med fru Anna om hendes enkesæde.
Slægten Høk stammede fra Holsten, men var gammel i
Sønderjylland; den førte en halv gedebuk i sit våben. Den
gren, om hvilken der her er tale, nedstammede fra Otto Høk,
som i kong Kristian I's tid ejede et hus med boder på borgen
i Itzeho; han efterlod sig fire sønner, blandt hvilke Didrik var
den ældste, Johan den yngste. Denne sidste havde
Allingkloster i Nørrejylland i pant, medens Didrik erhvervede gods
i Sønderjylland. Holbæk og Avnbølgård blev i denne slægts
eje i over 150 år og i flere led.

Didrik Høk, Mavrits' søn, som i sin ungdom i syv år havde
været hofjunker hos hertug Hans i Haderslev, vedblev længe efter
at stå i forhold til hertugdømmets nordligste egne; han havde i
mange år gården Vesterbæk i pant, indtil den gik over i Gert
Rantzovs eje. Avnbølgård udvidede han ved forskellige
mageskifter med hertug Hans af Sønderborg. Da Sivert v. Qualens
enke Margrete døde 1589, erhvervede han, som det synes,
største delen af den gamle Skrandisgård (Egeskovgård eller
Langeskærlund), hvis jorder lagdes til Avnbølgård mod
vederlag andensteds, og året efter fik han endnu et bol i Avnbøl
mod et andet i Blans. Endvidere afstod Didrik Høk Kåsmose
mølledam, som var tørlagt, mod vederlag i Trankær ved
Avnbøl og en skovlod ved Sprenmose, som strakte sig „op til
Jens Hansens gærde til Brådborg“.

I mandtallet over adelen fra 1616 nævnes Didrik Høk
endnu med to unge sønner Mavrits og Vulf, men samme år
døde han og de to brødre sad nu en del år i fællig på
Avnbølgård. Mavrits var dog den som boede på gården og senere
købte sin broder ud; Vulf var i en del år husfoged på Gottorp
og købte 1624 Brunsholm i Angel (for 16,500 rdlr.).

I året 1632 begyndte Mavrits Høk en strid med hertug
Fredrik af Nørborg som daværende ejer af Ballegård om
kirkestolene i Ullerup kirke; han gjorde fordring på den ene af
Ballegårds stole. Sagen indstævnedes for landretten, som
optog den til doms; men herimod gjorde hertug Filip af
Glyksborg som kirkens ejer indsigelse. Denne kom for kongen og
førte til en skarp irettesættelse til Mavrits Høk ved kongeligt
brev af 1. Febr. 1633. Sagen førtes derpå for hertug Filip
og endte uden tvivl til skam og skade for Avnbølgård, da så
godt som alle vidner var enige om at give modparten
medhold. Mavrits Høk lod da sin egen stol indrette med en smuk
dør, på hvilken hans og hustrus, Magdalena Buchwalds, navne
stod udskårne.

Han døde i April måned 1644 på Kegnesgård på Als og
efterfulgtes af sin søn Didrik og svigersønnen Kristoffer
Meinstorp til Søgård på Nordstrand; denne sidste nævnes som ejer
af Dankwerth. Didrik Høk solgte 1649 en gård på Skodsbøl
mark, som stod til 7 mark guld, til Hans Ahlefeldt på
Gråsten (for 1000 rdlr.), og 1. Maj 1653 solgte han selve
Avnbølgård til sin farbroder Vulf Høk, som tre år efter skilte sig
ved Brunsholm. Didrik Høk forlod senere sin hustru, Vulf
Wonsflets datter, og drog til Holland med en frille; han døde
i landflygtighed.

Vulf Høk ind vikledes i en højst ubehagelig sag ved 1661
at købe bolet i Skodsbøl tilbage fra Hans Ahlefeldt til en tid,
da denne var fallit; da han kort efter havde solgt det til
hertugen af Glyksborg, blev han gjort ansvarlig for vanhjemmel
og fik en langvarig strid på halsen, som hans sønner Didrik
og Hans Høk omsider måtte ende med et forlig, ved hvilket
de købte bolet tilbage for Kåsmos mølle og 400 rdlr.; derefter
blev det udleveret til den nye ejer af Gråsten (1670).

Vulf Høk havde været gift med Armgart v. Thienen;
hans søn Hans fik efter hans død tilladelse til at indgå
ægteskab med sin morbroder Sigfrids datter Barte Margrete v.
Thienen (1668). Han købte senere sin broder ud af
fællesskabet og ejede Avnbølgård indtil 1694, da han d. 8. Maj
solgte det til den tyske greve Fredrik Ludvig af Nassau
Saarbrück, gift med en datter af storkansleren Fredrik Ahlefeldt
til Gråsten og Søgård. Denne solgte det atter 23. Avgust
1703 til hertug Fredrik Vilhelm af Avgustenborg, som var
gift med en anden datter af storkansleren; købesummen var
22,600 rigsdaler, at betale til Kieler omslag, samt et spænd
beste, som skulde leveres strax. Det viste sig imidlertid
bagefter, at grevindens medgift var prioriteret i gården, og da
denne var betalt, mødte endnu en anden panthaver og måtte
udløses. Først 1708 kom hertugen i besiddelse af sin
ejendom, medens det pålagdes svogeren Karl Ahlefeldt på Gråsten
at skaffe ham oprejsning i søsterens andre ejendomme. Hans
Høk døde kort efter salget af Avnbølgård; hans børn havde
året efter en sag for landretten mod forpagteren af Blansgård.
Slægten uddøde i det følgende århundrede.

<i>Blansgård</i> er en af de meget få herregårde i
Sønderjylland, som beholdt deres indfødte ejere, søn efter fader, langt
ned i tiden. Gården var som alle lignende gamle herresæder
kun lidet større end en almindelig bondegård, den ligger lidt
udenfor byen, nær vejen sønderpå til Ullerup. Den ældste
ejer som nævnes er Magnus Jepsen; han forekommer i et brev
fra 1483. Hans søn og efterfølger var Jep eller Jeppe (Jakob)
Magnussen, efter hvem slægten beholdt efternavnet; de førte
et spydjern i deres våben. Jep nævnes alt 1506 som
medstifter af st. Anna-laget i Ullerup kirke og forekommer endnu
1530 i adelens mandtal; han er et ypperligt exempel på en
„god mand“ efter gamle tiders skik: det jævne danske navn,
gårdens ringe størrelse, som den sikkert havde været fra
umindelige tider, og hans samliv med sognets bønder til trods
for at han med ære fører adeligt skjold og våben, alt dette
peger tilbage gennem århundreder til den ældre middelalder;
der er intet i vejen for at Jep Magnussen i lige linje kan
have nedstammet fra „Peter Nilssen til Blånes“, som levede
1315, og således tilbage til endnu fjernere tider.

Jeps søn og efterfølger var Povl Magnussen, der alt
nævnes 1536 som ejer og først døde 60 år efter. Han havde
1543 sex bøndergårde, af hvilke de fire lå i Snogbæk, en i
Såtrup og en i Bavrup. Han var i de år husfoged på
Sønderborg og havde som sådan det nærmeste tilsyn med den fangne
konge Kristian II. Vistnok som belønning for sin gode
tjeneste her fik han af kong Kristian III løfte på den kongelige
gård Melvedgård på Als efter den daværende ihændehaver
Benedikt Sehesteds død. Denne indtraf nogle år senere (1549),
og Povl Magnussen var nu i besiddelse af Melvedgård lige
til sin dødsdag, den 15. Dec. 1596. Derefter tilfaldt den
hertug Hans af Sønderborg som tilhørende hans arvelod
Nørborg len; men der siges, at han først måtte affinde sig med
sønnerne for en pengesum, da kongen havde lovet Otte
Magnussen forleningen efter sin fader. Gården kaldtes senere
Hardspring og man sagde, at hertugen ved denne erhvervelse
skulde have sagt: „det var et hårdt spring“, m. h. t.
købesummens størrelse. Dette sagn kan dog kun være opstået,
efterat sammenhængen med gårdens overdragelse var bleven
glemt; thi i virkeligheden nævner hertugen ikke nogen
købesum for denne gård i sit testamente, således som for andre
betydelige godskøb. Hvorfor det gamle navn Melved
(Medelved, mellemskoven) måtte vige plads for Hardspring, er neppe
vanskeligt at forklare; rimeligvis har der ved gården været en
kilde, som hed således („hardspring“ er det stærkt rindende
kildespring), og hertugen har da vel ønsket at blive af med et
navn, som var blevet ham forhadt på grund af de bryderier,
han havde haft med at få fat i den. Povl Magnussen var
nemlig ikke blot den ene af de to adelsmænd på Als og
Sundved, som ene holdt fast ved deres fædrenejord — (den anden
var Didrik Høk) —, men han gjorde også ved at blive så
gammel hertugen ventetiden ualmindelig lang m. h. t.
Melvedgård, som han anså for sin ejendom. Hardspring oversatte
hertugen endvidere aldeles vilkårligt til det tyske Hirschsprung
(Hjortespring).

Medens Povl Magnussen selv i senere år boede på
Melvedgård, havde han overladt Blansgård til sine sønner. Af
disse nævnes Otte, Henrik og Jakob; den sidste, som døde 6.
Dec. 1620 i sit 75. år og altså var født 1546, og som
opnævnt efter sin farfader må antages at have været den ældste,
forekommer aldrig i hin tids optegnelser og var vel altså så
ringe udstyret af naturen, at han måtte holde sig tilbage fra
verden. Otte døde 9. Maj 1600, da brødrene lige havde
begyndt på at opføre et anseligt sædehus på Blansgård. Det
blev færdigt 1602 og stod da med to grundmurede stokværk,
samt derpå et tredje af „stænderværk“ (bindingsværk); Henrik
og Jakob beboede hver sin etage. Huset kaldtes senere
sommetider „Schönleben“.

Henrik Magnussen købte i året 1600 gården Søndensø i
Angel af hertugen af Gottorp; han nævnes endnu 1626 med
begge gårde. Fire år efter nævnes derimod hans søn Povl,
ligeledes med begge godserne. Han blev dog den sidste mand
af stammen i den gamle ejendom; 1638 nævnes en anden
ejer på Søndensø, og 1646 findes der en Margrete Magnussen
til Blansgård; han var da vel alt død og kan for så vidt have
været en ældre mand, når man husker at hans farfader
forekommer som voxen i året 1536.

Blansgård gik herefter over i fremmede hænder, idet den
tyskfødte adelsmand, oberst Johan Fircks, som kom ind i
landet i Torstensonfejden, 1643, nævnes som ejer; mulig kan
han have fået den ved giftermål med enken. Fircks sendtes
1645 til Norge, hvor han senere forblev med nogle afbrydelser.
Han byggede fæstningen Fredrikstad og døde 1682 som
generalmajor. Blansgård gik fra ham over til Johan v. d. Wisch
og derpå til dennes søn Kristian Albrekt, der 1717 solgte den
til hertug Filip Ernst af Glyksborg (for 22,000 rdlr.).

Den fjerde og sidste herregård i Ullerup sogn var
<i>Avnbøllund</i>, som tilhørte den sønderjydske slægt Uge eller Uke.
Allerede i Valdemar Atterdags tid forekommer der en Fredrik
Uge som hans første marsk, strax efter tronbestigelsen, altså
muligvis medbragt fra brylluppet på Sønderborg. Senere
optræder en Peder Uge som Erik af Pomerns tro mand i
kampen mod greverne, men det siges ikke, hvor han har haft
hjemme. Da imidlertid kongen 1423 klager over, at Peder
Ukes hustru fru Katrine hindres i nydelsen af sin ejendom,
især af grevens amtmand i Tønder, Ditlev Ahlefeldt, kan der
neppe være tvivl om, at de jo har siddet på Skovbølgård i
Feldsted sogn, i den yderste udkant af Tønder len ind imod
Varnes birk.

Her træffer vi nemlig 80 år senere en Peder Uke (1506),
derpå hans søn Povl (1523). Denne opgav 1543, i anledning
af plovskatten, sit gods til 10 gårde, af hvilke de fem lå i
Skovbøl og Bavrup, en i Ullerup, en i Broager og de tre ved
Nørborg på Als, i Mels og Oxbøl. Povl Uke, der var gift
med Margrete Ratlov, efterlod to sønner, af hvilke Peder
arvede Skovbølgård, medens Erik alt 1543, i faderens levetid,
ejede Avnbøllund.

Denne gård lå „i lunden“, øst for Avnbøl, tilligemed en
hel landsby på 18 bol. Herregården lå helt ude i øst, ved
det vandløb, som her danner skellet mellem Ullerup og Såtrup
sogne, i nærheden af denne sidste kirke. Af de 18 bol lå
halvdelen til gården, der således i modsætning til de andre
herregårde, vi her har haft lejlighed til at omtale, havde sine
fæstejorder liggende i sin umiddelbare nærhed. Af de andre
ni gårde var de 5 gammelkongelige, medens de 4 var Rixtorp
bønder.

Da Erik Uke ejer Avnbøllund i sin faders levetid, er det
alt deraf sandsynligt, at han har giftet sig til gården, og dette
stadfæstes yderligere, når vi hører, at han var gift med Dorotea
Wonsflet, Emmekes datter, som kort tid tilforn af kongen var
bleven forlenet med en del af Rixtorp-godset, nemlig de fire
bønder i Avnbøllund, Esnes mølle ved Aissund og et bol i
Smøl. I Emmeke Wonsflet, der også nævnes sammen med
andre adelsmænd fra Sundved 1506, og endnu 1530, har vi
da vistnok den ældre ejer af Avnbøllund. Forleningen med
de fire Rixtorp-bol i lunden gik efter giftermålet over til Erik
Uke og senere til dennes søn. Peder Uke på Skovbølgård,
som nævnes indtil henved 1570, var død i året 1571, da hans
enke Magdalene Andersen, af den adelige slægt til Klægsbøl,
nævnes som formynderske for gården. Ved samme tid var
hans broder Erik til Avnbøllund død; de efterlod begge sønner,
opnævnte efter deres farfader Povl Uke. Den ældste af disse,
Povl Eriksen, tog tjeneste hos hertug Hans som amtmand på
Sønderborg; da hertugen 1589 skulde modtage sit len af den
unge konge Kristian IV, sendte han Povl Uke til København
for at fuldbyrde denne ceremoni i hans navn. Kort efter tog
han sin afsked for at trække sig tilbage til sin gård i
Sundved.

Hvad der foranledigede ham hertil, var vistnok nærmest
en fejde, som ved denne tid kastede en mørk skygge over to
slægter. Den fulde sammenhæng med de begivenheder, som
nu udviklede sig så tragisk og om hvilke et utydeligt sagn
endnu lever i Sundved, var følgende.

En gren af den holstenske slægt Blome eller Blomme,
Blom, som den kaldtes heroppe, havde erhvervet gods på Als
og i Sundved. Melsgård, som ligger hinsides Als fjord, ved
vejen fra Hardeshøj færgegård op imod Nørborg, ejedes efter
midten af århundredet af Hans Blome, efterat den i lange tider
havde været i slægten Holks besiddelse. Denne Hans Blome
havde to sønner, Jørgen og Hans, af hvilke hin arvede
Melsgård, medens denne kun fik et par bøndergårde på Varnes
mark. Jørgen ægtede en datter af Vulf Høk på Avnbølgård,
Hans derimod fik en Drude Rantzov. Begge brødrene var
såre urolige hoveder, voldsomme i deres adfærd og hurtige til
våben og værge. En sag fra året 1577 giver et klart billed
af den ældste.

Borgmesteren i Sønderborg, den gamle Mattis Kremer,
havde ladet et søgsmål mod et par af Jørgen Blomes folk for
voldsfærd mod borgere gå til hertugen, og herover søgte
junkeren at hævne sig ved personlig at øve vold mod
borgmesteren og hans venner. Han var dog ikke heldig i sine
bestræbelser; thi da han ud på natten anden gang vilde storme
ind i huset, først gennem døren, derpå gennem vinduet, blev
han modtagen af nogle af borgmesterens venner med „tørre
hug“ (d. e. uden blodsudgydelse). Da han herefter fik
underretning om, at der var indgivet klage over ham til hertugen for
brud på busfreden, fik han Henrik Holk til Rønhave og Vulf
Høk til Avnbølgård til at gå i forbøn for sig; hertugen stillede
dog det vilkår, at han selv skulde forlige sig med
borgmesteren. Dette vilde han imidlertid ikke, men lod hestene
sadle og gik over færgen til Sundved. Samme efterår traf han
i Åbenrå et par af sine fjender fra Sønderborg; de skyndte
sig fra byen, men blev indhentede og måtte lade vognen i
stikken på vejen, medens de selv bjergede sig ind i skoven;
junkeren mishandlede da karlen og slog vognhjulene i stykker.
Hertugen klagede herover til den unge herres formyndere, men
lige meget hjalp det. Noget senere overfaldt hans ven, den
unge Erik Breide, en af hertugens folk i Flensborg, fordi hans
kones broder skulde have været med at slå Jørgen i
Sønderborg; de søgte atter at overfalde ham på tilbagevejen fra
Tyskland, da han kom til den berygtede Krophede, syd for
Danevirke. Endelig kom det en vinternat til et sammenstød på
Sønderborg gade. De to unge junkere Jørgen og Erik red fra
Blansgård til Sønderborg; de var alt drukne, da de kom til
Ragbøl, så de måtte tvinge en bonde til at vise dem vej til
færgen. I staden sad de atter og drak forskellige steder
til langt ud på natten, indtil de omsider fandt på at gå til
borgmesterens hus og gav sig til at rive vinduesskodderne af.
Ved støjen kom naboer og genboer ud og søgte ved skrig og
våbenlarm at skræmme dem bort; Jørgen Blome løb da også
med sine ledsagere, men Erik Breide blev stående og
forhånede borgerne; disse faldt da over ham og hug ham ned.
En frænde indgav senere klage over dette drab, men
gerningsmændene kunde ikke udfindes.

Hans Blome satte bo på Varnes mark, hvor han byggede
sig en lille herregård, efter at have nedlagt de to bøndergårde;
den kaldtes efter jorderne for <i>Ornum</i>, d. e. en særmark i
byens fællesmark. Allerede dette var vistnok et uvant
misbrug af retten som jord drot og måtte gøre ham ilde lidt blandt
hans naboer, de Varnes bønder. Derefter kom han i strid
med sin nabo Povl Uke på Skovbølgård. Det gik så vidt, at
han skød ham, da han som gæst var kommen til Ornum; det
skete den 1. Juni 1589, kl. 4 om eftermiddagen. Liget førtes
til Skovbølgård og henstod ubegravet næsten i otte uger, da
den dødes frænder ventede tilbud om forlig fra drabsmandens
side. Da han ikke meldte sig, fandt begravelsen sted i
Feldsted kirke, den 24. Juli. Ved denne lejlighed opfordredes den
dræbtes søskendebarn Povl Uke fra Avnbøllund som nærmeste
frænde til at forkynde hele slægtens undsigelse til drabsmanden;
han fremtrådte da også ved liget og udtalte for de forsamlede,
at junkeren Hans Blome var en nidding for den gerning, han
havde gjort. Da dette meddeltes denne, gik han i
landflygtighed til Meklenborg og blev borte i et par år.

Hans Blome var igen tilbage på Ornum i sommeren 1591
og hans hustru fødte ham da en søn; til dennes dåb, den 5.
September, indbød han hele omegnens adel, men alle udeblev
på hans nærmeste slægtninge nær, broderen Jørgen, hustruens
broder Mikkel Rantzov, en anden svoger Baltaser Broktorp og
hans frænde Skak Mjød. Ophidsede, som de var over denne
tort, red de unge herrer dagen efter fra Ornum til Avnbøllund
for at drage Povl Uke til ansvar; med en hob løse folk mødte
de udenfor gården og to af dem, junkerne Rantzov og Mjød,
kom frem for broen og krævede ham ud til sig. Povl Uke
gik da også ud til dem og gav Skak Mjød hånden til
velkomst, men da han på samme måde vilde hilse på Mikkel
Rantzov, sagde denne, at de ingenlunde stod således med
hinanden, at han kunde give ham hånd. Han opfordrede ham
derpå til at gå længere frem foran porten, til samtale med de
to andre. Dette afslog Povl imidlertid gentagne gange, „ikke
fordi han frygtede de fire adelsmænd, men fordi han ikke vilde
udsætte sig for det løse folk, som havde samlet sig med dem“.
Dette var en torsdag; den følgende onsdag kom der igen
ryttere for gården; de kaldte på en pige for at spørge hende,
om Povl Uke var hjemme. Da hun svarede nej, førte det til
gentagne samtaler, skænderier og forbandelser. Senere kom
Jørgen Blome selv hen til broen og en dreng sendtes ind på
gården med en lang bøsse i hånden; han havde et brev med
til junkeren, men vilde ikke levere det til hans hustru. Da
disse forhandlinger ikke førte til noget, drog de hjem til
Ornum. Samme aften kl. 10—11 forlod derpå Hans Blome sin
gård for på stimands vis at overfalde sin selvforskyldte fjende.
Han kom til Avnbøllund om natten og brød over gårdens
hegn, gik over graven og kom ind i gården med sine folk.
De gjorde derpå anskrig, så folk vågnede og kom på benene;
Povl Uke greb sine våben, slog nogle ruder ud og stillede sig
op til skud, medens angriberne skød op imod husets stråtag
for at sætte ild på det; de sprængte tillige en ladeport for fra
dette skjul at angribe sædehuset. Gårdens folk, som hørte
den vilde larm, troede at junkeren var dræbt og holdt sig
tilbage. Imidlertid skimtede Povl Uke et par skikkelser, som
gik hen foran en lys ladevæg; dem skød han på og gav dem
begge banesår; den ene af dem var Hans Blome. Da hans
skud var faldet, skød også hans karl over imod ladedøren, men
angriberne tog nu flugten og førte den hårdt sårede junker
med sig; de efterlod deres våben og Hans Blomes hat.
Junkeren blev lagt på sin vogn og kørt bort, men han døde før
de kom til den lille bæk, som løber ud fra Avnbøl sø, og blev
som lig ført til Ornum.

Anden dagen efter skrev Povl Uke til den unge konge
Kristian IV og det danske regeringsråd for at stille sig under
deres beskyttelse imod slægtens hævn. Han skildrer i sine
breve, hvorledes det hele var gået til, og lagde ikke skjul på,
at han selv havde fældet sin modstander; ja han tilføjer, at
havde han hin nat vidst, at der dog var flydt blod, vilde han
have ilet efter de, flygtende og dræbt dem til sidste mand.

Strax efter modtagelsen af dette bønskrift udfærdigedes der
kongebreve til statholderen i hertugdømmerne, Henrik Rantzov,
og til lensmanden på Nyborg slot, Lavrids Brokkenhus, lydende
på, at Povl Uke var i kongens fred og skulde søges ad rettens
vej, hvis nogen vilde klage på ham. Særlig blev det pålagt
lensmanden at stævne Jørgen Blome, der var bosat i
Svendborg, til sig, foreholde ham kongens befaling og tage håndslag
af ham, at han ikke tænkte på blodhævn for sin broders drab
(8. Oktober). Hans Blome kom til at ligge på sine gerninger
og der blev næppe engang rejst sag imod drabsmanden, som
ved nattetide var bleven angrebet i sin egen gård.

Imidlertid gav dog dette dobbelte sammenstød anledning
til, at de to slægter forlod egnen. 20. Februar 1592, fem
måneder efter Hans Blomes død, solgte Povl Uke i
Sønderborg sin gård Avnbøllund til hertug Hans; købesummen blev
sat til 7500 rdlr. og en guldkæde til sælgerens datter, af
værdi 100 kroner. Da der var strid om den store dam ved
og omkring gården, skulde den vurderes til 2000 rdlr., som
Povl Uke da skulde godtgøre hertugen, om den tabtes.

Otte Dage efter solgte Hans Blomes enke gården Ornum
til amtmanden i Åbenrå Kai Rantzov; han gav 2800 rdlr. for
den. Jørgen Blome var tilstede og samtykkede i salget på
børnenes vegne. For yderligere at sikre køberen mod senere
indsigelse fra disses side, pantsatte Drude Blome nogle dage
efter gården for 4000 rdlr., i 50 år, således at den efter den
tid kunde indløses mod godtgørelse af alle forbedringer.
Iagttagelsen af denne form umuliggjorde senere krav. Pantebrevet
medforsegledes af svogeren Baltaser Broktorp. — 1597 solgte
Kai Rantzov atter Ornum for 3500 rdlr. til hertugen af
Gottorp, til hvis hertugdømme Varnes birk hørte. Han lod gården
nedbryde og overlod jorden til bønderne for en årlig afgift af
130 rdlr. Efter kart og jordebog fra en lidt senere tid fandtes
tomterne af gården ved Vigsbæk, og jorderne var ikke større
end at de havde en udsæd af 28 ørt korn, imod 18 ørt til
hvert af de 30 bol i Varnes. Samtidig klagede kirkeværgerne
over, at der ved Hans Blomes begravelse i kirken var bleven
lovet denne en godtgørelse af 10 rdlr., som dog aldrig var
bleven betalte: de bad ved visitationen om, at arvingerne måtte
få tilhold om at betale eller de selv få tilladelse til at fylde
graven, der var helt forfalden.

Også Jørgen Blome måtte kort efter fortrække fra Als;
hertugen klagede over hans stridbare opførsel til kongen og
bad denne tilskynde ham til at sælge sin gård. Hertugen
erhvervede Melsgård for 15,500 rdlr., som han selv oplyser i
sit testamente. — Povl Uke forlod derimod ikke landet. Han
nævnes endnu 1594 som forlenet med de fire Rixtorp-bol i
Avnbøllund og skødet på herregården synes først at være
bleven udstedt i julen s. år, ligesom han i dette år endnu
udnævntes tilligemed Didrik Høk til kongelige kommissarer
i en grænsestrid. Der fortælles iøvrigt, at han skal være
bleven dræbt i sin seng af en kok. Hans datter ægtede en
mand af slægten v. d. Herberge; sønner havde han ikke.
Hvad endelig den dræbte fætter på Skovbølgård angår, da
efterlod han sig en enke Magdalene Ratlov og en søn Klavs
Uke, den sidste mand af slægten i Sønderjylland. De nævnes
endnu begge på gården 1616, sønnen som ungkarl; næppe
ret længe efter solgte de gården til statholderen Gert Rantzov;
1626 boede de i Flensborg. Senere drog Klavs Uke til Fyn,
hvor han ejede Lammehave; hans søn Kristoffer var
landsdommer på Sjælland og døde ugift.

Det var intet under, at det sørgespil, som således var
bleven opført, gjorde et stærkt indtryk på befolkningen; det
levede i overleveringen og antog altid vildere træk. Hans
Blome og de to Uker gjordes til brødre og den ustyrlige
junker bragtes i forbindelse med tomterne af Brådborg og de
sagn, som kendtes herfra. Efter at have dræbt sin broder,
fortaltes der, havde han ægtet en vildfarende pige og derpå
atter villet forskyde hende, da så himlens retfærdige straf
ramte ham. At sagnet først i en senere tid har knyttet
tildragelsen til Brådborg ses deraf, at vielsen og skilsmissen
finder sted i Varnes kirke, ligesom junkeren påberåber sig en
ret for adelsmænd „på Varnes land“.

„<i>Junkertiden</i>“ afløstes i Sundved og på Als af
„<i>hertugtiden</i>“. I året 1572 tiltrådte kong Fredrik II's broder hertug
Hans som myndig den arv, som 1564 var bleven ham til del,
og hermed begyndte der et nyt afsnit i disse egnes historie.
Ligesom kongen købte så godt som hele adelen ud af Haderslev
amt, således fortrængte Hans den fra Als og Sundved, kun
ganske enkelte holdt stand, alle de andre måtte fortrække.
Flere slægter forsvandt kort efter, da de ikke andensteds kunde
gøre sig gældende således som i deres hjemstavn, hvor de nød
gammel anseelse; de andre købte gårde andensteds, i Holsten
eller i kongeriget. Man mærker at fyrstemagten er i færd med
at fortrænge adelsmagten.

Hertug Hans gør i sit testamente rede for købet af en
række ejendomme; han havde i de to lande anvendt 366,200
rdlr. på gårdkøb; desuden havde han ryddet skoven på Kegnes
og dér grundlagt et helt kirkesogn. I Ullerup sogn, det eneste
der overhoved beholdt et par junkere, gjorde han efterhånden
store opkøb.

De Rixtorp bønder, som jo hørte til Tønder len, var ved
delingen 1544 komne til hertug Hans (den ældre) af Haderslev.
Han forærede alt 1570 sin brodersøn på Sønderborg Esnes
mølle ved Alssund, tre bønder i Såtrup og to på Als. Senere
bortbyttede han på forskellig måde ti andre; Henrik Holk på
Ballegård fik 1573 fem gårde i Ullerup sogn, hertug Hans det
samme antal 1578. Resten blev ved Tønder, efterat dette
1580 var bleven gottorpsk.

Ved købet af Ballegård 1590 kom hertugen derpå i
besiddelse ikke blot af denne gamle herregård, men også af de
fem Rixtorp bønder, som Henrik Holk havde erhvervet; blandt
de andre sex, som lå til gården, var ingen indensogns. Med
Avnbøllund erhvervede han halvdelen af bymarken, medens
han alt tilforn havde resten undtagen de fire bol, som Ukerne
havde i forlening; de blev utvivlsomt inddragne straks efter
Povls død og lagte til resten. Hertugen lod nu alle bønderne
flytte fra deres gårde og forvandlede bymarken til en hovmark;
istedenfor den lille herregård byggede han en avlsgård, som
han gav navnet <i>Lundsgård</i>. 13 bønder i Såtrup blev
henagte under den for at forrette hoveriet. Ballegård udvidedes
ed nedlæggelsen af idetmindste et bol, medens 17 bol i Blans
og 12 i Bavrup efterhånden henlagdes til den som hovbønder.
Således indførtes ved hertugens overgreb og hårdhed en helt
anden tilstand, end bonden i Sundved tidligere havde kendt;
hoveriet blev lagt til landgilden og bonden blev tvungen til
sin stavn. Samtidig oprettedes de to store avlsgårde Gråsten
og Fiskbæk i Adsbøl sogn, Sandbjerg i Såtrup sogn, Skelgård
i Broager sogn osv.

I året 1622 døde hertug Hans og efterlod sig fem sønner
som regerende hertuger i hver sin del af hans hertugdømme.
Medens de to, henholdsvis på Ærø og i Pløn, ikke vedkommer
Sundved, fik de tre andre hver sin del af dette lille land;
Sandbjerg kom til at høre til Sønderborg, Ballegård til
Nørborg og Lundsgård til Lyksborg i Angel.

Nogle år efter besluttede hertug Filip af Lyksborg
istedenfor det fyrstelige sædehus, som var bygget ved Lundsgård, at
opføre et andet ved Ullerup; den tiltagende forfinelse i
livsvaner yndede ikke store avlsgårdes umiddelbare nærhed ved
herresæderne. Hertug Hans havde købt de to bol udenfor
Ullerup, som kaldtes Kålund, tilligemed gården Kåsmose; dem
nedlagde sønnen nu, tilligemed et halvt bol i Avnbøl, lod i
Oktober 1631 fæsterne fraflytte dem og opførte en lille
ladegård med et stort herresæde, som han kaldte <i>Filipsborg</i>. I
ugen før faste 1633 blev „slottet“ på Lundsgård nedbrudt og
stenene førte op til Filipsborg. De murede kældere blev
stående og sås endnu ind i det følgende århundrede på den
høje borgplads i søen. Ved Filipsborg blev der ligeledes
dannet en konstig høj, omgiven af en ti favne bred grav, og
her opførtes et anseligt slot, i tre huse, hvert på to stokværk,
samt staldbygning og have. I en af bygningerne indrettedes
en kirke, som indviedes 28. Avgust 1636. En mængde præster
samledes i den anledning, blandt dem også Anders Brandt fra
Nørborg, der skriver i sin kirkebog: „11. søndag efter
trinitatis var jeg på Filipsborg udi Sundved, og blev samme tid
og dag den ny stiftede kirke indviet af hofpræsten, udi
fyrstelige, adelige og borgerlige standspersoners nærværelse. Og
blev samnie tid et fyrsteligt gæstebud anrettet, samt og holdt
et bryllup med en saddeler og en vadskerpige.“ Kirken havde
et tårn med to klokker, som slog halv- og kvarttime slag så
tydeligt, at det kunde høres ved Blans strand.

Hertugens tanke var, at Filipsborg skulde være bolig for
en yngre søn af hans talrige børneflok; men det blev i
virkeligheden aldrig benyttet efter sin bestemmelse. Det stod næppe
en menneskealder og inden århundredet var tilende blev dets
stene brugte til at genopføre den i stormen nedkastede
avlsgård. Levningerne ses endnu på den gamle borgvold.

Først et århundrede efter de store godskøb, som havde
fordrevet den øvrige adel fra Als og Sundved, opgav de sidste
ejere af denne stand deres ejendomme. 1694 solgtes
Avnbølgård, som vi har set, til en tysk greve og kom fra ham kort
efter til hertugen af Avgustenborg, og 1717 købte hertug Filip
Ernst af Lyksborg Blansgård af Kr. Albrekt v. d. Wisch.
Hertugen lod året efter den øverste etage tage ned på
sædehuset og satte sit fyrstelige våben på den plads, hvor de
gamle danske junkere havde sat deres spydmærke.

Imidlertid var der dog foregået et ejerskifte i modsat
retning, som gjorde at Ullerup sogn ingensinde kom til at mangle
en adelig godsejer. Ved kongelig og hertugelig dom af 13.
Decbr. 1667 var Ballegård og Melsgård fradømte hertugen af
Nørborg for gæld, og ved prioritetsdom af 11. Avgust 1669
fik Henrik Blome fra Holsten udlæg i Ballegård for et
tilgodehavende af 20,245 rdlr. Han solgte den året efter til
statholderen grev Fredrik Ahlefeldt til Gråsten, hvis slægt nu
ejede Ballegård i 55 år. Den kom herved ind i den store
samling af avlsgårde, som greven havde erhvervet, og lagdes
nærmest sammen med Bøgskov, der var oprettet af hans fader
af den nedlagte landsby i Adsbøl sogn. Senere kom hertil, i
den yngre grev Fredriks tid, Skovbølgård, som købtes af B.
F. Rumohr.

Ved Ahlefeldternes konkurs og godsernes salg, 5. Sept.
1725, blev Ballegård derfor opråbt under ét med Bøgskov og
Skovbølgård; de blev købte af overinspektør Nikolaj Paulsen,
af en bekendt forpagt er slægt fra Als, senest forpagter på
Kiding, for ialt 42,000 rdlr.

Af avktionsbeskrivelserne ses, at den daværende forpagter
på Ballegård gav årlig 780 rdlr.; han holdt 54 køer, 20 stykker
ungkvæg og 18 heste. Gårdens avl måtte besørges af
forpagteren ved egne folk, medens 8 bol i Blans holdt veje og hegn
og gjorde høhøsten; de skulde tillige gøre „håndtjeneste“ sammen
med kådnerne. Forpagteren af Skovbølgård gav 800 rdlr. og
holdt 100 stykker kvæg og 14 heste. Bøgskov var
bortforpagtet for 1100 rdlr.; der holdtes her 140 stykker kvæg og 24
heste. Veje, gærder og høbjergning besørgedes af 6 bol i
Blans, 5 i Bavrup og 1/2 i Avnbøl.

Bøndergodset regnes i denne beskrivelse ikke efter bol,
men efter den nye matrikels plove. Der betales i
„herreregistret“ af de enkelte gårde, ikke efter plovtal, men
øjensynligt efter gammel overenskomst om afløsning fra det
egenlige hoveri, hvorimod de kongelige kontributioner jo svares
efter plove. Således hørte der til de tre pågældende gårde
herrepenge af Såtrup sogn (c. 40 rdlr. af godt en plov), af
Ullerup sogn, nemlig Blans og Avnbøl, 424 rdlr. 8 sk af 16 5/21
plove, af Feldsted sogn (c. 236 rdlr. af 8 pl.), af Adsbøl sogn:
Bøgskov skov, Brådborg og Limberg, 7/16 plove, 5 rdlr. 45 sk.
Godt 10 plove i Bavrup betalte intet, da de gjorde fuldt
hoveri. Omtrent 18 plove sammesteds lå til Gråsten, men
betalte også her kun en ubetydelighed. De gjorde hovtjeneste
til Gråsten, Fiskbæk, Kiding og Bøgskov.

Godt et halvt hundredår senere opløstes også den
lyksborgske godssamling, ved hertugslægtens afgang 1779. De
hertugelige bønder blev herved kongelige og forpagtergårdenes
skæbne var afgjort: de skulde ligesom de andre domæner
udskiftes og sælges til bønder og kådnere. Ved denne forandring
fuldendtes i Sundved bondestandens udfrielse fra det hele
herregårdsvæsen og den opnåede den fortrinlige økonomiske
stilling og den moralske selvstændighed, som har været dens
hæder i vort århundrede.

Først nedlagdes Filipsborg; gårdens jorder deltes til otte
gårde, deriblandt en stamgård med 62 tønder land og
hovedbygningen. De solgtes ved avktion til selv ejendom og
tiltrådtes til Maj 1787.

Derefter kom Lundsgård med Kåsmos mølle. Denne sidste
bortforpagtedes på langt åremål, medens avlsgårdens jorder
deltes i 6 skifter til bebyggelse, foruden et par mindre lodder.
Tiltrædelsen til selveje fandt sted 1. Maj 1792.

Endelig solgtes til Majdag 1797 Blansgård, hvis gamle
sædehus alt 10 år i forvejen var bleven nedbrudt; de ny
opførte bygninger var derefter afbrændte i Maj 1795. Ved
gårdens udskiftning holdtes en stamgård på 48 tønder land
tilbage, resten deltes i 36 lodder, på fra 1 1/2 til 5 tdr. land,
med ret men uden forpligtelse til opførelse af huse.

Kort efter blev også Ballegård udstykket (1797). Gården
var efter Nikolaj Paulsens død kommen til hans søn Hans og
dennes søn kancelliråd Henning Paulsen, fra hvis umyndige
børn den gik over i grev Konrad Reventlov til Sandbjergs eje.
Denne lod gården udstykke i lighed med domænerne, og kun
en stamgård af et par bols størrelse minder nu om det gamle
herresæde.

Endnu må det nævnes, at en almindelig udskiftning af
jordfællesskabet var gået umiddelbart forud for denne
udstykning af avlsgårdene. Adskillige bønder flyttede i den
anledning ud på deres marker, hvorved der opstod en mere spredt
bebyggelse. Landet opnåede ved alle disse forandringer sit
nuværende ejendommelig blomstrende udseende: de høje hegn
om de utallige veje, den tætte befolkning og det veldyrkede
rige og afvexlende landskab.

Avnbølgård kom 1852 med de øvrige avgustenborgske
godser under kronen. Den solgtes 1855 til syv bønder i
Avnbøl og udskiftedes, således at en større stamgård bevaredes.
Det var den sidst bevarede adelige sædegård i Sundved, dens
grave forsvandt først helt efter udstykningen.

Således er bonden igen efter århundreder overalt i sognet
bleven ejer af jorden, og det i et omfang, som det næppe
havde været tilfældet fra umindelige tider. Som et vidnesbyrd
om befolkningens danske sind og åndsretning opvoxede netop
i de år, da de store gårde forsvandt og bylagenes bånd blev
sprængte, maleren Kristoffer Vilhelm Eckersberg i en lille gård
i Blans; han skulde grundlægge en ny national malerskole i
sit fædreland, præget af hans levende sans for den
fædrelandske natur, især havet, og af den jævne sanddruhed, som
er et så fremtrædende træk i den sønderjydske bondes karakter.
At hans fødesogn ikke stod tilbage for ham eller for nogen i
trofast dansk sindelag, har den sidste slægtalder haft rig
lejlighed til at erfare.

<b>Tillæg.</b>

<i>Slægttavler over herremændene i Sundved.</i>

                        I. Ballegård.
                  <i>Goske Holk</i>. c. 1500.
                   g. m. Anna Pogvisk af Holbæk.
                                 |
   <i>Hartvig</i>.   Bertel. 1507. † 1535.         Vulf. 1517.
     Ballegård.             Rønhave.                Melsgård.
        |                      |                        |     
   <i>Goske</i>. (Datter)<footnote>[Jvnf. dog nedenf. s. 468.]</footnote>   <i>Henrik</i>. † 1579.   Jesper. 1534
    † c. 1560.      |                |
             <i>Iver Eriksen</i>  <i>Bertel. Anders. Ditlev. Kristian.</i>
              (Rosenkrans).           † 1595              |
                                                         Henrik,
                                                     gen.-feltmarskal.
                                                         † 1633.
II. Holbæk-Avnbølgård.

                      Didrik Høk,
                   g. m. <i>Anna</i><footnote><i>Anna</i> var rimeligvis en datter af ovenstående Goske Holk til Ballegård og
Anna Pogvisk til Holbæk.</footnote>, der som enke ægter
                    <i>Woslaf Wobitzer</i>. 1543
                                  |
             Mavrits                             <i>Vulf</i>.
          til Kærstrup                    Ladkærgård. 1562. † c. 1585.
               |                                opretter Avnbølgård
               |                              g. m. Anna v. Qualen.
               |                                        |
           i>Didrik</i>.                            4 døtre.
        Sælger 1584 Kærstrup,
        køber 1585 Avnbølgård.
            † 1616.
               |
<i>Mavrits</i>.     <i>Vulf</i> (Brunsholm).
    † 1644.               Køber 1653.
       |                       |
    <i>Didrik</i>.         <i>Hans</i>.
    Sælger 1653.           Sælger 1694.


III. Blansgård.

                       <i>Magnus Jepsen</i>.
                              1483.
                                |
                         <i>Jeppe Magnussen</i>.
                            1506. 1530.
                                |
                           <i>Povl Magnussen</i>.
                             1536. † 1596
                        Forlenet med Melvedgård.
                                |
         Jakob.         Otte.            Henrik.
       1546-1620.       † 1600.         † 1626-30.
                               Fra 1600 også Søndensø.
                                            |
                                          <i>Povl</i>,
                              g. m. Margrete, der nævnes 1646.
IV. Avnbøllund (og Skovbølgård).

                 <i>Peder Uke</i>.
                 Skovbølgård 1506
                        |
                    <i>Povl</i>.
                    1523. 1543.
                        |
          <i>Peder</i>.            <i>Erik</i>
           Skovbølgård.           Avnbøllund, 1543
                |                        |
           <i>Povl</i>.              <i>Povl</i>.
           Dræbt 1589.               Sælger 1592.
                |
              Klavs
             (Fyn.)

                 <i>Emmeke Wonsflet</i>.
                        1506-30.
                           |
                      <i>Dorotea</i>,
                     g. m. Erik Uke.
                           |
                       Povl Uke.
</chapter>
<chapter name="TO GAMLE HERREGÅRDE PÅ HADERSLEV NES.">
TO GAMLE HERREGÅRDE PÅ HADERSLEV NES.

(1893.)

[Sønderjydske Aarbøger 1893, S. 149—57.]

En i det enkelte gående granskning af et sogns, en bys
eller en gårds historie kan ofte for den udenfor stående synes
at være af ringe betydning eller så godt som uden værd.
Anderledes for den, som kender stedet, som er knyttet til det
eller har sine barndomsminder derfra; for ham kan det have
en forunderlig fængslende interesse at dvæle ved disse minder,
hvoraf brudstykker eller forvanskede overleveringer smelter
sammen med hans tidligste erindringer. Dertil kommer, at
landets og folkets fælles historie i mange retninger må bygges
op nedefra, ud af de talløse spredte efterretninger fra alle
egne. Et kan få betydning her, et andet hist; snart er det
en personlighed, snart en tildragelse, snart et kulturhistorisk
forhold, eller vel endog kun et navn, der kan være af værdi
til oplysning på andre områder eller i en større sammenhæng.

Det vil derfor ikke være uden betydning, om
„Sønderjydske årbøger“ efterhånden kunde samle og opbevare sådanne
stedlige minder; det vil straks ved sin fremkomst kunne glæde
adskillige og senere i årenes løb komme mange tilgode. Thi
som man gennem sin nærmere slægt knyttes til det folk, man
tilhører, således knyttes man gennem sit fødested eller ved
den plet, man særlig har lært at elske, til hele sit fædreland.
</chapter>
<chapter name="I. Bårdskov (Keldstrup).">
<b>I. Bårdskov (Keldstrup).</b>

I Vilstrup sogn, på sydsiden af Haderslev nes, ligger ved
strandkanten en stor bondegård, som på den danske
generalstabs kårt kaldes Bodskov. Stedet er bekendt for sin
skønhed, med vid udsigt til Als og Fyn, såvel som ned mod Barsø
og Løjt nes; der ligger her et meget besøgt forlystelsessted
„Sølyst“.

I Schrøders topografi kaldes gården Bortskov, og der siges
om den: „Ved B. er der fundet spor af bygninger, vistnok af
en gammel herregård; stedet, som er omgivet af en grav, er
endnu tydeligt at se.“ På Johan Mejers kårt fra 1649
betegnes gården da også som herregård og kaldes „Bartschow“.

Den hører efter Haderslev lens jordebog fra c. 1600 til
de gårde, kong Fredrik II købte af Didrik Høk, den samme
som er omtalt ovfr. s. 423 f. (og i Årbøgerne for 1889, s.
184). Efter jordebogen lå der af hans gods i „Bartschow“
tre gårde og tre kåd; de to gårde betalte almindelig landgilde,
den tredje, beboet af Peter Nissen, 20 mark lybsk og lidt
småredsel.

Sammenlignes dette med skødet af 15. Februar 1584,
viser det sig imidlertid, at der her kun nævnes en „Barschov“
mølle, men ingen gårde af dette navn; de indbefattes under
Keldstrup, der opføres med tre gårde og tre kåd. I jordebogen
står denne by med en enkelt landgildegård. Dette hænger da
således sammen, at skødets tre gårde i Keldstrup er de tre
landgildegårde, af hvilke de to i jordebogen opføres under
Bartskov, medens den gård, der svarer 20 mark, slet ikke
særlig nævnes i skødet, men er den gamle herregård.

Et helt lignende forhold mellem skøde og jordebog kan
iagttages for Kærstrups vedkommende, der samtidig solgtes til
kongen af Didrik Høk. Skødet nævner kun én gård og flere
kåd under navnet „Kistrup“, medens jordebogen foruden disse
har to gårde, hvis beboere Jes Petersen og Peter Riggelsen
betaler ligesom herregården Bartskov; de svarer til den
bekendte herregård Kistrup eller Kærstrup, der lige ned til hin
tid var en adelig sædegård.

<i>Didrik Høk</i> havde arvet Kærstrup efter sin fader Mavrids
Høk, medens han derimod havde fået Bartskov med sin hustru
Mette Breyde. Denne må nemlig have været en datter af
<i>Povl Breyde</i>, der i landregistrene fra midten af det 16.
århundrede snart kaldes til Keldstrup, snart til Bartskov <footnote>Zeitschrift für die Geschichte der Herzogth. IV 188. 196. Seestern Paully II
123. — 1552 forbød hertug Hans ham at tilegne sig Vilstrup kirke- og præstetiende.
Kirkehist. saml. 3. r. I 709.</footnote>; der
er herved selvfølgelig tænkt på den samme gård, som snart
nævnes ved sit særnavn, snart ved bynavnet.

Povl Breydes slægtskabsforhold kendes ikke nærmere; ej
heller kan det oplyses, hvorledes han er kommen i besiddelse
af det betydelige jordegods, han ejede i Haderslev len; der
hørte efter landregistrene 33—34 hele plove til hans
herregård. Han nævnes 1550 som på sin hustrus vegne
medansvarlig for gamle Henneke von der Wisch's forpligtelser, ved
siden af hans sønner <footnote>Diplom Flensb. II 470. 472. Sml. Jahrbücher f. d. Gesch. der Herzogth. IX
482. 483. Zeitschrift III 191.</footnote>; det er da rimeligt, at hun har været
deres søster. Henneke v. d. Wisch, der faldt i Ditmarsken
1500, ejede Ejsbøl (Egelsbøl) ved Haderslev, et af de største
godser i Nordslesvig, som det dog lykkedes hertug Fredrik (I)
at erhverve af ham; kong Hans købte som bekendt samtidig
Tørning af Ahlefelderne, og de to brødre gjorde derved de
første skridt til at samle bønderne i det nordligste
Sønderjylland under kronen. Det ligger nær at antage, at Povl Breyde
har fået Bartskov med sin hustru og at det dertil liggende
bøndergods altså var en del af, hvad det lykkedes den gamle
Henneke at samle.

Navnet Bartskov eller Bortskov, Bodskov, er sikkert det
samme som det nørrejydske Barritskov (herregård ved Vejle
fjord) og må efter de forskellige former at dømme snarest
skrives <i>Bårdskov</i>. Det er sammentrukket af <i>Barved-skov</i>, et
navn, som ikke kan være oprindeligt, da „ved“ og „skov“
har samme betydning. Skoven må oprindelig have heddet
Barved, der i almindelighed fortolkes som nåleskov, og
derefter har da gården atter taget navn.

Navnet Barved har som bekendt sin store betydning i vor
historie, da <i>Sønderjyllands nordligste syssel</i> var opnævnt
derefter: Barwith-syssel. Dette var ikke blot mærkeligt som
verdslig herredsgruppe (omfattende Haderslev, Tyrstrup, Frøs,
Gram og Ravnstrup herreder, med stæderne Haderslev og Ribe),
men også som et kirkeligt provsti under Slesvig stift med sin
særlige sysselkirke og præsteskole i Haderslev <footnote>Sml. A. D. Jørgensen, Den nordiske kirkes grundlæggelse, s. 526.</footnote>.

Man har villet gøre gældende, at dette syssel skulde være
opnævnt efter byen Bjert, men dette er aldeles uholdbart.
Dennes navn er nemlig af helt anden oprindelse og hedder i
13. århundrede Bjærte, den lyse, rene; det kan umulig være
dannet af Barved.

Mindet om, at Bårdskov var en gammel herregård, til sin
tid altså vistnok sæde for kongens sysselmand, holdt sig langt
ned i tiden og som ovenfor nævnt betegner Johan Mejer den
således på sit kårt fra 1649, selvfølgelig fordi hans
hjemmelsmænd dér på stedet opgav den som sådan. Den blev da også
efter krigene 1657—60 af kongen givet som gave til en
fortjent officér, ritmesteren Hans Stenbek; gavebrevet af 9.
November 1660 betegner den som „øde“, hvorfor den nye ejer
også får den skattefri i tre år mod at tilfredsstille dens
kreditorer. Gården har da åbenbart delt så mange andres skæbne
at være bleven ødelagt i krigens tid og forladt af sine
beboere.

Da ritmesteren imidlertid havde vanskelighed ved at få
noget ud af gården i de dårlige tider, fik han, da de tre år
udløb, ved kongebrev af 28. Marts 1663 fritagelse for al
tjeneste, ægter og hoveri, og da gården 1670 blev udlagt til
rytterhold, fritoges ejeren for landgilde mod at svare 25 rdl.
årlig. Alt før Hans Stenbeks død ejedes Bårdskov af hans
datter Abel og hendes mand Mikkel Dahlmann eller „mester
Mikkel“, som han kaldtes, sårlæge i Haderslev og feltskær ved
jydske regiment rytteri. Han døde på toget mod Ratzeburg
1693 og i det følgende år døde også ritmesteren, hvorefter der
blev truet med eksekution for skatterestanser; der var ialt
påløben over 600 rdl., medens gården kun vurderedes til godt
200 rdl. Enken indgav ansøgning til kongen, og da også
amtmand grev Konrad Reventlov bevidnede hendes fattigdom og
den afdøde mands dygtighed og nidkærhed i kongens tjeneste,
fik hun ved kongelig resolution af 24. Juli 1694 lov til at
beholde gården, dog kun som fæstegård; hun fritoges dog på
livstid for al tjeneste og tjenestepenge.
</chapter>

<chapter name="II. Vandlinggård (Grågård, Gramgård).">
<b>II. Vandlinggård (Grågård, Gramgård).</b>

Omtrent en fjerdingvej sydøst for Haderslev ligger
Vandlinggård, lidt nord for Vandling by. Dens første bekendte ejer
er adelsmanden <i>Klavs Mød</i>, i reformationstiden. Slægten er
ikke meget bekendt og det er vel et spørgsmål, om den er
oprindelig dansk eller tysk (Moth). Dens våben er tre knive
eller spyd, der render spidsen indad imod skjoldets midte.
Navnet Mød kan enten være det samme som mjød, eller
betyde lille og spæd. De fornavne, Klavs, Schak og Otto, der
forekommer i slægten, er tyske.

Klavs Mød efterlod en enke, som senere ægtede <i>Hans
Reichenbach</i>, der 1543 opføres i landregistret med
Vandlinggård; der hørte hertil 14 fæstebønder, som var spredte over
omegnen og helt ned ad Flensborg til. Da sønnen af første
ægteskab <i>Jørgen Mød</i> blev myndig, tiltrådte han sin
fædrenearv og opføres fra nu af som ejer af Vandlinggård. Han var
hofsinde hos hertug Hans på Haderslevhus eller Hansborg og
blev hans kæmrér. 15. Maj 1550 gav hertugen ham til tak
for god tjeneste løfte på forskellige forleninger: efter fru Drude,
Klavs Ahlefelds enke, skulde han have de to gårde og
enemærket i <i>Langkær</i>, vest for Vandring; efter husfogden i Haderlev
Johan Johansens død skulde han have tre gårde i Vandling;
efter herredsfogden i Haderslev herred Jens Jensen skoven
<i>Store Rævskær</i>. Jørgen Mød nævnes derfor senere med ialt
18 gårde, som han dog efterhånden for det meste atter skilte
sig ved.

Han var 1560—62 hertugens Staller i Ejdersted og, som
det synes, en ret anselig mand. Han oprettede en større
sædegård, rimeligvis ved at lægge en eller et par bøndergårdes
jorder til Vandlinggård og byggede derpå et anseligere
sædehus, som han kaldte <i>Grågård</i>. 1577 udgik der således brev
fra hertug Hans til Jørgen Mød „to Grawgard“. Denne
fortyskede form omdannedes yderligere til Grawngard og
Gramgård og blev mærkeligt nok stående således og atter fordansket
til <i>Gramgård</i>, åbenbart ved ligheden med det bekendte Gram
og Gramherred.

Jørgen Mød var to gange gift, først med Doroté Blome,
der alt nævnes 1556 ved en barnedåb på Rønhave (som Dorte
Moth fra Vandling), derpå med Emerentse Powisch. Den
første var vistnok en datter af Jørgen Blome til Schønhorst,
en tid amtmand i Haderslev, og søster til Hans Blome, der
ejede Melsgård på Als og var fader til de to urolige brødre
Hans og Jørgen, henholdsvis til Ornum i Varnes og Melsgård
(ovfr. s. 430 ff.). Der fandtes i Starup kirke et gravmæle over
Hans Blome Jørgensen, fra 1565. Den anden kone var en
datter af Wulf Powisch af Elersdorf i Holsten.

Da kong Fredrik II efter Hertug Hans's død begyndte
sine store godskøb i Haderslev amt, sad Jørgen Mød på
Grågård som en gammel mand uden synderlige hjælpekilder; han
synes dengang at have bortsolgt alt sit bøndergods. Da han
derfor hørte, at kongen også ønskede at købe Grågård, skrev
han derom til dronning Sofie og forestillede hende, at han
gerne vilde sælge for rede penge, da hans søn som bekendt
ikke opførte sig godt og han derfor frygtede sin hustrus
skæbne efter hans død, da hun var sønnens stifmoder. Den
unge mand har således vel slægtet sin moders brodersønner på.

Handelen kom istand den 12. December 1586, idet Jørgen
Mød tilskødede kongen sin gård „Gramgård“, med en særmark
Pugholm i Stendit Østerskov, for en købesum af 3260 daler
(13000 kroner). Han døde vistnok kort efter, thi et gravmæle
i Starup kirke over ham og hans to hustruer var opsat 1590.

I Haderslev lens jordebog for 1602 nævnes „Gramsgård“
som beboet af Fredrik Frese, der gav 30 daler afgift af den.
Der siges her, at Pugholm er lagt til slottet i Haderslev,
medens en anden eng, <i>Humlegården</i>, er lagt til Vandling.
Det ses endvidere, at de to gårde Langkær, som Jørgen Mød
havde i forlening, endnu nævnes sammen med hans gård og
er fæstede til to bønder, Lave Lassen og Jes Severinsen
(Sørensen), der hver giver en halv tønde honning, et svin og
ti læs ved.

Grågård var nu en kongelig fæstegård, indtil den i
kejserkrigen kom til at ligge øde. 18. April 1636 gav kong
Kristian IV den derpå til sin husfoged på Haderslev hus, <i>Jørgen
Hansen</i>, der lod den genopbygge og besætte og ejede den fri
for afgifter. Den kaldes da atter for det meste Vandlinggård
og Rævskær henregnes til dens tilliggende. Efter hans død
fik sønnen, der kalder sig <i>Gotfred (Jørgensen} Vandling</i>, den
19. Juli 1664 stadfæstelse på denne frihed for afgifter. Han
døde imidlertid nogle år efter, og da også hans hustru og
deres børn døde, gik den i arv til svigerfaderen, den daværende
landkansler <i>Johan Kristoff Schønbach</i>; han fik frihedsbrevet
stadfæstet 21. September 1669. Da også han kort tid efter
døde, erhvervedes Grågård af amtmanden i Haderslev, den
senere storkansler, grev <i>Konrad Reventlov</i>. Han gav den til
sin elskerinde Anna Katrine Hagensen, en datter af
borgemesteren i Åbenrå, Karsten Hagensen. Hun var kammerpige
hos hans hustru, men fødte ham flere børn, som senere
adledes med navnet Revenfeldt. 28. Januar 1686 overdrog
greven Vandlinggård til sin søn Ditlev Revenfeldt; men før
drengen blev myndig, solgte han den atter på hans vegne for
1000 rdl. til sin søster Katrine Kristine v. Holsten (27. Dec.
1701), og nogle år efter, da dette køb vel altså atter var gået
tilbage, for 1706 danske kroner til baronesse <i>Anna Margrete
v. Kielmannseck</i>, enke efter en oberst von Erffen (Januar 1705).
Som ejer ved 1780 nævner „Danske atlas“ <i>Lorens Hoyer</i>.
</chapter>
<chapter name="MÅRKÆR KLOSTER I ANGEL.">
MÅRKÆR KLOSTER I ANGEL.

(1894.)

[Sønderjydske Aarbøger 1894, S. 147—56. — Her med et Par Smaarettelser af
Forfatteren.]

De talrige klosteranlæg i middelalderen falder i to store
grupper: herre- og tiggerklostre. Herreklostrene hørte til de
ældre ordener: Benediktinere, Avgustinere, Cisterciensere,
Præmonstratensere osv.; de lå på landet, som oftest i en smuk
egn, hvor der var skov, søer og rindende vand, og de ejede
faste ejendomme, avlsgårde og bøndergårde, ofte med meget
betydelige indtægter. Klostret var som en herregård, omgiven
af abildgårde og urtegårde, med fiskedamme og lunde, og livet
indenfor de hellige mure var ikke altid et mønster på
afholdenhed og nøjsomhed. Tiggerklostrene derimod lå i
købstæderne; de måtte ikke eje jordegods, munkene skulde
tværtimod leve af folks fromme gaver og færdedes derfor jævnlig
udenfor klostermuren; de prædkede, hørte skriftemål og
underviste folks børn, medens de drog tiggende omkring i byerne
og på landet, med pose og stav, eller til visse tider med
deres almisse vogn, der som oftest bragte rigelig forsyning
tilbage til køkken og kælder.

Der fandtes i Sønderjylland tre gamle herreklostre, alle
tre rige på jordegods: Johannes døberens jomfrukloster på
holmen ved Slesvig, lige ved den ældste dåbskirke i Norden,
grundlagt af Nordens apostel Ansgar, og de to
Cistercienserklostre i Løgum og Ryd. Løgum kloster under Ribe stift
havde jordegods spredt over hele hertugdømmet, det havde en
stor og smuk kirke og anselige bygninger; Ryd lå ved
Flensborg fjord, oprindelig på Guldholm ved Langesø i Angel, og
var mindre anseligt; det blev som bekendt nedlagt og i hertug
Hans's tid afløst af Glyksborg slot.

Af tiggerklostre havde hver af hertugdømmets større stæder
et, Slesvig endog to. De hørte til de bekendte ordener,
Dominikanere og Franciskanere, eller sorte- og gråbrødre; de første
havde klostre i Slesvig og Haderslev, de sidste i Slesvig,
Flensborg, Tønder og Husum.

Antoniusklostret i Mårkær var en mellemting mellem et
herre- og et tiggerkloster, eller rettere det forenede begges
egenskaber. Ordenen var oprettet på det første korstogs tid
i Vienne i Frankrig og oprindelig et broderskab til at pleje
de syge, som led af en dengang fremkommen farlig
hudsygdom, „den hellige Antonius' ild“ (nu „helvedes ild“). Den
hellige Antonius var en berømt eneboer fra de første kristelige
århundreder i Ægypten, hvis navn påkaldtes imod de utålelige
lidelser, som denne sygdom medførte. Der fortælles, at en
adelsmand ved navn Gaston, hvis søn lå hjælpeløs syg, havde
gjort det løfte, at de begge vilde vie deres liv til de syges
pleje, hvis han måtte blive reddet. St. Antonius viste sig
derpå for ham i drømme og forkyndte, at Gud havde hørt
hans bøn og at han skulde stifte et broderskab til at bekæmpe
„den hellige ild“. Godt hundrede år efter (1218) omdannedes
dette broderskab til en munkeorden efter den hellige Avgustins
regel; dens tegn var et blåt kors i form af et T
(Antoniuskorset) på brystet af en sort kappe.

Her til landet kom ordenen først i slutningen af det
fjortende århundrede, idet Antoniusklostret Tempsin i
Mecklenburg købte herregården Mårkær<footnote>Navnet, hvis danske betydning ligger lige for hånden, forvanskedes senere på
tysk fra „Morker“ til „Moorkirchen“.</footnote> med mølle og jorder på
Spentinge og Bukstorp mark af Emmeke Lembeks sønner.
St. Hansaften 1391 opholdt Sønderjyllands hertug, grev
Gerhard af Holsten, hans farbroder grev Klavs og deres råd sig
på Sønderborg slot. Her indfandt sig for dem
Antoniusbrødrenes „mester“ Peter tilligemed væbneren Markvard
Broktorp for at få stadfæstelse på den nævnte handel. Lembekkerne
var dengang den mægtigste adelsslægt i Sønderjylland; de
ejede Tørning med Gram herred, Trøjborg med Løg herred og
Søgård med Lyngtoft herred, foruden meget andet gods; men
alt ved denne tid begyndte deres udstrakte ejendomme at gå
over i andre hænder, en menneskealder senere var de
fuldstændig forsvundne fra hertugdømmet. På Sønderborg
„tilskødedes“ nu Mårkær Antoniusbrødrene, idet mesteren „efter
dansk skik“ fik en håndfuld jord af gårdens marker lagt i sin
kappes „skøder“, medens vidnerne holdt i dens flige. „Skødet“,
som i den anledning udstedtes, er endnu bevaret. Fra dette
øjeblik af var ordenen hjemstedt i Danmark. Den havde alt
tidligere udsendt sine betroede mænd hertil; således siges 1379
en udsending af Antoniterne ved navn Konrad at have optaget
nonnerne i Dalum på Fyn i broderskabet og tilsikret dem
syndernes forladelse. Først nu kom der dog system i det og
fra den følgende tid forlyder der jævnlig om ordenens
virksomhed overalt i de danske lande.

Det er dog egenlig først fra kong Kristian I's tid, at der
nu er opbevaret sikre efterretninger om ordenens erhvervelser
og ejendomme. Han stadfæstede hertug Gerhards gave af
Nørre Brarup kirke til klostret og gav det dertil kaldsretten
til Bøl, begge i Angel, i klostrets nærhed. Dronning Dorotea
lod sig endog optage i broderskabet og efterlod det 300
gylden. Af Rejmer Sehested, Ottes søn, købte munkene 18.
November 1467 gården Kisby med tilliggende gods: en mølle
med mølledammen, og bønder i Tumby, Skryfstrup, Bøl og
Skovby. Købesummen var 1850 mark lybsk. Af Hartvig
Skinkel, Schaks søn, købte de 1478 gården Aneby med
tilliggende bøndergods i Skovby og andre steder i Struksstrup
og Ny herreder; købesummen var 2800 mark. Af Eggert van
der Herberge erhvervedes Ryggesgård (1487), af Henneke van
Kroge gårdene Skadelund (1488) og Nisvrå (1490). Borgere
i Flensborg solgte munkene Mølmarkgård med tilliggende bønder,
såvel som bønder i Østerholm osv. Det således samlede
jordegods beregnedes i reformationstiden til en årlig indtægt af 600
mark lybsk, deri indbefattet Mårkær ladegårds avl og
indtægten af kirkerne, hvis præstetiende tilflød klostret. Disse
600 mark svarede omtrent til 1000 tønder byg.

Kong Kristian havde imidlertid betænkt brødrene med
endnu en anden gave, som blev en rig indtægtskilde, nemlig
vor frue kirke i Præstø på Sjælland. Den 17. September 1470
overdrog han i Segeberg denne kirke til hr. Povl Winter,
„præceptor i st. Antonius's hus i Mårkær“, tilligemed
præstegården og præsteembedet, efterat biskoppen af Roskilde i
forvejen havde givet sit samtykke til det; pavens stadfæstelse
opnåedes nogle år efter. Der blev nu anlagt et datterkloster
ved Præstø kirke, og munke fra Mårkær flyttedes herover,
ligesom nu selvfølgelig andre indtrådte i dette broderskab. Det
fik gaver i penge og jordegods, optog lægfolk i sit samfund
og fik huse i København (i nuværende Antonistræde) og Malmø.
Forbindelsen mellem de to klostre vedblev bestandig at være
meget livlig, Præstø måtte købe sig retten til at indsamle
gaver i den danske kirkeprovins, som Mårkær havde hævd
på, ved en årlig afgift af 30 læster korn og 15 gylden,
foruden en gave én gang for alle af 200 mark. En læst korn
var 40 tønder rug, 48 tønder byg eller 80 tønder havre. Det
var rigets to østligste og største stifter, Sjælland og Skåne,
som særlig blev henlagte til Præstø, medens Mårkær altså
beholdt hele Jylland, Fyn og småøerne.

Endnu et mindesmærke er bevaret om Antoniusmunkenes
færd i slutningen af den katolske tid, idet der 1510
oprettedes et „Kristilegems broderskab“, en såkaldet „kaland“,
mellem præster og lægfolk i Angel, med Mårkær til midpunkt.
Medlemmer kunde alle præster i Angel blive, medens der kun
måtte optages syv par lægfolk; blandt disse sidste skulde
adelsmændene med deres fruer have det øverste sæde.
Sammenkomsterne til fælles gudstjeneste og glade gilder holdtes i
Mårkær, og til klosterkirken gik også lagbrødrenes fromme
gaver. Iøvrigt minder de opbevarede vedtægter om det st.
Anna-lag, der samtidig oprettedes i Ullerup for præsterne i
Sundved (ovfr. s. 412 ff.).

Om der fra de danske Antoniusklostre virkelig blev gjort
noget for at opfylde ordenens bestemmelse, sygeplejen, véd vi
intet om; det må dog antages, at det har været tilfældet. I
et brev, hvorved fru Pernille Olufsdatter, Anders Bilde til
Søholms hustru, 1511 optages i broderskabet i Præstø og
hvorved der gives hende del i alle de gode gerninger, som øvedes
i ordenens 365 huse, nemlig messer, „tider“ (d. e.
andagtsøvelser til alle døgnets hellige tider), faster, nattevagter og
almisser, omtales som sådanne særlig underholdningen af
fattige og syge af helvedsild, vanføre eller lemlæstede. Dette
brev består af en trykt formular, der kun er udfyldt med
klosterforstanderens og fruens navne; lignende har altså
utvivlsomt været udstedte i større mængde og vistnok været en rig
indtægtskilde for munkene. Men det må da vel antages, at
der også var noget om „de gode gerninger“, som man købte
sig del i til syndernes forladelse.

Denne optagelse i broderskab med tilhørende sjælesorg
fører tanken over til klostrenes virksomhed med indsamling af
milde gaver rundt omkring i landet. Denne blev øjensynligt
dreven i det store, om kap med de egenlige tiggerklostre,
således som det især fremgår af reformationstidens satirer.
Antoniusbrødrene samlede særlig flæsk, idet svinet var bragt i
forbindelse med deres helgen: han havde i sin ørken ikke haft
andet selskab end de vildtløbende svin. I Italien lader
munkene endnu, eller lod i mands minde, en gris løbe omkring i
byen med en bjælde om halsen; den kaldtes „Antonigrisen“
og fodredes af folk til ære for munkenes fader, indtil den var
skikket til slagtning i klostret. Indsamlingen af flæsk synes
især at have været en rig indtægtskilde heroppe og der var
forskellige beretninger om oprindelsen hertil. Særlig synes
man at have skumlet over en helgenlevning, som uden al
tvivl fandtes i Mårkær og blev udgiven for at være et ben af
den hellige Antonius, idet man påstod, at det var af et svin.
Det hedder således i en satire over den katolske tro, at
præsterne har lært folk at stole på det ydre:

<poem>til helligdom i fremmed land at løbe,
af Antonis præsten benedielse at købe,
des må vi vel os skamme,
fordi de Antoniter lære ej det samme,
enten det ben er af st. Antonio,
eller det er benet af en so,
ved hvilket de den ganske verden svige,
herrer og fyrster, borger og bønder tillige.</poem><footnote>Danske magasin, II 150. Teksten er her meget fordærvet, men må vel
omtrent have lydt som ovenfor angivet.</footnote>

Fyldigst underrettes vi dog om disse forhold i et
fortællende digt fra år 1530, skrevet i Viborg stift midt i den
hedeste kamptid. Det kaldes „En historie om Peder smed og
Asser bondeu og fortæller, hvorledes Peder smed i Las fogeds
hus i Skive, og i overværelse af en præst og en munk,
overbeviser Asser bonde om de katolske lærdommes indre
usandhed, præsters og munkes misbrug af folks tillid og de mange
kirkeskikkes ukristelige oprindelse. Han kommer her også
ganske naturligt ind på Antoniusbrødrenes færd omkring i
landet, for Nørrejyllands vedkommende med Ålborg som
midpunkt, og de lærdomme, som forkyndtes om den hellige mand
i Mårkær. Peder smed siger:

<poem>Af Mårkær i Ålborg bor en mand,
hr. Lavrens Pedersen hedder han,
sankt Antonii kors han bær',
i Nørrejylland hans termen <footnote>Distrikt, af terminus, grænse.</footnote> er.
Han for os lyste aflad stort.
Da var der en, som havde forgjort</poem>
<poem>sit liv og skulde derfor rettes,
i fire parter på stejle sættes;
af bøddelen købte hr. Lavrens der
det menneskes hjerte, som partet er.
Bøddelen tænkte i hjertet det:
den præst vil gøre der skalkhed med;
et svinehjerte da fik han
og ikke det af den døde mand.
Hr. Lavrens tog hjertet af det svin,
han svøbte og lagde det i sit skrin,
intet andet vidste han,
end det var af den døde mand.
Han fo'r til Mårkær i den skov
og hjertet neder i jorden grov;
jeg ikke for sanding sige vil,
hvad han gjorde der andet til:
men alle de svin mellem Skagen og Slæ <footnote>Det eneste opbevarede (senere) aftryk har fejlagtig: „mellem skoffuen oc flæ“
hvad der ingen mening giver (blad c iiij). Skagen hedder (blad k ij) „Skauffuen“. Slæ
er Slien: „mellem Skagen og Slæ“ er hele Jylland.</footnote>,
de løbe til det samme træ,
som det svinehjerte under lå,
så mangen mand så der på;
de samme munke og lærde mænd
ere med sådant vel bekendt.
Endog at svin løbe ikke nu (så) fast,
som de da gjorde med en hast,
dog sender hr. Lavrens mange hundred stykke:
<i>så er i Mårkær flæske-lykke!</i></poem>

Asser bonde svarer hertil:

<poem>Underlig tingest jeg høre må,
som jeg gav aldrig agt uppå.
Jeg gav hannem og både flæsk og gris,
aldrig var jeg herpå vis.
Som min nabo gav, så gav jeg med,
<i>for det haver været en gammel sæd</i>.
Nu haver jeg lært så meget her,
af mit flæsk får han ikke mer!</poem>
Senere hen i digtet kommer Peder smed oftere tilbage
bertil. Kristus sagde: du skal elske din næste, som dig selv:

<poem>han sagde ikke: du skal løbe
til paven o gafladsbreve købe,
du skal flæsk til Mårkær give,
for de skulle dig i broderskab skrive osv.</poem>

Hvad der tillægges den samtidige Lavrens Pedersen i
Ålborg er åbenbart et gammelt skæmtesagn om Antoniusbrødrene,
som af forfatteren uden videre overføres på klostrets nuværende
repræsentant. Man forklarede den „flæskelykke“, Mårkær havde,
af en hemmelig troldom, der ligesom trak svinene ned til
Mårkær skov. Præsten havde vel tænkt på at drage
mennesker til klostret med et menneskehjerte; men da bøddelen
narrede ham, blev det til svin. Det er et sidestykke til tvivlen
om det hellige bens ægthed.

Iøvrigt indskrænkede Antoniusmunkene sig ikke til at
samle flæsk, de tog også mod oste; Asser bonde beklager sig
over, at disse hentes ud af huset ligesom de bliver færdige:

<footnote>Den ene ost hente de bort,
før min hustru fik en anden gjort:
af Randers komme munke, de vare grå,
her komme af Års de sorte også,
af Horsens kommer den, som korset bær',
så kom hr. Anders af Mårkær,
her komme og flere, hvor de har hjemme,
de ville det ingenlunde forsømme.
Jeg undrer derpå i alle måde,
hvor munkene de mange oste lade.</footnote>

Det vil være umuligt at læse, hvad der i denne digtning
fortælles om Antoniusbrødrene, uden at få en levende
fornemmelse af, i hvor høj grad hele Jyllands enhed „fra Skagen til
Slæ“, i kirkelig og folkelig henseende, endnu dengang lå i den
offenlige bevidsthed. Det antydes ikke med et ord, at disse
brødres tiggerier ved Limfjorden ansås for et overgreb af
fremmede, således som det nødvendigvis måtte være sket, hvis
man havde holdt dem derfor; de sammenstilles uden forbehold
med gråbrødrene fra Randers og sortebrødrene fra Århus.
Lavrens Pedersen, der sad i Ålborg „fra Mårkær“, var 1535
broder i Præstø og blev luthersk præst i Skibbinge, medens
hr. Anders Andersen, måske den samme, som samlede oste
til Mårkær i Jylland, blev sognepræst i Præstø og efter hr.
Lavrens's død 1557 tillige i Skibbinge. På deres ligstene
findes Antoniuskorset som minde om den orden, de havde
tilhørt. Det var jo danske folk; Mårkær og hele Angel var
dengang lige så dansktalende som Præstø og Skibbinge.

Mårkær kloster blev som alle de andre nedlagt ved
reformationen, der for Sønderjyllands vedkommende havde den
uheldige virkning at sønderrive forbindelsen med den danske
kirke. Da hertugdømmet 1544 deltes mellem kong Kristian
III og hans tvende brødre, kom Mårkær til hertug Adolf af
Gottorp; indtægterne beregnedes, som forhen anført, til 600
mark. Afgiften af Præstø og indsamlingen af flæsk m. m.
var naturligvis falden bort for længe siden. Det vilde vistnok
have været det naturligste, om klostergodset var gået over til
en hospitalstiftelse for at gøre fuldt alvor af den hensigt, hvori
det var lykkedes at samle det; men som bekendt udførte
reformatorerne kun meget delvis, hvad Luther havde pålagt dem,
at bevare kirkers og klostres ejendomme til fremme af
undervisning og sygepleje.

Henvisninger.

Kirkehistoriske samlinger, II 96—106. 342 fl. 369. 387. Samme,
4. række II 193—230

Staatsbürgerliches Magazin, IX 437—45.

H. N. A. Jensen, Angeln, s. 188—95.

S. Grundtvig, Peder Smed (1880).
</chapter>
<chapter name="HERREGÅRDENE PÅ ALS I DET 16. ÅRHUNDREDE.">
HERREGÅRDENE PÅ ALS I DET 16.
ÅRHUNDREDE.

(1897.)

[Sønderjydske Aarbøger 1897, S. 96—137.]

Ligesom i de fleste andre egne af Nordslesvig forsvandt
i slutningen af det 16. århundrede de gamle herregårde på
Als for at give plads for store hertugelige avlsgårde, der blev
drevne af forpagtere med hoveripligtige bønder. For
befolkningen betegnede dette en stærk nedgang både i sociale og
økonomiske kår; det hertugelige hof i Sønderborg, senere
forøget med et andet i Nørborg, måtte til det yderste lægge
beslag på bøndernes ydelser for at kunne optræde standsmæssigt,
medens det stod øens menige indbyggere fjærnt. Herregårdenes
tidligere ejere, de adelige „junkere“, havde derimod stået disse
langt nærmere, talte deres sprog og levede spredte imellem
dem uden at stå synderligt over storbønder, præster og
velstående købstadsfolk i levevis og vaner.

Det ligger i sagens natur, at der kun er opbevaret få og
spredte efterretninger fra denne ældste herregårdstid. De
adelige slægter, som ejede dem, er forlængst uddøde, eller, hvor
enkelte endnu er i live, gennem tre århundreder skilte fra
enhver forbindelse med Als og således uden nogen
overlevering fra hin tid. Der er aldrig gjort noget forsøg på at samle,
hvad der kunde oplyse de gamle forhold; det lå ikke i
hertugslægtens interesse at vedligeholde minderne om en lykkeligere
fortid. Det skal nu forsøges her, med et enkelt opbevaret
mindesmærke som udgangspunkt, at samle hovedtrækkene til
et billed af herregårdsforholdene i det 16. århundrede; muligvis
vil det da kunne fuldstændiggøres ved bidrag fra selve øen.

I det danske rigsarkiv opbevares der en „slægtebog“,
som er samlet af den kejserlige feltmarskal i trediveårskrigen,
grev <i>Henrik Holk</i>, hvis fader var født på slægtens gamle
sædegård Rønhave. Han har dertil brugt optegnelser af sin
farfader, der ejede Rønhave fra 1535 til sin død 1579. Henrik
Holk var født 1599 på Kronborg, hvor hans fader var kongens
lensmand; han uddannedes hjemme og i udlandet, både i
videnskaber og krigerske færdigheder, og droges tidlig af lyst
til eventyr og heltebedrifter ind i den store krig i Tyskland.
Efter først at have kæmpet for protestanterne i en række år,
tog han efter fredsslutningen mellem Danmark og kejseren
tjeneste under dennes berømte hærfører Wallenstein, hvis
eventyrlige heltebane han beundrede. Holk kom til at stå ham
nær i personligt venskab og nåede ved sin sjældne tapperhed
og hærførerdygtighed værdigheden som feltmarskal, ligesom
han af kejseren blev udnævnt til rigsgreve og fik løfte om
store godser i Bømen. Men en pludselig død bortrev ham
1633, få måneder før Wallenstein på kejserens befaling blev
myrdet af sine officerer.

Sin slægtebog har han afsluttet i tiden nærmest efter sit
bryllup med Hilleborg Krafse (Juni 1628), imellem de
forskellige krigstog, i hvilke han deltog. Den består af en lang
række malede våbenskjolde, tildels på pergament, svarende til
hans egne og hustruens „aner“, de umiddelbare forfædre og
stammemødre. Endvidere findes der optegnelser om hans egen
ungdom, om hustruens slægt og afskrift af farfaderens
optegnelser om sine sønners dåb. Det er især disse sidste, som
her er af værd for os, da de giver os en udsigt over
størstedelen af den daværende adel på Als og i Sundved, i midten
af det 16. århundrede.

Der skal nu først gives et aftryk af de pågældende stykker
af slægtebogen, hvorefter udbyttet af de deri indeholdte
oplysninger skal blive samlet til en overskuelig helhed.
</chapter>

<chapter name="I. Henrik Holks fædreneslægt.">
<i>I. Henrik Holks fædreneslægt</i> <footnote>De på Als og i Sundved bosiddende personer er her fremhævede.</footnote>.

Henrik Holk til Eskildstrup, Kong. Mayst. øffuerstes forældre och
adelig Herkompst.

1. Hans fader Ditlef Holk til Høyguard.

2. Hans farfader <i>Henrik Holk til Rønhafue</i>, rigens sekretær.
Hans farmoder Malena Reventlow til Søboe.

3. Hans farfaders fader <i>Bertel Holk til Rnihafue</i>.
Hans farfaders moder <i>Karen Lund af Tansgaard</i>.

4. Hans farmoders fader Anders Reventlow til Søboe, øfwerste udi
Fyen.

Hans farmoders moder fru Sitsele Lange af Engelsholm.

5. Hans farfaders faders fader <i>Godske Holk til Ballegaard</i>.
Hans farfaders faders moder fru <i>Anna Powisk til Holbek</i>.

6. Hans farmoders faders fader Jacob Reventlow til Søboe.
Hans farmoders faders moder fru Margrete Flemming.

7. Hans farfaders moders fader <i>Henrik Lund til Tansgaard</i>.
Hans farfaders moders moder fru . . . . Schrandye.

8. Hans farmoders moders fader er gammel Erik Lange fra
Engelsholm.

Hans farmoders moders moder fru . . . . Saxstrup.
</chapter>

<chapter name="II. Begyndelsen af Henrik Holks våbenbog.">
<i>II. Begyndelsen af Henrik Holks våbenbog</i>.

Henrik Holkis
ferne och mørne 32 waben
och
Hilleborre Kravfsis
ferne och mørne 32 waben.
Disse efterskrefne waben, 32 fæderne paa die Holkers,
Reventloers, och 64 mørne paa die Krabber og Skauffuers side, som ærre
mine ahner, hafuer ieg udtegnet af en original, skrefuen med min
farfader Henrich Holkis band och mormoders Birgitte Skauffuis band.
Disligeste min kierre hustrues Hilleborge Kraufsis 32 ahner, af hindes
moder Dorethe Banners original håndskrift.

Anno Christi 1629                        Ætatis meæ 30. Othensee.
  mense Aprili.                                Henrich Holk.
                                           Virtute et sangvine.

1. <i>Holker</i>. (Rød mursparre i hvidt; 7 røde og hvide faner på
hjelmen.)

Fader Ditlof Holk, Henriksøn. Er nefnet efter sin farbroder
Ditlof Holk, som blødt sig død af nesen.

2. <i>Reventlow</i>. (Rød mur med tre tinder, i hvidt.) Farmoder
Malene Reventlow Andersdatter.

3. <i>Lunder</i>. (Sort udspilet fugl uden hoved, med stjerne på hovedets
sted, i hvidt.)

Faders farmoder Karen Lund, Bertel Holkis af Tansgaard frue,
och Henrik Lunds datter. (Den sidste af dette slægt)

4. <i>Langer</i>. (Tre røde roser i hvidt.)
Farmoderens moder, Sissele Lange af Engelsholm, Anders
Reventlow til Søboes frue.

5. <i>Pogwisch</i>. (Hvid ulv i blåt.)
Fru Anna Powisk af Holbek, som hafde Godske Holk.

6. <i>Schrandi</i>. (Hvid halvmåne i skrådelt feld, oppe til højre rødt,
nede til venstre blåt.)
(Ingen oplysninger.)
</chapter>

<chapter name="III. Gamle Henrik Holks sønners fødsel og dåb.">
<i>III. Gamle Henrik Holks sønners fødsel og dåb</i> <footnote>Sønnesønnen har ikke overalt kunnet læse sin farfaders håndskrift, hvorfor
der både findes fejl og udeladelser i afskriften. Disse er her blevne rettede eller
udfyldte i [ ].</footnote>.

Henrik Holk till Rønhauffue haffde bryllup med Jomfrue Malene
Reventlow S(alig) Anders Reventlow och frue Sissele Langis Datter
paa Søboe udi Fyen Anno Christi 1546, den Søndag som S. Michaelis
aften paafaldt, under Tyrens Tegen.

Anno 1549, den første Dag udi Nye, i Septembris Maanit paa en
Tirsdag efter S. Bartolomej Dag, imellem Klokken var 8 och 9
Formiddag, føddis Henrik Holks och Fru Malene Reventlows første Søn
Bertell Holk, efter sin Farfader kaldit, fød under Planeten Mars, udi
Wecktens Tegen, paa Rønhautfue. Till hannom stunde Faddere disse
efterskrefne: Michell Brockenhus til Brangstrup, Gregorius von
Ahnfeld til Søgaard, Bendiktus Seested till Mellwitgaard, Woldamahr och
Jørgen von der Herberge Brødre till Snabeklund, Thøms Sture till
Helwittgaard, Jørgen Sture till Gammelgaard, Frants Brockenhus till
Egeskov, Asmus von Ahlefeld till [Åbenrå], Erik Ucke till
Awenbeklund [d. e. Avnbøllund], Hans Holk till Barritskov, Godske Holk
Bertelsen, Fru Karen Holk, Sitsele Lange, Fru Else Hr. Tønnis Nielsens
till Ligtuide, Anna Knud Ebbesens till [Kågsbøl], Fru Anna till
Wanding, Fru Karine [Eriksen] till Estrup, Frue Soffie Jacob Hardenberges
till Sandholt, Fru Margrette Grabbe [Krabbe] paa Ønne, Fru Anna
Mangnis till Blantsgaard, Fru Carine Lange till Koxbølle <footnote>Her tilføjes: Jffuer Eriksen Rosenkrantz's frue och hr. Niels Langes syster;
denne hafde ikkun en uechte søn, hed Christian, som blef adlit af Kong Fridrich,
hvoraf er die nye Langer med en rose.</footnote>, Jomfrue
Birrete Holk aff Slesvig Kloster.

Anno 1550 i Decembri den 5. Dag nye Maanit paa en Fredag S.
Lucieaften imellom 8 och 9 formiddag under Planeten . . . . udi
Løffuens Tegen blef fød paa Rønhafue Anders Holk, den anden deris søn,
saa kaldet efter hans morfader Anders Reventlow. Hans faddere vare
Johan Fries til Hesselagger, Kongl. Majestets Canceler, Hans
[Reichenbach] til Wanding, Erik Bille til Lindet, Erik Eriksen til Eystruppe,
Jochim Bryde til Søboe paa Alse, och Knud Reventlow till Søboe udi
Fyen, Fru Karen Michel Brockenhuses til Bramstrup, Frue Margrette
Erik Grubbes [d. e. Krabbes] til Bustrup, frue Karine von der
Herberge, frue Karine Sestede til Melwit, frue Emerents Bryde til
Wagaarde, jomfru Maren Reventlow til Søboe udi Fyen.

Anno 1556, Janr. 10, paa en tisdag paa Agnettedag imellem 3
och 4 om morgenen, under planetten Venus, udi Twillingens tegen,
blef paa Rønhafue fød deris tredie søn Ditlof Holk, saa kaldet efter
hans s. faderbroder. Hans faddere vare disse efterskrefne; Erik Krabbe
til Bustrup, Jfuer Eriksøn til Koxbølie, Pauli Mogensen til
Blantsgaard. Jochum Bryde til Worgaard, Henrik Lund til Torsletgaard [d.
e. Tandsletgård], Jørgen Hartwig til [Munkgård], Morits Høcken til
Haderslef, Skackie Plilis, husfogit paa Sønderborg, Balsar Karberrig til
Erbikgaard [d. e. Ærtbjerggård], Jacob Revenlow til Søboe, frue Anna
von Arnfeld til Søgaard, frue Margrette von Qualen til Awenbøll, frue
Margrette von der Hardenberg [d. e. Herberge] til Snabeklund, frue
Dorette Mottie til Wanding, frue Margrette Hans Holkis til Baridskov,
fru Ermegaard Bryde til Søboe paa Als, jomfrue Ida Holk, jomfrue
Bierete Reventlow, jomfrue Barbare Eriksen af Exstrupgaard, hr. Povel
Godelycke provist paa Als och Karsten Bondemand borger udi Hamborge.

Anno 1558, Maji 29, pintsedag, den 8. dag udi nye maanet,
eftermiddag imellom et och toe slet, under den planete Jupiter, udi
Skorpionens tegen, fødes deris fierde søn Christian Holk, opneufned efter
mester Christian Lange, som døde til Rom. Hans faddere vare disse
paa Rønhafue: Johan Blom, Godske Holk, Bertel Holk, Margrette Erik
Krabbis, Elsebe von Ahnfeld, jomfrue Anna von Qualen, her Peder
Brun sognepræst til Wlckebyllkierke.

Anno 1564, Septembri 2, i maanens sidste quarter, paa en
løfuerdag, ved 8 slet formiddag, udi Løwens tegen og under Saturni tegen,
fødis paa Rønhafue, tre dage før nyet, deris femte søn Erik Holk, blef
døbt om onsdagen, och var hans faddere: Erik Lange, Wolf Høchen,
Anders Krabbe, Anders Holk, Margrette Erik Krabbis, Birgitte Sture,
Anne Hartwig. Han døde straxs efter om torsdagen ved elfue slet
och er begrafuen udi Wlileche [d. e. Ulkebøl] Kircke, hart for hans
moders stoel.

Selve <i>slægten Holk</i> er tidligere behandlet i disse årbøger,
i anledning af deres gamle sædegård Ballegård i Ullerup sogn
(ovfr. s. 419 ff. 441). Den førte i sit våben en rød mursparre,
bestående af syv sten, i hvidt; på hjelmen syv, skiftevis røde
og hvide faner. En Erik Holk nævnes alt i begyndelsen af
det 14. århundrede som marsk hos den sønderjydske hertug,
senere forekommer hans søn „Erik Holk Marsksøn“. Den
ældste bekendte Holk på Als er den foran nævnte Goske, hvis
fader synes at have været en Ditlev, medens der samtidig
nævnes en Mattis Holk. Den sidste havde efter gamle
jordebøger solgt 16 gårde på Als til kongerne, deraf 2 i Dynneved, 1 i
Stolbro og 13 i Stævning; i eller ved denne sidste by havde
han vel altså haft en herregård. Goske Holk nævnes ikke
mere ved adelens skatteansættelser 1506, hvorimod hans sønner
Bertel (Bartelt) og Vulf da optræder, med henholdsvis 4 og 14
bønder (plove). Bertel var efter den foran meddelte
forældretavle ejer af Rønhave i Ulkebøl sogn, Vulf ejede Melsgård i
Oksbøl sogn.
<i>Bertel Holk</i> nævnes blandt de adelsmænd, som 1523
opsagde kong Kristian II og hyldede Fredrik som eneste hertug;
han opføres da med to „heste“ (d. e. ryttere til hærfølge),
hvad der viser, at hans gård da hørte til de større, havde et
tilliggende af mindst en halv snes bønder. 1534 opføres han
da også i lenets skatteregnskab med 10 plove; året efter døde
han og fulgtes på Rønhave af sin søn <i>Henrik Holk</i>.

Denne havde fået en lærd opdragelse og blev 1528
indskrevet ved universitetet i Wittenberg som student;
reformationen havde dengang alt vundet så stor fremgang på Als, at
de mere fremmelige søgte til selve Luthers læresæde. Han
gik ind i kong Fredrik I's kancelli og tjente her i en årrække
som sekretær, også efterat Kristian III var kommen i
besiddelse af riget. Som løn herfor forlenedes han med
degnedømmet i Bergen og indtægterne til Helligtrekongers kapel
ved Roskilde domkirke <footnote>Kongebrevet af 16. Okt. 1538 er karakteristisk for tiden både ved hvad det
giver og hvad det kræver, og meddeles derfor her med nyere retskrivning:

„Vi Kristian osv. gøre alle vitterligt, at vi af vor synderlig gunst og nåde, så
og for villig og tro tjeneste, som os elskelige Henrik Holk, vor sekretær, os og riget
hertil gjort og bevist haver og herefter troligen gøre og bevise må og skal, have undt
og forlent og med dette vort åbne brev nådeligen og gunsteligen unde og forlene
hannem vor og kronens kapelle helge tre kongers kapelle udi Roskild domkirke liggendes
og samme kapelle med al sin rette tilliggelse, bønder, tjenere, residens, gårde, gods
og al anden herlighed og frihed med al rente og rettighed, som der tilliggendes er og
med rette der tilligget haver, intet undertaget, udi alle måde at have, nyde, bruge og
beholde udi sin livs tid og så længe han lever, dog med så skel, at han, Gud
almægtigste til lov og ære, skal dagligen lade sjunge nogle salmer og anden sang i samme
kapellet, og skal han des til behov holde to små fattige sinker og dennem besørge til
øl, mad og klæder til skellighed, hvilke samme sinker skulle med de vikarier, som i
samme kapellet forleninger have, dagligen sjunge der udi samme salmer og sang efter
den skik og måde, som vi ville lade give dennem en ordinans på, så der ingen brøst
på findes. Sammeledes skal og fornævnte Henrik Holk besørge to fattige studenter,
som studere her udi København, til mad, øl og klæder, så at de få deres nødtørftige
ophold til skellighed; dog skal fornævnte Henrik Holk have tilsyn med, at samme to
sinker og de to studenter, som han i så måde både der i kapellet og disligste her udi
studium holde skal, er sådan personer, som bekvem ere at studere og vilje har til at
studere, så at forhåbendes er, at de dennem forbedre ville. Skal han og holde samme
kapellet med sin residens og andet gods, som der tilliggendes er, ved sin hævd og
magt, og tjenerne, som på samme gods boende er, ved lov, skel og ret, og ingen af dem
forurette imod loven. Desligste skal han ej forhugge eller forhugge lade nogle de
skove, som der tilliggendes er, til upligt i nogen måde. Thi forbyde vi alle osv. Givet
på vort slot København, s. Galli dag, under vort sekret. (Herre kongen underskrev med
egen hånd.)“ Af danske kancellis brevbog.</footnote>.
I året 1546 ægtede han Magdalene Reventlov, datter af
Anders Reventlov til Søbo på Fyn, og arvede en del
jordegods med hende, deriblandt senere selve Søbo herregård. Året
efter forærede han tilligemed sin hustru en smukt udskåren
prædikestol til Ulkebøl kirke. Han arvede senere Ballegård,
dels efter sit søskendebarn Goske Holk, dels efter Iver Eriksen
af slægten Rosenkrans på Kågsbøl ved Tønder, der døde
barnløs. Denne var søn af Erik Klavsen (Rosenkrans) og Dorotea
Holk, der siges at have været Henriks søster, men efter
alderen må have været hans faster; hendes søn, kong Kristian
II's bekendte kansler Gotskalk Eriksen, må nemlig senest
være født i året 1490 <footnote>Han er altså opnævnt efter sin morfader Goske (d. e. Gotskalk) Holk. Ovfr.
s. 419 og 441 er Dorotea Holk fejlagtig opfattet som den yngre Goskes søster. Af et
brev fra Vulf Høk til hertug Hans i Haderslev af 1562 ses det, at han og hans
søskende på deres moders vegne hører til Goske Holks arvinger, der svarer en årpenge
til hans enke. Henrik til Rønhave må senere have købt de andre arvinger ud.</footnote>. Det anføres i Henrik Holks
slægtebog som betegnende for den danske arveret i Sønderjylland
på den tid, at moderens arvegård således efter sønnens død
gik til hendes slægt og ikke blev hos dennes frænder.
Rimeligvis har Henrik Holk fået endel af Rosenkransernes gods i
Tønderegnen, thi 1573 mageskiftede han 9 gårde her mod 5
i Ullerup sogn, som tilhørte hertug Hans den ældre i
Haderslev. I så tilfælde må det antages, at Dorotea Holk har
overlevet og arvet sin søn Iver Eriksen og derved bragt hans gods
over til sin slægt.

Henrik Holk døde 1579 og blev begravet i Jorløse kirke
på Fyn, Søbos sognekirke; hans hustru beholdt enkesæde på
denne sin fødegård og levede endnu mange år efter (1602);
hun blev begravet ved sin husbonds side. Han efterlod sine
gårde i Sønderborg len til sine fire sønner: Bartold (Bertel),
Anders, Ditlev og Kristian. De vendte sig alle til kongeriget
og opgav ti år efter faderens død deres ejendomme i
hertugdømmet. Om <i>Ditlev</i> siger slægtebogen, at han opdroges
hjemme til sit fjortende år (født 1556), da han kom til
enkedronning Doroteas hof (i Sønderborg). Efter hendes død gik
han over i hertug Hans's tjeneste sammesteds, og nogle år
senere optoges han efter kong Fredrik II's anbefaling ved
markgreve Georg Fredrik af Brandenborgs hof. Efter at have
været dennes mundskænk vendte han tilbage til Danmark og
blev hofjunker hos kongen, senere kammerjunker. Fra året
1586 var han hofmester hos dronningen og efter kongens død
1588 blev han lensmand på Københavns slot. Senere var han
lensmand på Kronborg, i Norge, på Tryggevælde og tilsidst
på Gulland med Visby. Hans søn, den berømte grev Henrik
Holk, feltmarskal i trediveårskrigen, er forhen omtalt; også
de nulevende grevelige linjer Holk nedstammer fra Ditlev til
Rønhave.

Den yngste broder, <i>Kristian</i>, født 1558, gik ligesom
faderen kancellivejen. Han blev sekretær i det danske
kancelli 1582 og 1589 „øverste sekretær“, den der forestod de
daværende regeringskontorer. 1596 blev han efter sin afgang
fra kancelliet medlem af rigsrådet og lensmand på
Tryggevælde, senere på Hald og på Silkeborg. Han er stammefader til
de nuværende friherrer (baroner) Holk til Holkenhavn på Fyn.

<i>Anders Holk</i>, født 1550, døde 1595 i Svendborg og blev
nedsat i den derværende fruekirke; han sad på Ballegård,
indtil den solgtes i året 1589. Den ældste broder Bertel synes
at have holdt sig til den i Nørrejylland købte herregård
Højgård.

Rønhave og Ballegård solgtes af brødrene til Hans Blome,
tidligere ejer af Gammelgård og Helvedgård, i sommeren 1589,
og af denne igen i det følgende år til hertug Hans af
Sønderborg, for 31,500 rdlr. (126,000 kr.). Derved var et af de
mange bånd bristet, som dengang knyttede stormændene i
Sønderjylland til dem i de øvrige danske lande.

Et blik på fortegnelsen over de faddere, som samledes til
barnedåb på Rønhave, vil nemlig vise, hvor denne slægt havde
sine forbindelser. Ved siden af de talrige gæster fra Als og
Sundved møder vi nemlig især medlemmer af den fynske
adel. Først er der selvfølgelig husfruens slægt fra Søbo:
brødrene Knud og Jakob med jomfruerne Maren, Birte og
Anna Reventlov. Endvidere søsteren Margrete og hendes
mand Erik Krabbe til Bustrup i Ty. Moderen Sissel Lange
var endnu tilstede ved den ældste søns dåb (1549); hendes
broder, magister Kristian Lange, der var død i Rom,
opnævntes 1558 i den fjerde søn, og hendes brodersøn Erik
Lange, der var gift med Anna Gorts (Gjordsen) fra Solvig
(ved Tønder), 1564 i den femte. Endnu en frænke af barnets
mormoder, Else Tot, Tønnes Nielsen Langes hustru til Løgtved
på Fyn, var fadder til den ældste søn.

Af andre fynske slægter træffer vi Mikkel Brokkenhus til
Brangstrup, med hustru Karen Lykke og søn Frans
Brokkenhus til Egeskov (1549—50). Den sidste blev berømt som
hærfører og rigsmarskal i syvårskrigen med Sverige, hvor han
senere nævntes ved siden af Daniel Rantzov, indtil de begge
fandt døden foran Varberg (1569).

Også den berømte kansler Johan Fris til Hesselager
mødte 1550 som fadder på Rønhave, hos sin tidligere sekretær
Henrik Holk. Endvidere Jakob Hardenberg til Sandholts enke
Sofie Lykke, rimeligvis en søster til den ovennævnte Karen
Lykke, og Jakobs søster Anna Hardenberg, enke efter Knud
Ebbesen Ulfeld til Kågsbøl på Fyn (nu Holkenhavn). Endelig
nævnes 1550 Erik Bille til Lindved, Odense herred, som han
havde giftet sig til med Karen Marsvin.

Fra Nørrejylland nævnes kun enkelte som faddere:
foruden Margrete Reventlov og hendes mand Erik Krabbe kun
Hans Holk fra Barritskov ved Vejle og hans hustru Margrete
Rotfeld. Denne Hans Holk var en søn af Mandrup Holk, til
sin tid lensmand på Sønderborg og en nær frænde af Holkerne
på Rønhave; han solgte 1519 nogle gårde i Ulkebøl sogn til
Bertel Holk, der rimeligvis var hans søskendebarn.

Fra Sønderjyllands fastland fandtes mellem fadderne på
Rønhave adskillige adelsmænd. Således amtmanden i Åbenrå
Asmus Alefeld; Gregers Alefeld til Søgård (på Gråsten) med
hustru Anna Alefeld (ovfr. s. 376 f.); Iver Eriksen
Rosenkrans på Kågsbøl, Holkernes frænde, og hans hustru Karen
Lange. Foruden disse nævnes Hans Reichenbach til Vandling
ved Haderslev og hans hustru Anna (ovfr. s. 448); derefter
dennes søn af første ægteskab Jørgen Møds hustru Dorote
Blome, søster til Hans Blome på Melsgård. Ligeledes Mavrits
Høk til Kærstrup og hans broder Vulf Høk til Ladkær og
Avnbølgård (ovfr. s. 421 ff.). Endelig Jokim Breide til
Vårgård og hans hustru Emmerentse.

Fra Sundved, der jo var så nøje knyttet til Als og
udgjorde en del af Sønderborg len, møder vi Erik Uke af
Avnbøllund, Povl Magnussen fra Blansgård med hustru Anna,
Sivert v. Qualens enke Margrete og jomfru Anna v. Qualen
fra Avnbøl; endelig brødrene Volmer og Jørgen von der
Herberge, med deres hustruer Karen og Margrete, fra
Snogbæklund.

Derimod findes der ikke blandt de talrige faddere nogen
eneste fra egnen syd for Flensborg fjord; kun en jomfru Birte
Holk nævnes som indskreven i Slesvig kloster. Dette viser,
at slægten var anerkendt som hørende til ridderskabet, men
den holdt sig fjernt fra de tysktalende slægter længere sydpå.

Som det vil ses af den foran meddelte forældretavle, var
Henrik Holks farfader Goske gift med <i>Anna Powisk fra
Holbæk</i>. Om denne gamle herregård, der ligger ved Gråsten og
hvis ejere senere oprettede Avnbølgård, har jeg tidligere
fortalt i disse „Årbøger“ (ovfr. s. 374 og 422). Axel Olrik har
senere fremdraget en gammel folkevise om „Iver Ottesen og
ridder Buske“, som efter al sandsynlighed har sin oprindelse
herfra og skildrer en kamp mellem den danske herremand på
Holbæk og en holstensk ridder, som i de lovløse tider under
og efter grev Gerts herredømme trættedes bl. a. om de store
skove, i hvilke senere Gråsten byggedes (Årb. 1895, s. 190 fl.).
Ved at sammenholde dette med, hvad der kan sluttes af det
møntfund i en ældgammel bygningstomt (fra 1610), som
henviser til dette steds ødelæggelse ved samme tid som Buske
van Westenses død indtraf (c. 1350), bliver det sandsynligt,
at denne holstenske adelsmand har sat sig fast i skoven ved
Alvnor, men er bleven fældet af Iver Ottesen fra Holbæk, hvem
skoven tilhørte. Senere fordrev Klavs Alefelds enke, fru Anna
Powisk til Søgård, til gengæld hans søn Jep Iversen fra
Holbæk, og da vi senere træffer en Anna Powisk til Holbæk,
bliver det sandsynligt, at det er denne slægt, som oprindelig
er optrådt med arvekrav efter Westenseerne.

Bertel Holk til Rønhave, Goskes søn, var gift med <i>Karen</i>
(d. e. Katrine) <i>Lund til Tandsgård</i> i Tandslet sogn. Hun
var, som det hedder i forældretavlen, en datter af „Henrik
Lund til Tandsgård“. Dette er ikke ganske rigtigt, da
Tandsgård først i året 1494 kom i slægtens eje, idet Markvard
Lund, Karens broder, i et endnu bevaret brev, købte denne
gård af Erik Kristjernsen, en adelsmand af ubekendt slægt,
der kalder sig til „Stensgård i Tands kirkesogn“. Erik
Kristjernsen havde iøvrigt pantsat Stensgård til Goske Rantzov
og overdrog i samme brev Markvard Lund indløsningsretten
til den. Senere solgte Goskes søn Tønnes Rantzov Stensgård
med mølle og 6 bøndergårde i Hemmark til kong Hans for
3000 mark. Markvard Lund nævnes i skattelisten 1506, men
var død 1515, da hans enke Anna solgte tre bøndergårde i
Tandsiet til kong Kristian II. Det derom udstedte brev er
medforseglet af Klavs Skrandi, Bertel Holk og Sivert von
Qualen. Markvard efterfulgtes af sønnen Henrik, der nævnes
i landregistret 1543 og som fadder på Rønhave 1556. Hans
enke Margrete lånte 1562 50 mark af kapellanen i Tandslet
mod pant i en kirketoft, og 1565 nævnes i landregistret hendes
anden mand Klavs Jakobsen som besidder af Tandsgård. Hun
var en datter af Lavrids Vasspyd på Langeland; han tilhørte
slægten Mylting, ligeledes på Langeland. Senere gik gården
over til hendes søn Markvard Lund, der en snes år efter (som
det synes 1583) solgte sin fædrenearv til hertug Hans. Han
kaldes senere til Holmegård på Langeland og var gift med
Dorte Lunov til Dejbjerg i Skåne. På denne gård begik han
den misgerning at lade sin hustru dræbe af en vis Gregers
Knudsen, hvorefter de i fællesskab begravede hende i
bryggerset. Ved herredagsdom af 28. Juni 1613 dømtes han fra
ære og liv og blev halshugget. Senere nævnes slægten ikke.
Markvard Lund, der købte Tandsgård 1494, var en søn af
Henrik Lund, Karen, Bertel Holks hustrus fader. Han var
ejer af Lundsgård i Grumtoft sogn i Angel, der af hertug
Adolf var givet til Jørgen Lund, hans fader eller farfader.
Endvidere nævnes han 1479 tilligemed en broder Hartvig i
byen Slesvig. Her var slægten i det hele vel kendt; dens
våben: en hovedløs udspilet fugl, med en stjerne på hovedets
plads, fandtes på en ligsten i st. Johannes klosteret, og i
domkapitlet sagdes de 1598 at have haft medlemmer af denne
slægt i 200 år. De havde testamenteret kapitlet et hus, som
kaldtes Lunde-huset („das Lunten haus“).

Hvilke ejendomme slægten har haft på Als og hvorlænge
den har været bosat her, kan ikke oplyses. At den ikke har
været indskrænket til Tandsgård, er dog vistnok sandsynligt.
1565 nævnes i landregistret en <i>Markvard Abildgård til
Tårupgård</i> i Svenstrup sogn. Hans moder var en Magdalena
Lund og altså (efter hans navn at dømme) en datter af
Markvard Lund. Faderen var Jørgen Abildgård, der en tid var
husfoged på Gottorp; han tilhørte den bekendte sønderjydske
adelsslægt, af hvilken blandt andre Tyge Abildgård som hertug
Valdemars drost spillede en historisk rolle. En broder til
Markvard, Jørgen Abildgård, havde også tilhold på Als; han
ægtede en datter af Povl Magnussen på Melsgård og
Blansgård, Dorotea. I året 1602 solgte han en gård i Tårup til
hertug Hans, altså vistnok den samme, som broderen havde
haft 1565. Samme år solgte Kristian Abildgård til hertugen
en gård i Svenstrup; om han ligeledes var en broder, vides ikke.

Hvor Markvard Abildgård første gang nævnes i
landregistret, forsvinder en <i>Benedikt Ruter</i> (Rytter), som forekommer
langt tilbage, lige til 1507, uden at hans gård nogensteds
nævnes. Om han har ejet Tårupgård, får stå hen. Navnet
tilhører en adelig slægt. — Slægten <i>Abildgård</i> spores iøvrigt
endnu i et andet gårdkøb på Als. 1577 erhvervede hertug
Hans nemlig 4 gårde i Langensby og én i Brandsbøl af fru
<i>Kristine Ulfeld</i>, der var enke efter Povl Abildgård til
Vrandrup i Nørrejylland, senere gift med Morten Orning. Povl
Abildgård var en broder af Jørgen, som var gift på Als, og
det var da sikkert hans arvepart, enken solgte til hertug Hans,
ligesom hun i Haderslev len solgte Bjerndrupgård og
Vrandrupgård i Anst herred til kongen. Rimeligvis har de to
brødres fader Benedikt Abildgård, hvis søster var gift med en
Rosenkrans til Kågsbøl ved Tønder, ejet en del jordegods på
Als, som således efterhånden er gået over i hertugens eje.

Henrik Holks forældretavle opgiver som den ældre Henrik
Lunds hustru, Karens moder, en født Skrandi, hvis fornavn er
glemt. <i>Slægten Skrandi</i> nævnes oftere på Als og i
Sundved, især i begyndelsen af det 16. århundrede. Dens skjold
var skrådelt, rødt og blåt, med en sølvmåne. Der nævnes
ved år 1500 en Erik Skrandi, med børnene Klavs og Sofie.
En stor kongelig gård i Avnbøl kaldes „Skrandisgård“, som
det synes den samme, der også hedder Egeskovgård; den var
1543 forlenet til Sivert v. Qualen (ovfr. s. 410, 418 og
422), men siges i jordebogen at være købt af Erik Skrandi,
tilligemed seks almindelige bøndergårde i Avnbøl, en i Blans
og en i Såtrup. Klavs Skrandi var kongens foged i et af de
len, i hvilke Als var delt; han udsteder 1515 breve som
herredsfoged i Sønderherred. En Tymme Skrandi var kongens
staldmester, og en Margrete Skrandi var 1543 abbedisse i
Slesvig kloster.

Blandt fadderne på Rønhave nævnes flere mænd af selve
<i>slægten Holk</i>, som vi ikke ellers med sikkerhed kan påvise
på noget bestemt sted. Således træffer vi 1549 en Goske
Holk Bertelsen, og atter 1558 Goske Holk. Hvis det ikke er
samme person, må dog den ene af dem være ejeren af
Ballegård, men hvem af dem er det? Goske Holk Bertelsen må jo
være en broder til Henrik Bertelsen på Rønhave, og da der
1543 i landregistret nævnes en Goske Holk „til Ulkebøl“ med
en hest (ved siden af G. H. „til Blans“, d. e. Ballegård, med
to heste), må det være denne, som har haft del i Rønhave,
med nogle bøndergårde i Ulkebøl sogn. Han må antages
senere at være død uden arvinger, hvorfor han ikke nævnes i
slægtens optegnelser. En tredje broder nævnes jo i
våbenbogen som den „Ditlev Holk, der blødte sig død af næsen“.
Goske Holk, der er fadder 1558, må da være ham på
Ballegård, der vistnok var en søn af Hartvig; både denne og Goske
nævnes som boende i Haderslev (Goske 1523). Dennes moder
var en søster til Vulf Rixtorp, hans hustru, Maren, en datter
af Klavs Strangesen Vosnes. (Ovfr. s. 409, 419 og 441.)

Men så nævnes der endvidere i 1558 en Bertel Holk og
1564 en Anders Holk, uden nærmere betegnelse. Da ellers
ingen personer af disse navne kendes, må det dog antages,
at det er Henrik Holks ældre sønner, der her står faddere til
deres brødre. Anders var 1564, da han nævnes som fadder,
14 år gammel, den ældste, Bertel, derimod kun 9, da han
nævnes (1558).

Som man vil have lagt mærke til, findes der mellem alle
disse Holker ingen fra <i>Melsgård</i>, som 1506 ejedes af Vulf
Holk, Bertels broder; han havde dengang 14 gårde. Fra
1517, mandagen efter Antoni, er bevaret et pergamentsbrev,
hvorved han tilskøder kong Kristian II 2 gårde i Oksbøl, en
gård i Broballe og Brandsbøl mølle. Som vidner nævnes
amtmanden på Nørborg Henneke Alefeld, broderen Bertel Holk og
Vulf Sture. Efter senere jordebøger havde han solgt endnu
et par gårde i Broballe. Vulf Holk var død 1530 og afløst
af sønnen Jesper, der nævnes med to heste og i året 1534
med ialt 27 gårde. Han var gift med Bege Gjordsen, eller
Gorts, Gørtse, datter af Eggert Gjordsen til Solvig og Tønde
ved Tønder, der faldt i Ditmarsken 1500. Hendes broder
Klavs var bekendt som domprovst i Ribe og kong Fredrik I's
kansler. Hun overlevede sin mand og nævnes 1543 som ejer
af 19 gårde i Slogs herred, der altså har været medregnede
blandt mandens i 1534. Hun kaldes da „Bege Holkes til
(Stor) Tønde i Slogs herred“ († 1553). Melsgård findes
derimod 1543 opført sammen med Tyrstrupgård, idet fru Katrine
Emmiksen betalte skat af 40 gårde under Tyrstrupgård og 7
under Melsgård. Hun var enke efter Klavs Emmiksen til
Tyrstrup, der døde i julen 1541 og er begravet i Tyrstrup kirke,
og hendes navn efter dansk talebrug (der ikke berøvede
hustruen sit slægtnavn) var Karen Holk Vulfsdatter. Jesper Holk
og Bege Gjordsen har altså ikke efterladt sig børn, hvorfor
Melsgård er gået i arv til søsteren, der nævnes blandt
fadderne på Rønhave 1549.

Karen Holk havde en søn, Erik Emmiksen, som ved sin
voldsomme opførsel satte livet til for en borgers hånd. Han
kom nemlig, efter de endnu opbevarede breve om denne affære,
søndagen den 8. Juli 1554 ind i Sønder Løgum kro ved Tønder
og ragede her i klammeri med købmanden Anders Momsen fra
Tønder, der var på vej fra „søkanten“, hvor han havde fragtet
et skib. De hosstående hindrede junkeren i sit forsæt at
overfalde købmanden med hug, og Anders Momsen gik ud til sine
fragtvogne for at fortsætte sin vej til Tønder. Kort efter
fulgte imidlertid Erik Emmiksen efter og fornyede deres strid.
Anders Momsen kørte tilside for at lade adelsmanden komme
forbi, men denne sprang af vognen og styrtede med dragen
kårde henimod købmanden. Efter at have fået fire sår i
hænder og arme fældede imidlertid Anders Momsen sin
modstander med et kårdestød. Han forlod derpå straks landet,
hvorefter hertug Hans på Haderslevhus, der var begges
landsherre, gjorde ham fredløs og pålagde ham at søge forlig med
den dræbtes frænder. Anders Momsen erklærede imidlertid
drabet for nødværge og vilde ikke indlade sig på noget. Han
fandt senere beskyttelse hos hertugens svoger, hertug Albrekt
af Preussen, men det lykkedes ikke at skaffe ham tilladelse
til at vende hjem. Da han nogle år efter døde, fik dog hans
hustru og børn arven udlagt.

Erik Emmiksen var den sidste af sin slægt på
Tyrstrupgård og rimeligvis ganske ung ved sin død. På <i>Melsgård</i>
nævnes, næste gang gården forekommer i et landregister. <i>Hans
Blome</i> af den bekendte holstenske slægt, og man kan heraf
slutte, at Karen Holk har giftet sig anden gang, så Hans
Blome på den måde er kommen til gården. At det forholder
sig således, fremgår yderligere af den omstændighed, at Henrik
Holk senere gik i borgen for dennes ældste søn, Jørgen Blome,
sammen med hans svigerfader Vulf Høk. Hans Blome nævnes
blandt fadderne på Rønhave 1558 og i landregistrene
1564—65; han var begravet i Starup kirke 1565 (ovfr. s. 449).

Man fristes til at antage, at det stridbare blod, som
hidførte Erik Emmiksens bratte endeligt, har haft sin oprindelse
fra moderen Karen Holk; thi også Hans Blomes sønner, Jørgen
og Hans, udmærkede sig i høj grad ved deres trættelystne og
voldsomme sindelag. Det er tidligere fortalt i disse årbøger
(ovfr. s. 430—34), hvorledes Jørgen Blome yppede klammeri
med borgmesteren i Sønderborg og først fik et livfuld hug af
dennes venner, senere med nød og næppe undslap fra et af
ham foranlediget natligt opløb, i hvilket hans fælle Erik Breide
satte livet til (1577). Senere klagede hertug Hans over hans
utilbørlige opførsel til kongen og bad denne om at befri ham
for hans nærværelse på Als ved at købe ham ud. Jørgen
Blome opgav da også sit fædrenegods til hertugen. Efter
dennes jordebog havde han i året 1585 solgt 4 gårde i
Brandsbøl, én i Broballe og 3 i Mels. I sit testamente meddeler
hertugen, at Melsgård med gods har kostet ham 15,500 rdlr.
(62,000 kroner). Jørgen Blome var ved broderens død bosat
i Svendborg; han var gift med en datter af Vulf Høk på
Avnbølgård. Denne broder, Hans Blome, oprettede en sædegård
på Varnes (Ornum) og blev ilde bekendt af sit drab på Povl
Uke til Skovbølgård (1589) og det påtænkte drab af hans
søskendebarn og navne, der et par år efter kostede ham
selv livet.

Foruden Karen Holk Vulfsdatter på Melsgård fandtes der
i midten af århundredet en <i>Karen Holk Bertelsdatter</i> af
Rønhave, Henriks søster. Hun var gift med <i>Benedikt Sehested</i>
<i>til Melvedgård</i> i Svenstrup sogn og nævnes som „Karine
Sehested“ blandt fadderne 1550, medens manden var nævnt
året forud. Melvedgård, det senere Hardspring, nævnes alt i
den sidste hertug Valdemars tid som pantsat til Markvard
Rolstorp for 600 mark penge; han afstod det igen 1375 til
kong Valdemar Atterdag. Gården hed dengang Medelved, d.
e. Mellem-skoven, vistnok i forhold til den store Nørreskov og
en tidligere Sønderskov. Gården lå nu under kronen eller
hertugdømmet, hvad der ses af hertug Adolfs pantebrev til
Klavs van Koden, der 1431 fik den overdraget på mindst to
år som pant for 200 mark lybsk. Byen Medelved regnedes
med til gården („unse hoff Medelwidgarde mit deme dorpe
Medelwyt myt aller tobehoringen“).

Senere synes gården dog at være kommen fra kronen,
thi i Sønderborg lens jordebog fra 1535 siges, at de 11
bønder i Medelved er købte af Iver Reventlov og derefter (med
Medelvedgård) givne i forlening til Benedikt Sehested. Begge
disse mænd Arar kongernes og hertugens højt betroede
tillidsmænd, Iver Reventlov var ridder og en tid statholder i
hertugdømmerne. Måske har han da fået udlæg for et
tilgodehavende i dette jordegods, hvorefter han dog atter har solgt
det til kongen.

Benedikt Sehested ejede iøvrigt selv andet jordegods på
Als og i Sundved. En gård i Stævning siges 1535 at være
købt af ham, og så sent som 1589 overdrager den ene af
sønnerne, Ditlev, sin broder Bertram tre gårde i Sundved af
deres fædrenearv. Benedikt nævnes blandt adelen 1530, i
skatteregnskabet 1536 og 1543; der opføres da 8 gårde i
Medelved og han tjener kongen med 2 heste (væbnede
ryttere). Også Jesper Sehested til Runtoft ejede 1551 gårde
på Als.

Alt i året 1542 havde Povl Magnussen på Blansgård fået
løfte om at følge Benedikt Sehested i forleningen af
Melvedgård. Han var i de år husfoged på Sønderborg og den, der
nærmest førte tilsyn med den fangne kong Kristian II (se ovfr.
s. 426 f. og III 240); muligvis var forleningen, med
forbigåelse af Sehesteds sønner, en belønning for hans holdning
i denne stilling. Povl Magnussen gjorde hertug Hans, der
betragtede Melved som sin fremtidige ejendom, tiden lang;
han levede til 1596. I året 1584 var hertugen bleven
foruroliget ved rygtet om, at kongen agtede at lade forleningen
gå i arv til Povls søn Otto Magnussen; han gjorde derfor
indsigelse herimod og stod på sin formentlige ret. Den senere
overlevering gik ud på, at han var kommen til at betale
gården dyrt, så han af den grund havde givet den navnet
„Hardspring“ („det var et hardt spring!“ skulde han have sagt).
Men hans testamente, der opregner de andre godskøb, nævner
ikke Melvedgård, og navnet Hardspring er sikkert taget af et
stærkt kildespring. Iøvrigt nedlagde hertugen hele byen, det
vil sige, han lod alle bønderne jage fra gårdene, for at lægge
byens jorder til herregården.

Benedikt Sehested havde foruden sønnerne Ditlev og
Bertram en datter Anna, som 1589 for sit vedkommende tiltrådte
skiftet mellem brødrene. Hun var gift med <i>Jørgen Hartvigsen
til Munkgård</i> i Asserballe sogn, hvor gårdens voldsted endnu
er at se. Den adelige slægt Hartvigsen hørte hjemme på Als
og førte et tværdelt skjold, hvis nederste felt er skaktavlet,
rødt og blåt, medens det øverste viser en rød jødehue med
gult opslag, i blåt. I året 1506 nævnes Hartvig Andersen på
Als; han kommer igen blandt de adelsmænd, som 1523
hyldede Fredrik I som konge, med to heste. 1530 nævnes han
med én hest, 1534 med 9 gårde. 1543 er det hans søn
Jørgen Andersen, den samme som ellers kaldes Hartvigsen,
idet der på den tid begyndte at danne sig faste familienavne
(Magnussen på Blansgård, Ludvigsen på Høgsbro, Iversen på
Kågsbøl, Petersen på Unevad m. fl.), uden at skikken dog
endnu kunde trænge igennem. Det er da ret interessant
at lægge mærke til, at der gøres et tilløb til at fastholde
navnet Andersen, medens det dog atter opgives for den ældre
skik, som krævede, at Hartvig Andersens søn kom til at hedde
Hartvigsen,, Dette blev så slået fast som fremtidigt slægtnavn.
Hundrede år efter begynder den samme bevægelse i
borgerstanden, medens den først i vort århundrede har nået
bønderne, uden dog endnu at have kunnet trænge igennem her.
Jørgen Hartvigsen nævnes iøvrigt blandt fadderne på Rønhave
1556, hans hustru „Anna Hartvig“ 1564. I landregistret
forekommer han 1564 som Jørgen Andersen, 1565 som Jørgen
Hartvigsen. Hans moder siges at have tilhørt slægten Uke i
Sundved. Han solgte Munkgård med tilliggende (1565 var
der 8 gårde) til hertug Hans, der lod herregården nedbryde.
Selv trak han sig tilbage til Fyn som de fleste andre
Alsingere af adel, og døde i Odense 23. Februar 1596; hans grav
fandtes i Knudskirken. Sønnen Bendiks (Benediktus) ejede
Klingstrup og Brendegård på Fyn, og var gift med Susanna
Lykke.

I landregistret fra 1565 nævnes en <i>Rejmer Sehested til
„Naskesgård“</i> på Als. Om denne mand har været en søn af
Benedikt Sehested og Karen Holk og broder til Anna Hartvig,
er uvist. Gården lå i Almsted, Notmark sogn, og kaldes
senere Nassersgård. Formen Naske(r)sgård er dog sikkert
nærmere oprindelsen, men ikke let at tyde. Turde man tro,
at den stammede fra meget gammel tid, kunde det tydes som
naskær (oldnordisk når, nås, et lig), et lig-kær, en mose eller
et vand, hvori lig nedsænkes, ligesom man har navnet tyvkær
for det sted, hvor tyvekvinder nedsænkedes (medens mændene
blev hængte).

Vi kommer nu til en af de berømteste slægter på Als:
<i>Sturerne på Gammelgdrd og Helvedgdrd</i>.

Allerede 1344 og 1358 nævnes en Kristjern Sture på
Als, med det våben, slægten også senere førte, en fisk,
vistnok en stør (stur). De bekendte St urer i Sverige,
rigsforstanderen Sten Sture den ældre og hans frænder, førte
derimod tre søblade i deres våben, medens de yngre Sturer kun
på mødrene side tilhørte denne slægt. Om der alligevel var
et oprindeligt slægtskab imellem dem, således som man i det
16. århundrede påstod, kan derfor ikke afgøres.

Ved siden af Kristjern Sture nævnes 1344 en Lasse
(Lavrentius), og 1369 forekommer i Sønderborg, ved udstedelsen
af et pantebrev fra hertug Henrik af Sønderjylland til Kristjern
Fredlevsen, en Tomas Sture. Hundrede år efter træffer vi så
igen en Tomas Sture i et af kong Kristian I's breve (1470),
og denne er fader til de brødre, som nævnes i et endnu
bevaret gavebrev til Helligåndshuset i Fåborg (1487): Henrik,
Klavs og Vulf. Da dette brev er mærkeligt i flere henseender,
meddeles det her i sin helhed <footnote>I aftrykket er en del overflødige bogstaver udeladte, medens forkortelserne
er opløste; hvor w gengiver u-lyden, er det ombyttet med u.</footnote>:

Alle men, thette bref see eller høre læsæ, Helser jech Pether
Sture præsth ewindelig med wor herræ. Och gør witterlicth med
thette mith obne bref, ath jech udi legomes sundhed och karskhed,
med wel beradt huf och saa med myne kære frænders Hinrik Stures
och Ulf Stures ja, wilghæ, samthyke og fuldbyrd, nerværende
oppenbare <footnote>Den „åbenbare“ notar er den offenlig til retssager bemyndigede (not. publicus).</footnote> notario her forneden benefnd och underskrefwen, gud
alsomectigste, then hellig trefoldighed, jomfru Marie, sancte Marie Magdalene
och sancto Anthonio med alle guds helgen til lof, heder och ære, myn
kære faders och moders, med beggæ forældrenes, slectes och
wælgerninge mænneskes och myn egen sielæ til ro, lisæ, glæde och ewig
salighed, uplader jech, tilsiger och gantselligæ antworder hederlig och
renliweth man, her Jeib Anderssen, prier och forstander til then hellig
ands closter i Faburg i Fyen, til ewindelig eyæ uppa fornefnde Faburg
closters vegne thesse efterskrefnæ gaardæ och gots udi Alse: i Sønder
herret udi Lysabel sogn och by liggende først en gaard, som Asser
Thomessen i boer; then ånnen gaard, Detlof Pethersen i boer; then trediæ
gaard, Jes Brun i boer; then fierdæ gaard, Hans Rød i boer; och then femtæ
gaard, som Pether Hermynssen i boer. Fornefnde gaarde og gots med alle
theres rettæ tilhøringæ: ager, eng, skouf, mark, feskewand och fægang,
woth och tiurt, ehwath thet nu er eller herefter worde kan, entet
undertaget, med fructh och landgilde aarlig up at bære, wortnede i och af at
sætte <footnote>At bortfæste gårdene (mod indfæstning) og sætte fæsterne fra gårdene.
Fæsterne kaldes „vårdnede“ som de, der er under herremandens „vård“, værn.</footnote>, met gesteri, thienestæ och allehande redssel och renthæ, ther
af gange kan, mue och skulle fornefnede Faburges closter formen och
brødræ hafue, nyde, bruge och beholde til ewindelige eyæ, selfue at
forsware och fordethinge med gode menniskes hielp och trøst, hwem
som fornefnde closters och conventes brødre udi tilkommende tid
befalende och tiltroende wordæ, efterdi som closteret bestadelict worde
kan. Hwilke fornefnde gaarde och gots jech fornefnde Pether Sture
præst bevise kan, at myn fathers father Marquardt Sture fordom dags
i hæfd hafde efter sinæ foreldræ; ther næst myn father Pether Sture
the gots erfuede; och siden ther efter fulde fornefnde gaarde och gots
met theres tilligelse meg Pether Sture til arf. Och framdeles jech the
gots udi rolig hefd hafth, nytth, bruget och besuth hafuer, ligerwis
som myne foreldernæ fornefnde fordoms dags thennem i lang tid for
meg frit och qwit nytth och bruget hafde, och engen af fornefnde gots
wareth hafuer i myn mothers foreldernes hefd, arf eller eyendom i
noghre mode, men alt eneste i myne fathers foreldernes arf, hefd och
eyendom. Och kenner jech fornefnde Pether Sture præst eller myne
arfwinge engen rettighed efter thenne dag at hafue i fornefnde gots,
hwilke fornefnde gots met theres rettighed i alle mode som forskrefuet
stander jech i dag met guts hielp fuldkommelige acter och wel skiøde,
uplade, tilsige och antworde fornefnde her Jeib Anderssen, prier, paa
Faburges closters vegnæ, loglige uppa Søndrealses herrets thing. Met
swadant skel, welkor och forord skal fornefnde closter hafue och
beholde til ewig tid alle fornefnde gots met theres tilhøringe och alle
rente, ther af kommæ kan årlige, som forskrefwet staar: at fornefnde
prier och brødræ, som nu eræ, och theres efterkommer i fornefnde
closter skullæ holde och holde lade en daglig messe, lest eller sungen
efter theres wilje och beleyelighed och thimelighed for och wed
forskrefne altare. som skal kalles til ewig tid Sturers vicaria: først hver
søndag messas de sancta trinitate; hver mandag pro defunctis; hver
tisdag de sancta Anna; hver odensdag de omnibus sanctis; hver
torsdag de corpore Christi; hver ånnen fredag de qvinqve vulneribus, och
hver ånnen fredag de sancta cruce; och paa hver løfuerdag de beata
virgine <footnote>Messernes navne på dansk: om den hellige trefoldighed, for de døde, om den
hellige Anna, alle helgener, Kristi legeme, de fem sår, det hellige kors, den salige
jomfru.</footnote>. Och udi thesse fornefnde messer alle och hver særdeles skal
holdes collecta fidelium for alle cristne sielæ. Men i alle største
højtider, paa aaret kommer, skal messerne holdes som festum høgtiden
tilfalder, paa hwat dag swadane fest helst hender paa at falde. Item,
her ofuer skulle fornefnde her prier och brødre til ewig tid holde och
holde lade begengelse och guts tieneste for fornefnde myne fathers och
mothers begge theres foreldernes, welgerninge menniskes och myn
sielæ uppaa fire tider paa aaret til ewig tid, som wære skal paa alle
quatuortemporum tider, om tisdagen at aften met vigiliis udi koer, met
alle præster, och hwer tamperothensdag messer met alle præster i
samme sted. Och skal bedes i fornefnde daglige messer og
begengelser, som forskrefuet stander. Item, sker det, at udi tilkommende
tid noge sindæ merkelige forsømmelse aa komme paa fornefnde guds
tieneste, swa at antig fornefnde daglige messer aflagdes eller merkelige
forsømdes, at ey, som for er rørd, daglige holdes, eller och om fornefnde
fire begengelser, som forskrefuet stander, ej holdes wed macht, da mue
och skullæ Thames Stures ecthe børn Hinrich Sture, Claus Sture, Ulf
Sture och theres afkome, som Stures woben førende worde til ewig
tid at kære, klage och eftertalæ for werdige fethræ, biscopper udi Fyen,
som tha tilstæde worde, och mue besethæ fornefnde årlige gotses rentæ
och behindret at blifue i alle mode, swaa længe och til thes fornefnde
brødre i Faburg closter samme guds tieneste i alle mode, som
forscrefuet stander, upresinde worde at holdes, och brødrene ther ofuer
met noger ånnen guds tieneste for swadan forsømmelse giord efter
fornefnde werduge fethres biscoppers i Othens tykæ och dom forbethre
och forøge skulle; men udi engen made skulle eller mue Sturers slect
och afkome them beware eller tilhefue fornefnde gots uden priers och
brøthres wilge och befaling ythermere en landgildet at besethe, om
swa hender seg at forsømmelse paa kommer i noger mode, som fore
er rørd.

In quorum omnium et singulorum evidentiam firmiorem sigillum
meum una cum sigillis Hinrici Sture, Nicolai Sture et Ulfardi Sture,
fratrum meorum germanorum, et Nicolai Cristierni armigerorum,
dominorum Nicolai Brun, officialis nostre insule, Lodovici Kornehagen in
Tandsleth et Nicolai Hake in Kettinge, ecclesiarum vicerectorum, Mathie
Tordonis proconsulis et Hermanni sartoris consulis opidi
Sønderborgensis in testimonium presentibus inferius duxi appendendum. Datum
in opido Sønderborg anno domini millesimo quadringentesimo
octuagesimo septimo, sabbato proximo ante festum beati Olaui regis et
martiris gloriosi, hora octava de mane vel quasi ec. <footnote>Den latinske slutning lyder i oversættelse således: „Til ydermere sikkerhed i
et og alt har jeg til vidnesbyrd ladet mit segl hænge under dette brev, tilligemed
seglene af mine kødelige brødre Henrik Sture, Nikolaj Sture og Ulfhard Sture og Nikolaj
Kristjernsen, væbnere, herrerne Nikolaj Brun, provst på vor ø, præsterne Ludvig
Kornehage i Tandslet og Nikolaj Hake i Kettinge, Mattis Tordsen borgmester og Herman
skrædder, rådmand i Sønderborg by. Givet i Sønderborg by, i Herrens år 1487,
løverdagen næst for hellig Olavs, den store konge og martyrs dag (28. Juli), om morgenen
kl. 8 eller så omtrent.“</footnote>

Derunder notarial påtegning af Olavus
Smydht clericus Roskildensis eccl.
publicus sacra imperiali auctoritate notarius.
Af de ti segl, som har hængt under brevet, er et affaldet
(Ulf Stures).

Der er endvidere bevaret et tingsvidne fra Sønderherred
ting, udstedt onsdagen efter Peter og Povls dag 1488 (2. Juli),
af herredsfoged og tingmænd, hvorved denne tilskødning af
gårdene, foretagen af Peter Sture, „stedsevarende vikar“ ved
Lysabild kirke, bevidnes som lovlig forkyndt til tinge. Det er
betegnende, at dette vidne er udstedt på plattysk.

Som det vil ses er der en modsigelse mellem brevets
danske indhold og den latinske slutning. Peter Sture siger,
at hans fader også hed Peter, farfaderen Markvard, medens
han gør Tomas Stures sønner Henrik, Klavs og Ulf (Vulf)
påtaleberettigede m. h. t. vilkårenes overholdelse. Ikke des
mindre siges i slutningen de tre mænd af samme navn, som
var nærværende, at være hans „kødelige brødre“ (fratres
germani). Nu er det vel ikke umuligt, at han både kunde have
disse brødre og dog vælge fjernere frænder af samme navn til
sine eftermålsmænd, men det er dog så usandsynligt, at det
noget nær må betegnes som uantageligt. Nærmere ligger det
at antage, at der er begået en fejl med det latinske sprog,
måske kun ved brevets renskrivning, og at det kun har været
meningen at betegne de tre som (indbyrdes) kødelige brødre.
Man kan vistnok uden at udsætte sig for at tage fejl gå ud
fra, at de tre brødre var Peter Stures søskendebørn, således
at deres fader Tomas Sture ligesom den ældre Peter Sture
var sønner af deres fælles farfader Markvard Sture.

At hitte rede mellem de ældste mænd af denne slægt
vilde derimod nu være umuligt. Ved afgivelsen af forskellige
vidnesbyrd på Urnehoved 1397 var en Markvard og en Tames
tilstede. I kampen mellem kong Erik og de holstenske grever
nævnes der på kongens side en Henrik, som det synes
hjemmehørende ved Tønder, og en Sven, der blandt andet fravrister
greverne Ærø. På grevernes side nævnes derimod Otte og
Peter med ejendomme i Sønderherred på Als. I alle tilfælde
ses det heraf, at slægten var gammel på Als; de her nævnte
danner mellemledet mellem Sturerne ved 1500 og de foran
nævnte fra årene 1344, 1358 og 1369.

Den <i>Tames Sture</i>, hvis 3 sønner nævnes i præsten Peters
brev 1487, forekommer i en opgørelse af adelens
mellemværende med kong Kristian I i året 1470 og, som det synes,
endnu 1519 i et regnskab; dette kunde dog være en yngre
mand af samme navn. Den ældste søn <i>Henrik</i> var død i
året 1514, da hans enke solgte en årlig ydelse af 5 mark
lybsk af en gård i Notmark til indtægt for sognepræsten. Hun
havde dengang lige solgt <i>Gammelgård</i> med tilliggende mølle
og byen „Turov“ til mandens broder Vulf. Købebrevet blev
senere lagt i rette mod Ditlev Alefeld, der efter Vulfs søn
Tomas Stures død vilde frahjemle enken denne gård, hvorefter
den tildømtes hende (1565); salget lå dengang nogle og 50
år tilbage i tiden.

Tames Stures anden søn <i>Klavs</i> var gift med Sofie Holk,
en søster til Mandrup Holk til Barritskov. De synes ingen
sønner at have haft og Klavs døde tidlig (han var død 1513),
hvorfor <i>Gammelgård</i> gik over til den yngste broder. Derimod
havde de et par døtre, af hvilke Margrete, der fremhæves for
sin skønhed, ægtede den berømte ridder Magnus Gøje,
Danmarks riges hofmester, og med ham havde flere børn. En
søster til hende, Magdalena, fik 1548 af kong Kristian III
tildelt indtægten af en læst korn årlig af Ulkebøl kirkes jorder,
som hendes moder havde haft før hende, medens „herligheden“
over godset var gået i arv til Vulf Sture. Hun døde 1562 i
Haderslev og søstersønnen Kristoffer Gøje meldte sig som
nærmeste arving til hendes efterladte bo. I året 1547
forekommer der en Sofie Sture i Haderslev; det er muligvis
moderen Sofie Holk, som dengang endnu levede.

Tames Stures tredje søn <i>Vulf</i> levede endnu ved 1550 og
samlede betydeligt jordegods på sin hånd. Han mødte 1523
med 6 heste og betaler 1534 skat af 70 gårde. Han var gift
med en datter af Benedikt Alefeld på Burghorst i Sydslesvig,
der siges at være bleven 105 år gammel; sønnen Klavs købte
godset Gelting i Angel, som hans efterkommere ejede i mange
år efter ham.

Vulfs gods på Als samledes omkring de to hovedgårde
<i>Helleved</i> (Helvit, nu Østerholm) og <i>Gammelgård</i>; selve
sædegårdene var dengang selvfølgelig langt mindre, således som
det var tilfældet med alle de gamle herregårde. I Sønderborg
lens jordebog siges 6 gårde at være erhvervede af Vulf Sture,
rimeligvis ved mageskifte; de fandtes i Broballe (3), Lysabild
(2) og Ulkebøl. Som så mange andre af adelen på Als havde
han bopæl i Haderslev, ved den ovennævnte hertug Hans den
ældres lille hof; herremændene kedede sig på deres ensomme
gårde og tilbragte derfor gerne en del af vinteren i en eller
anden købstad.

Der forekommer tre sønner af Vulf Sture: <i>Asmus</i>, <i>Tames</i>
(Tomas, Tønnes) og <i>Jørgen</i>. Den første nævnes 1543 ved
Gammelgård, men forekommer ikke oftere og må vistnok være
død kort efter. 1549 var de to andre tilstede ved barnedåben
på Rønhave og Tomas kaldes da til Hellevedgård, Jørgen til
Gammelgård. Fjerde søndag efter påske 1551 gav hertug
Hans i Haderslev <i>Jørgen Sture</i> en kålgård i brug, ligesom
hans fader Vulf havde haft den; den hidrørte fra Haderslev
kloster og lå ved siden af Sturernes hus der i byen. Tre år
efter blev han dræbt i en tvekamp af Hans Sehested, broder
til amtmanden i Åbenrå, Bertram; broderen Tomas vilde ikke
modtage drabsbøder, men forfulgte sagen ad rettens vej. Han
var gift med Hese Rumor til Røst i Angel, en datter af
Hennike Rumor og Eibe Sehested, Benedikts datter til Runtoft.

<i>Tomas Sture</i> overlevede således sine brødre, og det faldt
i hans lod at blive den sidste mand af sin slægt i
Sønderjylland. Han hører til de mest omtalte adelsmænd fra den
tid, da han ved rigdom og indflydelse ragede op over de andre
danske slægter, som endnu hævdede deres plads overfor de
mægtige Reventlover, Alefelder og hvad ridderskabets helt
tyske eller fortyskede slægter ellers hed. Fra 1554 af ejede
han både Hellevedgård og Gammelgård, medens han indtog
stillingen som amtmand over Als (Sønderborg og Nørborg).
Som en af Kristian III's mest pålidelige mænd havde han alt
vist sig i grevefejden, da han ved forræderi faldt i hænderne
på kongens fjende, Kristoffer af Oldenburg.

Tomas Sture døde 30. November 1563, som det fremgår
af hans prægtige ligsten i Notmark kirke; han var da ved 56
år gammel. Han overlevedes af sin hustru Barte Alefeld,
datter af Peter Alefeld til Linda i Angel, og hun nævnes i de
følgende år som ejer af de to herregårde på Als; skattelisten
af 1565 opfører hende med 68 gårde; nogle år senere har hun
endog 117. Der siges, at de svenske Sturer rejste påstand
på slægtens jordegods som formentligt lensgods, der kun kunde
gå i arv i mandsstammen; men en sådan arveret kendtes ikke
i Sønderjylland.

Ægtefolkenes eneste overlevende datter Katrine Sture
ægtede den holstenske adelsmand Hans Blome til Sehedorf og
tilførte ham alle sine ejendomme. Han var hertug Hans's
amtmand i Sønderborg. De solgte ved skøde af hellig tre
kongers dag 1584 de to herregårde med alt tilliggende gods
til hertugen for en rede købesum af 175,000 rdlr., d. e. 700,000
kroner; skødet er medunderskrevet af „Barte Stur“, moderen,
der da altså endnu var i live. Til Helleved og Gammelgård
lå dengang henholdsvis 60 og 53 gårde, der alle opregnes i
skødet, med deres bønder og landgilde. Kort efter (2. Maj
1584) solgte Hans Blome iøvrigt endvidere Stormsgård med
tilliggende, i Slogs herred, til hertug Adolf af Gottorp, for 24,500
rdlr. (98,000 kroner). Dette gods var en arv, Tomas Sture
havde fået efter sin moders søskendebarn, Morits Alefeld til
Satrupholm.

Blandt faddere på Rønhave nævnes også <i>Joakim Breide</i>
og hans hustru Ermgard (1550 og 1556). De ejede <i>Søby</i> i
Notmark sogn, den senere Rumorsgård. Gården er vistnok
erhvervet af Otte Breide, en søn af Povl til Hesel ved Slien
(† 1504), ved ægteskab med Anna af den slægt, som senere
kaldes Fikkesen, en gammel slægt fra Als, hvis våben, et
(rødt) hjortehorn og 2 (blå) bølger (i sølv), findes på hendes
gravsten. Brødrene Fikke og Henrik Lavridsen var alt i Erik
af Pommerns tid gået til kongeriget og der kendes ingen
andre ætlinge af slægten på Als end Anna til Søbo.

<i>Otte Breide</i> nævnes alt 1506 og ofte senere blandt landets
adel; han døde 1544, pinsenatten, og ligger begravet i
Notmark kirke. Ved skatten 1543 sættes han til 6 heste og 50
gårde, hvoraf dog kun 13 på Als, medens 4 lå i Sundved,
17 i Angel, 9 i Haderslevegnen, 7 vesterpå. Anna Breide
døde 1551, lørdagen efter Mortensdag, og blev begravet ved
mandens side. Søby gik i arv til sønnen <i>Joakim</i>, der var
gift med Ermgard (Armgard) Alefeld. De havde en datter
Anna Breide, som (senest 1579) ægtede <i>Ditlev Rumor</i>, en
søn af Asmus Rumor til Røst, der atter var broder til Jørgen
Stures hustru. Senere arvede Ditlev Rumor efter sin fader
Dyttebøl og Udmark (Urmark, fortysket Ohrfeld!) i Angel.
Søby solgte han til hertug Hans, med 17 gårde og 2 møller,
for 33,000 rdlr. (132,000 kroner). Købebrevet er udstedt 1.
Sept. 1600. Det kalder endnu gården ved sit gamle navn;
senere kaldtes den efter sin sidste ejer Rumorsgård.

Dermed er da rækken af de større og mere bekendte
herregårde på Als udtømt. Der er dog endnu et par, som
fortjener særlig omtale og om hvilke muligvis yderligere
oplysninger måtte kunne findes af overleveringen på selve stedet.

Således nævnes jo foran en <i>Erik Kristjernsen</i> til
<i>Stensgård</i>, tillige ejer af Tandsgård, som 1494 afhænder sit gods.
Stensgård var pantsat til Goske Rantzov, og dennes søn
Tønnes Rantzov solgte den senere til kong Hans. I
jordebogen for 1535 siges 4 gårde i Tandslet og 5 i Himmark at
hidrøre fra denne Tønnes. Erik Kristjernsens våbenmærke, et
hjerte og en lilje, er ikke genfundet hos andre adelsmænd her
i landet. Muligvis er den væbner Nils Kristjernsen, som 1487
er vidne ved Peder Stures gavebrev, en broder til ham.

Endvidere kunde man fristes til at holde <i>Erik Eriksen</i>
til <i>Egstrupgård</i> (Jestrup), der nævnes som fadder på Rønhave
1550, for en søn af ham. Vist er det i alle tilfælde, at også
han må have været adelsmand, efter det selskab, han
forekommer i. 1559 nævnes endvidere fru Karen og 1556 jomfru
Barbara fra samme sted. Der findes endnu spor af en gammel
herregård i Jestrup, der ligesom Stensgård hører til Tandslet
sogn. I landregistret eller plovtallene forekommer derimod
ingen af disse gårde.

Det samme er tilfældet med den gamle gård <i>Kegnes</i>, der
alt 1373 overdrages til kong Valdemar Atterdag af Hans
Tormendsen; han havde den i pant af hertug Henrik for 100
mark. I Erik af Pommerns tid er der opført en stærk
befæstning, som kaldes Kegborg; dennes volde findes endnu ved
drejet fra halvøen, syd for Høruphav. Det er jo øjensynligt
det høje nes, som her springer frem i øst, der har givet
stederne navn.

Kong Hans gav Kegnesgård i forlening til Karsten
Kukenmoder, der var hans foged i Tandslet og Lysabild sogne, som
også senere kaldes hans len. Den har altså rimeligvis været
fogedgård i denne del af Sønderherred. Kong Fredrik I
stadfæstede 1527 og Kristian III 1533 denne forlening på Karsten
Kukenmoders levetid. Hvorfra denne mand havde sin
oprindelse, er ikke bekendt.

I året 1543 nævnes en fru Marie Munkes til
„Karkesgarde“; men da hun 1549 nævnes til Kegnesgård, må hint
være en af de talrige forskrivninger af danske navne i de tysk
affattede lister; det er ofte vanskeligt at kende det rette navn
gennem forvanskningen. Hun forekommer endnu ved 1564,
men nævnes ikke mere i det lidt yngre mandtal.

I „Danske atlas“ (VII 435) fortælles, at Kegnesgård, der
som alle andre ejendomme endte med at tilfalde hertug Hans
af Sønderborg, af kong Kristian IV var givet til hans livkarl
Tomas Kylling.

Hvorfra denne efterretning hidrører, kan ikke ses, og det
rnå derfor stå ved sit værd, hvad der ligger til grund for den.
Kristian IV ejede næppe noget som helst på Als, hans fader
havde ved et mageskifte (1584) overdraget alle kronens
ejendomme til sin broder; blandt disse nævnes heller ikke
Kegnesgård. Der boede iøvrigt en slægt ved navn Kylling i Assens,
en rådmand Lavrids Kylling og hans søn, den bekendte
botaniker Peter Kylling.

I Tandslet sogn fandtes der endnu en gammel gård:
<i>Ærtbjerggård</i>. Den nævnes i et landregister fra 1565 med
<i>Baltasar Kerberg</i> som ejer. Samme år stævnes denne mand af
Didrik Høk for landretten i anledning af et pantebrev og
købebrev på noget arvegods (gårde). Nærmere antydning herom
fås af et lidt ældre landregister, i hvilket Kerbergs navn er
sat istedenfor <i>fru Drude Høk til Ulkebøl</i>. Både han og hun
findes andensteds nævnte til denne by, fru Drude helt tilbage
til år 1534, da hun opføres med 4 gårde. Hun er øjensynligt
enke efter <i>Goske Høk</i>, der nævnes her 1530. Da nu Didrik
Høk (til Kærstrup, fra 1585 til Avnbølgård, se ovfr. s. 423 f.
og 441) påtaler Kerbergs jordegods, må Goske have været en
nær slægtning af ham, uden al tvivl en farbroder, opnævnt
efter sin morfader Goske Holk. Dette vilde da også forklare,
at han har haft gods i Ulkebøl, nemlig en søsterpart i
Rønhave efter sin moder Anna Holk.

De fire gårde, om hvilke der her er tale (1534), synes
uforandrede at være holdte sammen, indtil de gik over til
Baltasar Kerberg; denne nævnes nemlig med dem i
skattemandtallet fra omtrent 1570 og kaldes da til „Ulkebølgård“.
Han forekommer blandt fadderne på Rønhave 1556 og kaldes
her til Ærtbjerggård; dette viser, at denne gård har tilhørt
ham, før han ved køb eller som pant fik Drude Høks fire
gårde i Ulkebøl, på hvilke slægten senere gjorde påstand,
uden dog, som det synes, at opnå noget.

Iøvrigt ses det af et kongebrev af 1538, at fru Drude
Høk alt dengang var død, ligesom manden, og at de havde
efterladt sig umyndige børn, kun sønnen Fabian var myndig.
Men han styrede fædrenearven så slet, at de to amtmænd på
øen blev satte til at tage vare på ham. Det må da antages,
at børnene er blevne ved gårdene i de følgende år, men er
døde uden livsarvinger, medens moderens navn fremdeles er
bleven nævnt i mandtallene. Således kan det også være
kommen, at de ved den sidstes død var pantsatte eller solgte til
en pengemand i Sønderborg.

Hvad Baltasar Kerberg angår, da tilhørte han jo uden al
tvivl den bekendte købmandsslægt af dette navn i
Sønderborg. Det var ikke ualmindeligt, at enkelte storborgere
erhvervede jordegods og derved kom til at gå i lag med adelen,
om denne end ikke anerkendte deres fulde jævnbyrdighed.
Det er således betegnende, at „Balsar Karberrig“ nævnes blandt
de sidste blandt fadderne på Rønhave, efter husfogden fra
Sønderborg. Også den bekendte storborger i Flensborg Povl
Pajsen havde ejet jordegods på Als; hertugen købte 1577 to
gårde af ham i Tårup, uden at han dog synes at have haft
nogen ældre herregård her på øen. Hans slægt var
imidlertid fuldt ud adelig og førte en harniskklædt væbnet arm i sit
våben.

Ved år 1600 eller kort efter synes hele Als således at
have været i hertugens eje, dels som kongeligt len (fevdum),
dels som arvegods (allodium). Da øen et par menneskealdere
efter ved dom frakendtes hans efterfølgere, skelnedes der
endnu for hver enkelt gårds vedkommende mellem de to slags
besiddelse.

Når der iøvrigt siges, at hertug Hans ialt fjernede 17
adelige slægter fra deres nedarvede ejendomme på Als og
Sundved, vil man af det her meddelte vistnok kunne opstille
den fuldstændige liste over disse slægter, selv om det i et og
andet tilfælde kan være noget tvivlsomt, hvorledes man
dengang har regnet.
</chapter>
<chapter name="Tillæg. Herremændene på Als i det 16. århundrede.">
<b>Tillæg.</b>

<i>Herremændene på Als i det 16. århundrede.</i>
</chapter>

<chapter name=" I. Slægten Holk.">
I. Slægten Holk.

<table>
<td 15 c><i>Groske Holk</i> til <sp>Ballegård</sp> (og Rønhave?),<br>g. m. Anna Pogwisch til Holbæk.
<td c><i>Hartvig</i>,<br>1506,<br>g. m. en Rixtorp.<td 2 c><i>Dorotea</i>,<br>g. m. Erik<br>(Rosenkrans).<td 7 c><i>Bertel</i>,<br>† 1535,<br><sp>Rønhave</sp>,<br>g. m. Karen Lund.<td c><i>Anna</i>,<br>g. m. Didrik<br>Høk,<br>Holbæk.<td 6 c><i>Vulf</i>,<br>(1517)<br><sp>Melsgård</sp>.
<td c><i>Goske</i>.<br><sp>Ballegård</sp>.<br>† c. 1560.<td c>Goske,<br>Kr. 2. s.<br>Kansler.<td c>Iver Eriksen.<br>Kågsbøl.<td 4 c><i>Henrik</i>,<br>† 1579.<br>Rønhave.<br>Ballegård.<td c><i>Goske</i>.<br>Ulkebøl.<td 2 c>Karen,<br>g. m.<br>Benedikt<br>Sehested<br><sp>Melvedgård</sp>.<td c>Goske Høk.<br>Ulkebøl.<td c><i>Jesper</i>,<br>† før 1543.<br>g. m.<br>Bege<br>Gjordsen<br>† 1553.<td 3 c><i>Karen</i>,<br>g. m.<br>1) Klavs Emmiksen.<br>2) Hans Blome.
<td><td><td><td c><i>Bertel</i>.<td c><i>Anders</i>.<td c><i>Ditlev</i>.<td c><i>Kristian</i>.<td><td c><i>Anna</i>,<br>g. m.<br>Jørgen<br>Hartvigsen.<br><sp>Munkgård</sp>.<td c>Rejmer.<br><sp>Naskersgård</sp>.<td><td><td c>Erik<br>Emmiksen,<br>† 1554.<br>Tyrstrup.<td c>Jørgen<br>Blome.<br>Melsgård.<td c>Hans<br>Blome.<br>† 1595.<br>Ornum.
<td 5><td c><i>Henrik</i>.<br>Greve, feltmarskal.<br>† 1633.<td 9>
</table>
</chapter>
<chapter name="II. Slægten Lund.">
II. <i>Slægten Lund</i>.

<table>
<td 4 c><i>Henrik Lund</i>,<br>Lundsgård, 1479,<br>g. m. Magdalene Skrandi.
<td 3 c><i>Markvard</i>,<br>køber 1494 <sp>Tandsgård</sp>.<br>Enken Anna 1515.<td c><i>Karen</i>,<br>g. m. Bertel Holk.<br><sp>Rønhave</sp>.
<td c><i>Henrik</i>,<br>Tandsgård,<br>g. m. Margrete, Enke 1562<br>(2. gang g. m. Klavs Jakobsen).<td 2 c><i>Magdalene</i>,<br>g. m. Jørgen Abildgård.<td c>
<td c><i>Markvard Lund</i>,<br>sælger<br>Tandsgård (1583?),<br>henrettes 1613.<td c><i>Markvard</i><br><i>Abildgård</i>.<br><sp>Tårupgård</sp> 1565.<td c><i>Jørgen</i>,<br>g. m.<br>Dorotea<br>Magnussen,<br>sælger 1602.
</table>
</chapter>

<chapter name="III. Slægten Sture.">
<i>III. Slægten Sture.</i>

<table>
<td 6 c><i>Markvard Sture</i>.
<td c><i>Peter</i>.<td 5 c><i>Tomas</i>.<br>1470.
<td c><i>Peter</i>,<br>præst,<br>bortgiver 1487<br>gods i Lysabild.<td c><i>Henrik</i>,<br>g. m.<br>Gissel,<br>Enke 1514,<br>sælger<br><sp>Gammelgård</sp>.<td 2 c><i>Klavs</i>,<br>g. m.<br>Sofie Holk.<td 3 c><i>Vulf</i>,<br>g. m.<br>datter af<br>Benedikt Alefeld<br><sp>Gammelgård</sp>.<br><sp>Hellevedgård</sp>.
<td><td c><i>Margrete</i>,<br>g. m.<br>hr Magnus<br>Gøje, † 1544.<td c><i>Magdalene</i>,<br>† i Haderslev<br>1562.<td c><i>Asmus</i>,<br>1543,<br>Gammelgård.<td c><i>Tomas</i>,<br>født c. 1507,<br>† 1563<br><sp>Helleved</sp>.<br><sp>Gammelgård</sp>.<td c><i>Jørgen</i>,<br>1549,<br>Gammelgård.<br>dræbt<br>1554.
<td><td><td><td><td c><i>Katrine Sture</i>,<br>g. m. Hans Blome,<br>sælger 1584.<td>
</table>
</chapter>
<chapter name="TILLÆG.">
TILLÆG.
</chapter>

<chapter name="UDGIVERENS EFTERSKRIFT.">
UDGIVERENS EFTERSKRIFT.

Allerede i Aaret 1871, faa Aar efter at have begyndt
sin Forfattergerning, samlede A. D. Jørgensen en Del af sine
Afhandlinger, baade trykte og hidtil utrykte, og udgav dem
som en selvstændig Bog under Titelen: „Bidrag til Nordens
historie i middelalderen“. Den Mulighed, han i Forordet
hertil stillede i Udsigt, at Bogen kunde blive fortsat med
mindst ét Bind til, blev ikke til Virkelighed; andre og større
Planer optoge ham, og han vendte aldrig tilbage til at samle
nogle af sine spredte Arbejder. Det laa da nær, efter at Døden
brat havde afbrudt hans lige til det sidste utrættelig udøvede
Forfattervirksomhed, at gjenoptage, om end paa en anden
Maade, hans Ungdomsplan og paa ét Sted at samle et Udvalg
af de mange Afhandlinger, som han med gavmild Haand havde
spredt i Tidsskrifter og Blade, og som til Dels derved for
mange vare blevne vanskelig tilgængelige, i hvert Fald ikke
kunde give et samlet Indblik i hans mærkelige
Forfatterpersonlighed. Ligesom adskillige danske Historikeres Arbejder
fuldstændig eller delvis ere blevne samlede, syntes det
ønskeligt paa samme Maade at rejse et Mindesmærke i Litteraturen
over denne vor højtfortjente Historieskriver. Rigtignok har A.
D. Jørgensen selv sat sig et Minde, „der aldrig vil dø“, i den
Række selvstændige Skrifter, han har udgivet; men ved Siden
af dem indeholde hans Afhandlinger saa mange Vidnesbyrd
om hans friske Originalitet, aandfulde Syn, sjældne
Skarpsindighed, fængslende Fremstillingskunst og dybe
Fædrelandskjærlighed, at de fortjene at unddrages den Forglemmelse, som
ellers kan true mange af dem.

Naar jeg optog Planen og med Billigelse af Enkefru
Jørgensen besluttede mig til at udføre den, skete det i Tillid til,
at den store Kreds af Læsere, som min afdøde Chef og Ven
havde vundet sig, ogsaa vilde omfatte dette Foretagende med
Interesse, og at jeg ikke tog fejl heri, har Udfaldet vist, idet
Værket, skjønt af betydeligt Omfang, har kunnet udkomme
uden nogen Understøttelse, og uden at et litterært Selskab har
maattet overtage Udgivelsen. Et bedre Vidnesbyrd om
Forfatterens Popularitet kan ikke let gives. Han forstod da
ogsaa den Kunst at tale baade til lærd og til læg, og hans
Forskning spændte over et større Felt, end det i Regelen
forundes den enkelte at beherske.

Efter at Udgivelsen nu er tilendebragt, er det imidlertid
min Pligt at gjøre Rede for de derved fulgte Principer.

For det første har der maattet gjøres et <i>Udvalg</i>. Alt,
hvad der er udkommet som selvstændige Skrifter (naturligvis
ikke Særtryk), og de Afhandlinger, han selv har indlemmet i
sine „Bidrag“ fra 1871, ere blevne udelukkede af nærværende
Udgave, og det samme gjælder endvidere om de Meddelelser,
som hovedsagelig bestaa af Aktstykker <footnote>En Undtagelse danner maaske Stykket „Kristian VIII og Nordslesvig“ (III.
292—388), der indeholder mange Aktstykker, men som dog formentlig ikke kunde
udelades af nærværende Samling. For at spare nogen Plads ere Aktstykkerne her satte
med mindre Skrift, hvad de ikke vare i vedkommende Tidsskrift. Samme
Fremgangsmaade er fulgt enkelte andre Steder, navnlig i IV. 461—94.</footnote>, samt hans Artikler i
„Dansk biografisk Lexikon“. Af Resten (egentlige
Afhandlinger, Foredrag o. s. v.) er derimod det meste medtaget, dog
med Forbigaaelse af et og andet. Først og fremmest er der
her taget Hensyn til, hvad der i og for sig maa antages at
have blivende Værd, og hvad der har Betydning for
Forfatterens Standpunkt og Udvikling; ved Siden heraf er det dog
ogsaa taget noget i Betragtning, at Bladartikler gaa til Grunde,
hvis de ikke overføres i Bøger, og at desuden ogsaa enkelte
andre af A. D. Jørgensens Afhandlinger findes paa
utilgængelige Steder, saa at der var god Grund til at redde en Del af
dem fra at forsvinde. I det følgende findes en bibliografisk
Oversigt over <i>alle</i> A. D. Jørgensens trykte Arbejder, for saa
vidt de ere mig bekjendte; man vil ved Hjælp af den blive
sat i Stand til at se, hvad der er medtaget og udeladt i
nærværende Udgave, og bedømme Udvalget. Jeg haaber, at man
i det hele taget vil finde, at de rette Grænser ere trufne, selv
om man paa et eller andet Punkt har et andet Skjøn.

Hvad <i>Ordningen</i> angaar, ere Afhandlingerne efter de
Emner, de behandle, delte i 4 Afdelinger, nemlig vedrørende
1. Nordens Historie i Middelalderen (1.—2. Bd.), 2. Danmarks
nyere Historie (o. 1500 — o. 1848) (3. Bd.), 3. Danmarks
nyeste Historie og Nutidsforhold samt 4. Danmarks Topografi
(4. Bd.). Indenfor hver af disse Afdelinger ere Afhandlingerne
meddelte i samme Rækkefølge, hvori de ere fremkomne, for at
Forfatterens Udvikling tydeligere kan træde frem for Læseren,
men Afhandlinger om samme Emne ere dog holdte sammen.
Om flere af Stykkerne gjælder det, at de kunne siges at høre
hjemme i flere Afdelinger (navnlig i 1. og 4.); der har da
maattet træffes et Valg <footnote>Mulig havde det været rigtigere at anbringe Biografien af P. K. Koch (IV.
11—36) i 3. Bd., da den nærmest handler om Tiden før 1848, men den Plads, den har
faaet, lader sig dog vistnok forsvare.</footnote>.

At Afhandlingerne med Hensyn til <i>Indhold og Form</i> maatte
meddeles, som de forelaa, uden Indgriben fra Udgiverens Side,
er selvfølgeligt, men en stor Del af Forfatteren selv foretagne
Rettelser og Tilføjelser er dog taget med. Ogsaa af disse har det
imidlertid været nødvendigt at gjøre et Udvalg, thi for saa
vidt de bestode af løse Bemærkninger eller henkastede
Spørgsmaal, der aabenbart blot vare blevne nedskrevne som noget.
Forfatteren skulde have sin Opmærksomhed henvendt paa,
hvis han skulde vende tilbage til vedkommende Undersøgelse,
var der i Regelen ingen Grund til at trykke dem <footnote>Et Par af de ældste Afhandlinger til Middelalderens Historie vare øjensynlig
af Forfatteren bestemte til Optagelse i hans „Bidrag“ fra 1871 eller den paatænkte
Fortsættelse; der var bl. a. foretaget betydelige Udstregninger. Men da de ikke
kunde skjønnes at være gjorte helt færdige, er det anset for rettest at beholde de
overstregne Stykker.</footnote>. Større
Tilføjelser i Noterne og saadanne, der staa i nogen Strid med
Texten eller indeholde Oplysninger, som formentlig ikke
oprindelig kunde staa til Forfatterens Raadighed, ere i Regelen
udtrykkelig betegnede som „senere Tilføjelser“; men mange
mindre Tillæg ere medtagne uden denne Betegnelse, og ved
Rettelserne i Texten har den ikke kunnet finde Anvendelse,
hvis man ikke vilde ind paa et vidtløftigt Apparat af Noter.
Fuld Konsekvens er ikke opnaaet, men nedenfor S. 503 ff. er
givet en Fortegnelse over alle de Afvigelser fra de oprindelige
Udgaver, der ikke ere mærkede paa hin Maade. For ikke at
gjøre denne Fortegnelse unødvendig stor ere i den ikke
saadanne Forandringer optagne, som bestaa i, at aabenbare
Trykfejl ere blevne rettede, at et eller andet Citat er gjengivet
nøjagtigere, eller at der, især i Henvisningerne, er tilstræbt
en vis, af selve den samlede Udgave paabudt større
Ensartethed. Enkelte Rettelser, betegnede i Fortegnelsen paa en egen
Maade, skyldes Udgiveren; det er en Selvfølge, at de kun ere
anbragte meget sparsomt, hvor en til Vished grænsende
Sandsynlighed talte for, at Forfatteren havde husket eller skrevet
fejl <footnote>De yderst faa Noter, der skyldes Udgiveren, ere helt anbragte indenfor skarpe
Klammer.</footnote>.

Det bør fremhæves, at det ingenlunde er alle
Afhandlingerne, af hvilke der er forefundet Exemplarer med Forfatterens
tilskrevne Bemærkninger, ligesom man vilde gjøre sig en urigtig
Forestilling om ham og hans Arbejdsmaade, hvis man troede,
at han, hver Gang han under sine vidt spredte Studier stødte
paa noget, som var af Betydning, støttende eller kuldkastende,
for hans ældre Arbejder, noterede det paa det paagjældende
Sted. Meget nedskrev han desuden paa Sedler til Indlemmelse
blandt sine Samlinger. Det beror derfor vistnok temmelig paa
Tilfældigheder, hvad han har indført i Randen af sine Særtryk,
og den Omstændighed, at de vare uden Tilføjelser, er paa ingen
Maade Bevis for, at han til det sidste fastholdt den der
udtalte Anskuelse.

Medens Udgaven har søgt at medtage saa mange
Afhandlinger som muligt, har det været nødvendigt, hvis ikke
Omfanget skulde blive altfor stort, at indføre Indskrænkninger
paa anden Maade, nemlig ved at udelade de Tillæg af
Aktstykker, der oprindelig ledsagede adskillige af Afhandlingerne,
saaledes som der er gjort Rede for ved hver af dem.
Henvisningerne til disse Tillæg ere derimod naturligvis bibeholdte,
for at de ligesom andre Henvisninger kunne tjene til
Vejledning for den, der vil gaa videnskabelig til Bunds i Sagen.
Samme Fremgangsmaade er af samme Grund fulgt med Hensyn
til Afbildningerne, der ikke heller ere optagne i denne
Udgave.

Endelig er der <i>Retskrivningen</i>. Ikke faa af
Afhandlingerne ere fremkomne i Tidsskrifter og Blade, som have
deres egen Orthografi, men at bevare denne i nærværende
Udgave vilde have været meningsløst. Forfatterens egen
Retskrivning er derfor søgt gjennemført, saaledes som den til
ethvert Tidspunkt var. Skjønt den i sine store Træk var
uforandret i de 30 Aar, Afhandlingerne spænde over, undergik
den dog efterhaanden visse Modifikationer, og den var aldrig
konsekvent i alle Enkeltheder (f. Ex. i Sammenskrivningen af
Ord). Det har derfor ikke heller overalt været muligt at
fastslaa, hvorledes den til ethvert Tidspunkt har været, eller nu
at opnaa Konsekvens; men det er dog formentlig kua i
Smaating, at der vil spores nogen Vaklen. Ligesom nogle
Tidsskrifter og Blade have ændret Forfatterens Retskrivning,
saaledes have nogle af dem ogsaa foretaget den Forandring i
hans Stil at bruge Verbernes Flertalsformer, hvilke han selv
aldrig brugte, og disse Former ere da her alle Vegne
ombyttede med Enkeltalsformerne. I Henseende til Ordenes Deling
i Slutningen af Linierne er her helt igjennem anvendt den
ældre, af A. D. Jørgensen kun i hans senere Aar fulgte Regel.
Overfor Brugen af Interpunktionstegn har Udgiveren stillet sig
noget friere, men dog i det væsentlige søgt at rette sig efter
Forfatteren. -

Naar nu A. D. Jørgensens Afhandlinger — hvis 1. Hefte
(Begyndelsen af 3. Bind) udkom i Marts 1898 — foreligge i
en, som jeg haaber, værdig Skikkelse, skyldes megen Tak
herfor til Hr. Forlagsboghandler <i>Ernst Bojesen</i>, som uden
Betænkning gik ind paa at forlægge det store Værk, og til Hr.
Arkivsekretær <i>L. Laursen</i>, som har haft en væsentlig Andel
i den ikke lette Korrekturlæsning.

Kjøbenhavn, i Januar 1900.

C. F. Bricka.
</chapter>
<chapter name="Afvigelser mellem nærværende og de oprindelige Udgaver.">
<b>Afvigelser
mellem nærværende og de oprindelige Udgaver.</b> <footnote>Dog med Forbigaaelse af de Steder i nærværende Udg., som udtrykkelig ere
betegnede som „senere Tilføjelser“. Jvfr. ovfr. S. 500.</footnote>

De Rettelser i nærvrærende Udgave, som ikke skyldes Forfatteren selv, ere mærkede
med *.
<table>
<td><td 3 c>Nærværende Udgave.<td c>Oprindelige Udgave.
<td>I.<td>S.<td r>6<td>Anm. 1 L. 2: assecuta<td>assecutus
<td v23><td>-<td r>6<td>— 1: Sml. vita . . . impetravit.“<td>[Mangler.]
<td>-<td r>8<td>Anm. 1.<td>[Mangler.]
<td>-<td r>11<td>L. 11: Asger<td>bispen
<td>-<td r>11<td>- 20—21: annales<br>Rodenses i<td>[Mangler.]
<td>-<td r>13<td>Anm. 2<td>[Mangler.]
<td>-<td r>15<td>L. 2: 1135<td>1134
<td>-<td r>29<td>-28: vita et translatio<td>vita
<td>-<td r>29<td>Anm. 1 L. 4—5: Helmold<br>. . . pacis (I 84)<td>[Mangler.]
<td>-<td r>30<td>Anm. 1 L. 1: Translatio<td>Vita
<td>-<td r>30<td>— 1 - 1: Anonymus<td>Anonymi
<td>-<td r>31<td>L. 13: Vendland<td>Venden
<td>-<td r>90<td>- 22: (af Gregorius og Nikolaus)<td>[Mangler.]
<td>-<td r>97<td>L 16: omfang, men<td>omfang (dog undtagen<br>landet mellem Trave og Pene, som Ferden<br>beholdt), men
<td>-<td r>99<td>- 35: derfor et unøjagtigt<br>referat af den ægte bulle,<br>når<td>derfor enten et unøjagtigt referat<br>af den ægte bulle, hvad der er<br>det rimeligste, eller han har kun<br>kendt den i en forvansket<br>skikkelse (dog mindre forvansket end<br>den nu foreligger), når
<td>-<td r>132<td>L. 21: 1098<td>[Mangler.]
<td>-<td r>148<td>- 14: sine unge<td>sine hjemmefødte unge
<td>-<td r>154<td>- 31: blev senere<td>var nu
<td>-<td r>162<td>- 3: Imber<td>Imbra
<td>-<td r>170<td>- 5: ikke brydes<td>ikke må brydes
<td>-<td r>179<td>- 9—10: give ham<td>have at han skal have
<td>-<td r>183<td>Anm. 3, 2 sidste Linier.<td>[Mangler.]
<td>-<td r>184<td>— 1.<td>[Mangler.]
<td>-<td r>185<td>— 1, 3 sidste Linier (fra „Knud den store“).<td>[Mangler.]
</table>
<table>
<td><td 3 c>Nærværende Udgave.<td c>Oprindelige Udgave.
<td>I.<td>S.<td r>197<td>L. 33: tænkes<td>tænke
<td v26><td>-<td r>198<td>- 12: deres fælles<td>den fælles
<td>-<td r>199<td>- 6: nu let<td>nu saa let
<td>-<td r>209<td>- 13: af privatsag<td>som privatsag
<td>-<td r>209<td>Anm. 2, Parenthesen (L. 1—2).<td>[Mangler.] 
<td>-<td r>212<td>L. 10—11: der skrev sin<br>krønike . . . kende det<td>der må have oplevet det, idet han<br>måske alt dengang var munk i<br>Korvej, eller i alle tilfælde have<br>kendt det
<td>-<td r>213<td>L. 18: dåb,<td>dåb, så de for fremtiden var rigets<br>undersåtter,
<td>-<td r>245<td>Anm. 4: Smst. nr. 116 . . .<br>1438<td>[Mangler.]
<td>-<td r>248<td>L. 2, Citatet.*<td>[Mangler.]
<td>-<td r>260<td>Anm. L. 1—2: Scr. V<br>272 . . . klagert<td>[Mangler.]
<td>-<td r>307<td>L. 10—11: mistænksomme*<td>mistænkelige
<td>-<td r>330<td>- 21: fastsættelse*<td>fortsættelse
<td>-<td r>332<td>- 31: 3,64*<td>s. 64
<td>-<td r>337<td>- 22: herredsmændene*<td>hovedsmændene
<td>-<td r>349<td>- 29: 29 uger ... 16. Juli*<td>24 uger til fredagen d. 10. Juli
<td>-<td r>360<td>- 18 [udeladt]<td>(Anmærkning til: „ben og gerd“.)
<td>-<td r>370<td>Anm. 1.<td>[Mangler.]
<td>-<td r>382<td>L. 16—17: rige, og de<br>tidligere erobringer Ryø<br>og Pommern havde<td>rige, havde
<td>-<td r>382<td>L. 19: Meklenborg og<br>Estland<td>Meklenborg, Pomern og Ryø samt<br>Estland
<td>-<td r>382<td>L. 20: tabt, Tyskerne<td>tabt på Ryø nær, Tyskerne
<td>-<td r>387<td>- 7: dens<td>deres
<td>-<td r>387<td>Anm. 1.<td>[Mangler.]
<td>-<td r>405<td>L. 15: end<td>ind
<td>-<td r>411<td>- 32: Volodar af Minsk<td>Vlademir af Halicz
<td>-<td r>412<td>- 22—26: Men det bliver<br>. . . misforholdet<td>Men da den ældre datter af dette<br>navn dengang endnu levede, vilde<br>det dog være i høj grad<br>påfaldende, om faderen også havde<br>ladet en yngre få det samme<br>navn ligesom det bliver<br>vanskelig forklarligt, at Valdemar skulde<br>have erkendt et sådant barn for<br>sin søster. Men dertil kommer<br>desuden, at Knud endda døde<br>mindst en halv snes år før Buris<br>kan være født, og 27 år før<br>sønnen blev konge; og misforholdet
<td>-<td r>413<td>L. 4—5: haft en yngre<br>datter ved navn Kirsten,<br>hvad enten nu den<td>haft datteren Kirsten, medens måske<br>den
<td>-<td r>413<td>L. 6—9: eller endnu . . .<br>hedder ens. [med<br>tilhørende Anm.]<td>[Mangler.]
</table>
<table>
<td><td 3 c>Nærværende Udgave.<td c>Oprindelige Udgave.
<td>I.<td>S.<td r>413<td>L. 10—11: adskillige år<td>flere år
<td v3><td>-<td r>413<td>- 12: fremrykket<td>langt fremrykket
<td>-<td r>443<td>Anm- 1 L. 3: Verset om<br>„fåret bræged“ osv.<td>[Mangler.]
<td>-<td r>445<td>Anm 1 L. 6—8: N. E.s<br>gentagne . . . fruerlund.<td>[Mangler.]
</table>

<table>
<td><td 3 c>Nærværende Udgave.<td c>Oprindelige Udgave.
<td>II.<td>S.<td r>6<td>L. 11: fra år 1414<td>endog fra kort efter år 1300
<td v27><td>-<td r>14<td>- 11: Letland<td>Estland
<td>-<td r>18<td>Anm. 2, Henvisning til<br>Suhm.<td>[Mangler.]
<td>-<td r>42<td>Anm. [udeladt]<td>(Slutningen af Anm.:) I kong Abels<br>kæmrér Tyge Pust's sigil ses over<br>hans våben et lille<br>Danebrogsmærke (Omskrift: S. dom. T.<br>camerarii regis Dacie). Thorkelins<br>diplom, tab. IX.
<td>-<td r>54<td>— 2.<td>[Mangler.]
<td>-<td r>88<td>— 3, Slutn.: På<br>billedet . . . II 152).<td>[Mangler.]
<td>-<td r>90<td>L. 24—25: Korset er<br>endnu. . . 17.århundrede.<td>[Mangler.]
<td>-<td r>97<td>L. 6: pavebreve<td>pave Leos breve
<td>-<td r>97<td>- 7—8: disse anmodes<br>om at overlade pavernes<br>sendebud*<td>han beder dem overlade sit<br>sendebud
<td>-<td r>104<td>L. 13—14: sønnesøns sønnesøns søn<td>sønnesøns sønnesøn
<td>-<td r>107<td>Anm 1.<td>[Mangler.]
<td>-<td r>116<td>L. 7: Dens<td>Hin tids
<td>-<td r>117<td>- 23: Jon*<td>Jens
<td>-<td r>118<td>- 6: (d. e. Norges)<td>Mangler.]
<td>-<td r>132<td>Anm 1.<td>[Mangler.]
<td>-<td r>140<td>— 1.<td>[Mangler.]
<td>-<td r>174<td>— 1, Henvisning til<br>Høyen.<td>[Mangler.]
<td>-<td r>174<td>Anm. 2.<td>[Mangler.]
<td>-<td r>177<td>L. 6: ligesom det<br>vedblev at være stiftsstad,<td>[Mangler.]
<td>-<td r>183<td>Anm. 1, Slutn.<td>[Mangler.]
<td>-<td r>184<td>— 1.<td>[Mangler.]
<td>-<td r>185<td>— 1.<td>[Mangler.]
<td>-<td r>191<td>— 1.<td>[Mangler.]
<td>-<td r>202<td>L. 15 landmand*<td>landsmand
<td>-<td r>205<td>- 19 landmand<td>landsmand
<td>-<td r>206<td>- 20: 1204*<td>1203
<td>-<td r>225<td>- 13: Gerts*<td>Gerhards
<td>-<td r>239<td>- 5: Gert*<td>Gerhard
</table>
<table>
<td><td 3 c>Nærværende Udgave.<td c>Oprindelige Udgave.
<td>II.<td>S.<td r>263<td>Anm. 2 L. 1 og 2: Asvard*<td>Åsvard
<td v6><td>-<td r>280<td>L. 34: afladshandel<td>afladshandel (Raymund Peraulds)
<td>-<td r>321<td>Anm. 2 L. 4: 1869*<td>1870
<td>-<td r>325<td>— 1 - 4—5: Cæteri<br>. . . necantur.<td>[Mangler.]
<td>-<td r>338<td>L. 28: over 20*<td>20
<td>-<td r>338<td>Anm. 1 L. 1: 1869<td>1870
<td>-<td r>353<td>— 1 - 1—2: Sml.<br>emnet . . . hærtagne G.<td>[Mangler.]
</table>

<table>
<td><td 3 c>Nærværende Udgave.<td c>Oprindelige Udgave.
<td>III.<td>S.<td r>24<td>L. 10: Seefeldt*<td>Sehefeldt
<td v29><td>-<td r>26<td>- 21: Rokleng*<td>Bokleng
<td>-<td r>99<td>Anm. 1.<td>[Mangler.]
<td>-<td r>100<td>— 1 L. 2—7.<td>[Mangler.]
<td>-<td r>110<td>(Stamtavlens Romertal.)<td>[Mangler.]
<td>-<td r>113<td>L. 21, Parenthesen.<td>[Mangler.]
<td>-<td r>113<td>- 22—23: samme kvindes*<td>hendes
<td>-<td r>139<td>-40. (I de latinske<br>Citater er der foretaget et<br>Par Rettelser efter den<br>senere fremkomne<br>Udgave af Povl Helgesens<br>Krønike i H. F. Rørdams<br>Hist. Kildeskr. 2. R. 2.<br>Bd.)<td>
<td>-<td r>199<td>Anm. 2 L. 2: marsk*<td>mark
<td>-<td r>249<td>L. 22: Norge forfatningssagen<td>Norge, hvor han jo havde båret<br>kronen i nogen tid, men derefter<br>havde opgivet den mod at sikre<br>rigets selvstændighed under<br>forbindelsen med Sverige,<br>forfatningssagen
<td>-<td r>257<td>L. 10: den var<td>det var
<td>-<td r>271<td>- 8: i Belgien<td>[Mangler.]
<td>-<td r>274<td>- 13: anden dagen efter<td>dagen efter
<td>-<td r>277<td>- 18: knytte<td>knytter
<td>-<td r>290<td>- 35: Her<td>Nu
<td>-<td r>297<td>- 34: forretninger, overretterne<td>forretninger. Overretterne
<td>-<td r>309<td>L. 40: ulykkens*<td>ulykker
<td>-<td r>311<td>- 1: anden*<td>andre
<td>-<td r>326<td>- 12: herreder*<td>herred
<td>-<td r>326<td>Anm. 1 L. 5: stemmer),<br>Derimod<td>stemmer). Også på Als faldt de<br>fleste stemmer på en dansk, som<br>dog ikke erkendtes valgbar.<br>Derimod [Jvfr. Sønderj. Aarh. 1895,<br>S. 176.]
<td>-<td r>334<td>L. 9—10: at gøre H.<br>Reventlov Criminil af Tyske<br>kancelli til præsident for<br>dette og optage ham i<br>statsrådet<td>at optage H. Reventlov Criminil<br>af tyske kancelli i statsrådet
</table>
<table>
<td><td 3 c>Nærværende Udgave.<td c>Oprindelige Udgave.
<td>III.<td>S.<td r>334<td>Anm. 2.<td>[Mangler.]
<td v33><td>-<td r>345<td>L. 5: mod det*<td>mod
<td>-<td r>356<td>- 12: talede [med] om<br>udtuskningen af visse<br>distrikter i*<td>talede om udtuskningen af visse<br>dele af
<td>-<td r>358<td>L. 5—6: at statuterne<br>burde indsendes, for at<br>man kunde stille<br>betingelser for deres<br>konfirmation *<td>at den burde have sine statuter<br>konfirmerede, da den kun<br>ødelagde folks tid
<td>-<td r>363<td>L 24: forpagterkone*<td>forpagterfru
<td>-<td r>364<td>- 31: 4. Avgust*<td>9. Avgust
<td>-<td r>375<td>- 12: [ɔ: Hans Nissen]*<td>[Mangler.]
<td>-<td r>383<td>L. 31: hvilken*<td>hvilke
<td>-<td r>385<td>- 16—18: Tyske<br>kancelli . . . de danske<td>[Mangler.]
<td>-<td r>403<td>L. 24: den første*<td>det første
<td>-<td r>406<td>- 21: som formand i komiteen<td>[Mangler]
<td>-<td r>411<td>L. 20: Sorgenfri<td>Virumgaard
<td>-<td r>413<td>- 1—2: Povl Møller,<br>Sibbern, Ingemann, P.<br>Hjort, — blandt de yngre<br>S Kierkegård, Paludan<br>Müller<td>Povl Møller, Paludan Müller,<br>Sibbern, P. Hjort, — blandt de<br>yngre S. Kierkegaard
<td>-<td r>418<td>L. 17—18, Parenthesen.<td>[Mangler.]
<td>-<td r>467<td>- 30: sad sig <footnote>Denne og de fleste følgende Rettelser til samme Afhandling ere efter
Forfatterens Manuskript.</footnote><td>sad jeg
<td>-<td r>471<td>- 28: især<td>og især
<td>-<td r>474<td>- 7: har her<td>han har
<td>-<td r>475<td>- 5: Brüggemann<td>Brugsmann
<td>-<td r>476<td>- 9: kommissarier<td>Kommissarius
<td>-<td r>477<td>- 10: hvis<td>hvor
<td>-<td r>478<td>- 13: tidens<td>Tiderne
<td>-<td r>480<td>- 14: Raskenbjerg<td>Boskenbjerg
<td>-<td r>480<td>Anm. 1 L. 3: over<td>om
<td>-<td r>481<td>L. 23: Mat. Leths<td>Leths
<td>-<td r>485<td>Anm. 1 L. 1: J. K<td>J. H.
<td>-<td r>487<td>L. 2: Kr.<td>Hr.
<td>-<td r>487<td>- 26: fortsætter<td>fortæller
<td>-<td r>488<td>- 11: en privat<td>privat
<td>-<td r>491<td>- 32: er der<td>er da
<td>-<td r>492<td>- 1—2: d. e<td>d. v. s.
<td>-<td r>492<td>- 23: denne<td>den
<td>-<td r>496<td>- 33: sin skønheds<td>Skønhedens
<td>-<td r>499<td>- 18: pennen<td>Penne
<td>-<td r>501<td>- 14: jordklimp<td>Jordklump
</table>
<table>
<td><td 3 c>Nærværende Udgave.<td c>Oprindelige Udgave.
<td>III.<td>S.<td r>501<td>L. 18: et flyvesand<td>er Flyvesand
<td v4><td>-<td r>502<td>- 25: den sidste<td>det sidste
<td>-<td r>507<td>- 12: over<td>om
<td>-<td r>508<td>- 24: tiden<td>Tid
<td>-<td r>508<td>- 28: evnen til at<br>afpræge den<td>Evner til at afpræge dem
</table>

<table>
<td>IV.<td>S.<td r>8<td>L. 32: afdrag<td>offer
<td v29><td>-<td r>25<td>- 24: sin fortids tanker*<td>sine Fortids Tanker
<td>-<td r>28<td>- 3: udtale sig for og*<td>udtale sig og
<td>-<td r>129<td>- 22—23: forvrængende<br>skildring<td>fanatisk Uretfærdighed
<td>-<td r>130<td>L. 2: det var<td>det være
<td>-<td r>149<td>- 3: tilføjer*<td>tilføjede
<td>-<td r>182<td>- 34—35: Povl I af<br>Rusland var bleven myndig*<td>(Manuskr. har:) Povl I havde<br>besteget kejsertronen i Rusland
<td>-<td r>184<td>L. 12: 8. Juli* <td>Manuskr. har:) 16. Juli
<td>-<td r>186<td>- 6: und* (Manuskr. har:) oder
<td>-<td r>191<td>- 14: mark*<td>mark sølv
<td>-<td r>192<td>- 8: Assens, Horsens,<br>d. e. Asnes, Horsens,<td>[Mangler.]
<td>-<td r>192<td>L. 9: egnen; ved fjorden<td>egnen; i Stadsretten nævnes der et<br>Brunsnes ved byen, længere ude<br>ved fjorden
<td>-<td r>192<td>- 10: Brunsnes<td>Brunsnes (på Broagerland)
<td>-<td r>192<td>Anm. 3.<td>[Mangler.]
<td>-<td r>194<td>L. 26: Det er desuden<br>en misforståelse<td>Det er vel egenlig neppe engang<br>godtgjort
<td>-<td r>194<td>Anm. 1 L 2—3<br>Kongebrev . . . Mikkelskirken<td> [Mangler.]
<td>-<td r>195<td>Anm. 2,det latinske Citat<td>[Mangler.]
<td>-<td r>197<td>— 3, to sidste Linier:<br>magnisque . . . p. 629<td>[Mangler.]
<td>-<td r>198<td>Anm. 3: At dæmningen<br>. . . Danevirke<td>[Mangler.]
<td>-<td r>205<td>L. 14: det år<td>det år (1166?)
<td>-<td r>205<td>- 18—19: men Absalons<br>gavebrev . . . Valdemar<td>Men Absalons gavebrev må atter<br>have støttet sig til et eller flere<br>ældre af Valdemar; at noget<br>sådant ikke indføres i stadfæstelsen<br>har vel nærmest sin grund i, at<br>kongen ikke gav biskoppen alle<br>de ejendomme, paven stadfæster,<br>på én gang, men til forskellige<br>tider; noget lignende siges<br>udtrykkeligt i Bonifacius's<br>stadfæstelse af året 1299: — „således<br>som det skal indeholdes i <i>de</i><br><i>åbne breve</i>, der derom er<br>udstedte og bekræftede med segl<br>af hin konge“.
</table>
<table>
<td><td 3 c>Nærværende Udgave.<td c>Oprindelige Udgave.
<td>IV.<td>S.<td r>205<td>L. 28: dertil<td>dertil (efterhånden?)
<td v29><td><td r>255<td>- 23: — går fra nord<br>til syd øst for kirken —<td>[Mangler.]
<td>-<td r>264<td>L. 24: Blankermaj<td>Blankemaj
<td>-<td r>266<td>- 21: Morten Jonsen<td>Peder Jonsen
<td>-<td r>269<td>- 34: samtidig med<td>samtidig ved
<td>-<td r>279<td>- 10—11: hørte med<br>Haderslev til hans<br>besiddelser, medens<br>Flensborg og Åbenrå var<td>hørte med til hans Besiddelser,<br>medens baade Flensborg,<br>Aabenraa og Haderslev var
<td>-<td r>306<td>Anm. 1, Slutn. [udeladt.]*<td>P. M. Stolpe, Dagspressen, IV, 40 ff.
<td>-<td r>313<td>Anm. 1, Henvisning til<br>Stolpe, Dagspressen. *<td>[Mangler.]
<td>-<td r>332<td>L. 17: dens *<td>deres
<td>-<td r>342<td>- 29: Den *<td>Det
<td>-<td r>343<td>- 30: 173 *<td>731
<td>-<td r>344<td>- 16: rbdlr.*<td>rdlr.
<td>-<td r>371<td>Anm. 1.<td>[Mangler.]
<td>-<td r>372<td>L. 6: vandløb<td>vande
<td>-<td r>375<td>- 6-8: Hans af<br>Haderslev, der i<br>Sønderjylland ejede Haderslev,<br>Tørning og Tønder len<br>samt Nordstrand, og de<br>to brødre<td>Hans af Haderslev og de to brødre
<td>-<td r>379<td>Anm 1.<td>[Mangler.]
<td>-<td r>383<td>L. 25: D. v. Podewels *<td>G. v. Pudwels
<td>-<td r>384<td>- 14: 360,000<td>300,000
<td>-<td r>385<td>Anm. 1.<td>[Mangler.]
<td>-<td r>390<td>L. 5—6: Langeland og<br>de Gråstenske godser*<td>Langeland, de Gråstenske godser<br>og de tyske grevskaber
<td>-<td r>390<td>L. 29: Han bar rigsæblet<td>Han fik nu også sæde i statsrådet<br>og bar som sådan rigsæblet
<td>-<td r>393<td>- 32—33: købt den<br>gamle adelsgård Skovbølgård<td>købt de to gamle adelsgårde<br>Skovbølgård og Avnbølgård, af hvilke<br>han dog havde givet sin søster<br>Sofie Amalie den sidste i medgift
<td>-<td r>396<td>L. 4: hertugens moder<td>hertugen købte dem for sin moders<br>penge, og denne moder
<td>-<td r>396<td>- 5—6: Senere købtes<br>hertil også Avnbølgård<br>i Sundved og Keldstrup<td>Hendes broder Fredrik havde alt<br>ved hendes bryllup købt<br>Avnbølgård i Sundved til hende;<br>denne gård blev da opgivet af<br>slægten Høk, som havde havt<br>den i over 150 år. Senere<br>købtes dertil også Keldstrup
<td>-<td r>405<td>L. 7: sammen med *<td>sammen ved
<td>-<td r>413<td>- 13: som er *<td>som en
<td>-<td r>420<td>- 19: Henrik *<td>Kristian
<td>-<td r>420<td>- 23: Henrik *<td>Anders
</table>

<table b>
<td><td 3 c>Nærværende Udgave.<td c>Oprindelige Udgave.
<td>IV.<td>S.<td r>424<td>L. 10: Didrik Høk,<br>Mavrits' søn. *<td>Didrik Høk
rits' søn,*
<td v31><td>-<td r>427<td>L. 5: tilfaldt den *<td>tilfaldt det
<td>-<td r>429<td>- 31: dennes *<td>deres
<td>-<td r>430<td>- 6: gård i *<td>gård på
<td>-<td r>430<td>- 17: den *<td>det
<td>-<td r>437<td>- 1: den *<td>det
<td>-<td r>438<td>- 26 den *:<td>det
<td>-<td r>438<td>- 28: Den<td>Det
<td>-<td r>440<td>- 19: af<td>fra
<td>-<td r>440<td>- 33: Den<td>Det
<td>-<td r>441<td>Stamtavlens sidste Led:<br>Henrik * <td>Kristian
<td>-<td r>454<td>L. 4: dem<td>denne
<td>-<td r>458<td>Anm. 1 L. 1: flæ<td>slæ
<td>-<td r>463<td>L. 11: Malena *<td>Helene
<td>-<td r>463<td>- 20: farmoders *<td>farfaders
<td>-<td r>466<td>- 16: Wlileche [d. e.<br>Ulkebøl] *<td>Wleche
<td>-<td r>467<td>Anm. 1 L. 1. 1538 *<td>1536
<td>-<td r>467<td>— 1 - 21: er sådan<br>personer *<td>en sådan person
<td>-<td r>469<td>L. 9: Henrik *<td>Kristian
<td>-<td r>470<td>- 16: Varberg *<td>Halmstad
<td>-<td r>472<td>- 18: den *<td>det
<td>-<td r>480<td>- 22: den *<td>det
<td>-<td r>481<td>- 25: prier *<td>pater
<td>-<td r>482<td>- 21 og 26: prier *<td>pater
<td>-<td r>483<td>- 2: prier *<td>pater
<td>-<td r>483<td>- 7: tamperothensdag *<td>tamporatum dag
<td>-<td r>483<td>- 24: priers *<td>paters
<td>-<td r>487<td>- 8—9: Nørborg). Som<br><br>en af Kristian III's mest<br>pålidelige mænd havde*<td>Nørborg) og Kristian II's bevogter;<br>som det fremgår heraf<br>henregnede kongen ham til sine mest<br>pålidelige mænd. Som sådan<br>havde
<td>-<td r>487<td>L. 11: kongens *<td>Kristian III's
<td>-<td r>488<td>- 12: andre *<td>anden
<td>-<td r>488<td>- 17: 17 *<td>16
<td>-<td r>489<td>- 1 og 26: den*<td>det
</table>
</chapter>
<chapter name="Kronologisk Fortegnelse over A. D. Jørgensens litterære Arbejder.">
<b>Kronologisk Fortegnelse
over
A. D. Jørgensens litterære Arbejder.</b>

Fortegnelsen er udarbejdet paa Grundlag af Optegnelser af
Forfatteren selv, men de have vist sig ikke at være ganske fuldstændige,
og jeg har derfor søgt saa godt, som det var mig muligt, at supplere
dem. Den omfatter kun de af ham selv udgivne eller til Udgivelse
forberedte Arbejder, ikke derimod hans Breve. Nogle af hans
Embedsskrivelser ere trykte i de forskjellige Arkivmeddelelser og i
Rigsdagstidenden; af hans private Breve ere enkelte fremkomne i Tidsskrifter
og Blade, navnlig efter hans Død.

Titlerne paa hans selvstændige Bøger ere fremhævede (satte med
Kursiv). En * foran Titelen betegner, at Afhandlingen er optaget i
nærværende Samling, paa det bagefter nærmere angivne Sted, hvor
man da vil finde Oplysning om, hvor den oprindelig har staaet. Medens
i denne Udgave Forfatterens egen Retskrivning overalt er søgt
gjennemført, ere Titlerne nedenfor gjengivne, som de vare der, hvor de
oprindelig fremkom. Arbejderne ere opførte under de Aar, i hvilke de
ere udkomne eller begyndte at udkomme, og indenfor Aaret i
kronologisk Rækkefølge.

<b>1868.</b>

De sønderjydske Strandfrisers foregivne selvstændighed i
middelalderen. (Aarbøger f. nord. Oldkynd. og Hist. 1868, S. 167—91,
395—96. Optaget i Bidrag til Nordens hist. i middelald. S. 35—63.)

* De hamborgske erkebispers forsøg på at generhverve primatet
over den nordiske kirke. (I. 5—36.)

De historiske efterretninger om Danevirke. (Aarbøger f. nord.
Oldkynd. og Hist. 1868, S. 365—95. Optaget i Bidrag til Nordens
hist. i middelald. S. 1—34.)

<b>1869.</b>

Gunild og Tyrken (Peder Paars 2 B. 2 S.). (For Ide og
Virkelighed 1869, S. 197-98.)

* Erkebispeskiftet i Lund 1177 og den skånske kirkelov. (I.
37—58.)
En paatænkt Udgave af Vedels Saxo under Christian V. (For
Ide og Virkelighed 1869, S. 294—95.)

Nils Ebbesen. (For Ide og Virkelighed 1869, S. 371—96.
Op-taget i Bidrag til Nordens hist. i middelald. S. 135—63.)

Tovelille (For Ide og Virkelighed 1869, S. 623—44. Optaget i
Bidrag til Nordens hist. i middelald. S. 93—112.)

* Historisk-topografiske bemærkninger. (IV. 191—99.)

* Svolderslaget og tidsregningen i den norske kongerække. (I.
59—85.)

<b>1870.</b>

Saxe, Absalons Klerk. (For Ide og Virkelighed 1870, I. 244—77.
Optaget i Bidrag til Nordens hist. i middelald. S. 229—59.)

* Nyere tyske bidrag til den danske middelalders historie, (I.
86—179.)

* Harald Hårdråde i Limfjorden. (I. 180—88.)

To norske Konger. (For Ide og Virkelighed 1870, II. 482—501.)

<b>1871.</b>

Bidrag til Hindsgavls historie i det 17de århundrede. (Danske
Samlinger VI. 186—94) — Yderligere bidrag til Hindsgavls historie i
det 17de århundrede. (Sstd. S. 361—64)

Anmeldelse af 1. Hefte af „Kjøbenhavns Diplomatarium“, udg. af
O. Nielsen. (Dagbladet 11. Febr. 1871.) Anonymt.

Fr. Rostgaards uforgribelige Underretning om Anholt. (For Ide
og Virkelighed 1871, I. 188—90.)

* Den danske Skueplads i Aarene 1772—84. (III. 5—14.) Jvfr.
en Erklæring af A. D. J. i Nationaltid. 1. Maj 1890.

Et bidrag til Griffenfeldts fængselshistorie. (Danske Samlinger
VI. 287—88.)

Arnakke (Avernaki) kirke. (Ny kirkehist. Samlinger V. 639—46.)

* Om kristenforfølgelser i Danmark. (I. 201—34.)

<i>Bidrag til Nordens historie i middelalderen</i>. Kbh.,
Gyldendalske boghandel. (288 SS.) Trykt i 650 Explr.

* Om sysselinddelingen på Sælland (I. 235—40.)

<b>1872.</b>

* To stedsbestemmelser til Erik Emunes historie. (I. 241—46.)

* Det ældste København. I—III. 1872—81. (IV. 200—60.)

* Bidrag til oplysning af middelalderens love og samfundsforhold.
I—IV. 1872—76. (I. 262—343.)

<b>1873.</b>

* Om forholdet mellem den sællandske og den skånske kirkelov.
(I. 344—54.)
<b>1874.</b>

<i>Den nordiske kirkes grundlæggelse og første udvikling</i>. Kbh.,
selsk. f. Danmarks kirkehist. 1874—78. (VIII + 906 + 111 SS.)
Trykt i 1000 Explr. Udkom i 5 Hefter.

* Nordslesvigske Byers Fortid. I—II. 1874—75. (IV. 261—85.)

<b>1875.</b>

* Folkeviser om historiske personer. (I. 355—423.)

<b>1876.</b>

* Anmeldelse af Jap. Steenstrups Bog om Harald Haardraades
Tog til Limfjorden. (I. 189—200.)

* Om stedet hvor Erik Emune blev dræbt. (I. 247—61.)

* Kong Kristian den femtes formentlige tyskhed. (III. 15—27.)

Bidrag til Rentekammerets Historie 1660—1848 1876—79.
(Meddelelser fra Rentekammerarchivet, udg. af J. Grundtvig, 1873—76, S.
1—144; 1877, S. 1—129; 1878, S. 1—106.)

<i>Sønderjyderne i den danske Hær</i>. Kbh., Gyldendalske
Boghandel. (138 SS.) Trykt i 1000 Explr.

<b>1877.</b>

* Om Danebroges oprindelse. (II. 5—44.)

* Erland Kalv og Kong Valdemar. (II. 120—28.)

<b>1878.</b>

Den hellige Biskop Jon og Sæmund Frode. Med 2 Tegninger af
L. Frølich. (Ude og Hjemme 26. Maj 1878 Optaget i omarbejdet
Form i Fortællinger af Nordens Hist. I. 143—57.)

<b>1879.</b>

<i>Valdemar Sejr</i>. Udvalgt samling af samtidige kildeskrifter og
oldbreve, i dansk oversættelse. Kbh., K. Schønberg (selsk. til hist.
kildeskrifters overførelse på modersmålet). (223 SS.)

* Det gamle danske kongevåben. (II 52—79.)

* Striden mellem biskop Tyge og Øm kloster. (II. 129—69.)

Den nationale Stilling i Nordslesvig. I Anledning af Traktaten
af 11. Oktober 1878. Af en Nordslesviger. 1879—80. (Dansk
Folkeblad 1. Oktbr. 1879—15. Janr. 1880. Et <i>Optryk</i> udkom 1880 i
Kolding.) Anonymt.

<b>1880.</b>

* Danmarks Grænse, I—II. (IV. 5—10.)

Absalon og Venderne. (Smaaskrifter, udg. af Foreningen i Fyens
Stift til Forsvarssagens Fremme. Nr. 1. (16 SS.) I det væsentlige
optaget i Fyrretyve Fortællinger af Fædrelandets Hist. S 54—67.)

* Slesvigs gamle stadsret. (II. 170—211.)

* Peter Kristian Koch. (IV. 11—36.)

<b>1881.</b>

<i>Georg Zoega</i>. Et mindeskrift. Kbh., samfundet til den danske
literaturs fremme. (230 SS.) Trykt i 1000 Explr.

* Fredrik Barfod. (IV. 37—46.)

* Hvor blev Danebroge af? I—II. (II. 45—51.)

<b>1882.</b>

<i>Fyrretyve Fortællinger af Fædrelandets Historie</i>. Kbh.,
Udvalget for Folkeoplysnings Fremme (483 SS. og 5 Kaart.) Trykt i
15,000 Explr. — 2 Opl 1886. (499 SS.) 5000 Explr. — 3. Opl. 1892.
(515 SS.) 7000 Explr. — 4 Opl. 1898 (514 SS. og Forf.s Portr.) 5000
Explr.

<b>1883.</b>

Forord til: Aarsberetninger fra det kongl. Geheimearchiv.
Slutningshefte (7. Bd.).

* Synspunkter for opfattelsen af Valdemar Atterdags og dronning
Margretes historie. (II. 212—55.)

Betænkning afgiven d. 24 Septbr. 1883 af den ved Kongl.
Resolution af 10 Juli 1879 til Overvejelse af Spørgsmaalet om
Tilvejebringelsen og Omordningen af forskjellige offenlige Bygninger nedsatte
Kommission. Kbh. (68 + 118 SS. i 4°) Af de 68 SS. ere o. 42 af
A. D. J., der først var Kommissionens Sekretær, siden Medlem af den.
Af Bilagene (118 SS.) ere af ham Nr. II: * Udsigt over
Centraladministrationens, Domstolenes og de offenlige Samlingers Bygningshistorie,
fra 1660 til Nutiden (IV. 286—370)<footnote>Af dette Arbejde er der en ældre Udgave fra 1882 (60 SS. i 4°), udelukkende
bestemt for Kommissionen.</footnote>, og Nr. IX: Oplysninger fra det
Kongl. Gehejmearkiv og Kongerigets Arkiv om de Fordringer, som
maa stilles til deres Lokaler (S. 97—100).

Tyge Brahe og Arild Hvidtfeld. (Nytaarsgave til danske Kvinder,
udg. af L. Fenger, S. 32—47. Optaget i 2. Opl. af Fyrretyve
Fortællinger af Fædrelandets Hist S. 215—30.)

Med „Frithiofs Saga“. (Nytaarsgave til danske Kvinder, udg. af
L. Fenger, S. 104—5.) Et anonymt Digt, undertegnet U. N. V. ɔ:
<i>u</i>bi <i>n</i>ihil <i>v</i>aleo, ibi nihil volo. Var oprindelig fulgt med en Brudegave.
<b>1884.</b>

* Den historiske Udvikling i Danmark i Henseende til „Magtens
Tyngdepunkt“. (IV. 47—58.)

Sønderjydernes Tog til Danmark. (Illustr. Tid. 29 Juni 1884.)
Anonymt.

<i>Udsigt over de danske rigsarkivers historie</i>. Kbh., de under
kirke- og undervisningsministeriet samlede arkiver. (329 SS. og 3
Tavler.) Trykt i 60 Explr.

<i>Markus Adolf Jürgensens og hustru Marie Elise Margrete
Bahnsens slægtebog</i> (Trykt som håndskrift.) Kbh. (48 SS.)

<i>Nils Stensen</i> Et mindeskrift. Kbh., samfundet til den danske
literaturs fremme. (231 SS.) Trykt i 1250 Explr.

Om Danebroge (Vort Forsvar 28. Decbr. 1884.)

<b>1885</b>

* Sønderjyllands indlemmelse i den danske krone 1721 (III.
28—97.)

Hans Adolf Brorson. (Nordslesvigsk Søndagsblad, Folkelig Del,
4. Oktbr—8. Novbr 1885. Optryktes 1887 med nogle Forandringer
og udkom blandt Smaaskrifter til Oplysning for Kristne, udg. af Fr.
Nielsen (s. ndfr.).)

To Bidrag til Wessels Biografi (Illustr Tid. 27. Decbr. 1885.)

<b>1886.</b>

<i>Kongeloven og dens Forhistorie</i>. Aktstykker Kbh., de under
Kirke- og Undervisningsministeriet samlede Arkiver. (VIII + 72 SS.)
A. D. J.s Navn staar ikke paa Titelbladet.

* Helgenskrinene i st. Knuds kirke. I—II. 1886—87. (II.
256—308.)

Oberst Hans Fris i Slaget ved Nyborg. (Danske Magazin 4. R.
VI. 289—308)

Meddelelser angaaende det kongelige Gehejrnearkiv og det dermed
forenede Kongerigets Arkiv for 1883—85. (Meddelelser fra det
kongelige Gehejmearkiv og det dermed forenede Kongerigets Arkiv for
1883—85 [udg. af A. D. J.], S. 1—62.) — Samme for 1886—88.
(Meddelelser fra o. s. v. for 1886—88 [udg. af A. D. J.], S. 1—62. I dette
Bind har A. D. J. desuden skrevet Fortalen og Begyndelsen af „Den
civile Centraladministrations Embedsetat 1660—1848“, nemlig:
Medlemmer af Kongens Raad (S. 65—99).)

* Om den ved kongeloven fastsatte arvefølge. (III. 98—132.)

* En upåagtet krønike af Povl Helgesen. (III. 133—43.)
<b>1887.</b>

* Et Par Ord i Striden mellem Hr. H. og Hr. Klint. (IV. 59—67.)

115 Biografier (Aage-Michelsen), 1887—97, i Dansk biografisk
Lexikon I—XI. (De fylde tilsammen o. 160 SS.)

Kong Kristian II på Sønderborg slot. (Danske Magazin 5. R.
I. 1—26.)

<i>Hans Adolf Brorson</i>. Kbh., K Schønberg. (64 SS.) Jvfr.
ovfr. under 1885

Om Graasténer-Æblet. (Nationaltid 19. April 1887. Optrykt i
Vort Havebrug 21. Maj 1887.)

* Om „Kortfattet Sønderjyllands Historie til Skolebrug“ af H.
Jacobsen. (IV. 68—71.)

* Vor Fremtid som Nation. (IV. 72—79.)

* To Foredrag om Sønderjylland. (IV. 80—116.) (Heraf er
„Sønderjyllands særegne Plads i vor historiske Udvikling“ optrykt i
Nordslesvigsk Søndagsblad, Folkelig Del, 1. Septbr. 1895.)

* Indledningsforedrag til en Forhandling om Forsvarssagens
Stilling for Tiden. (IV. 117—25.) (Optrykt i Vort Forsvar 27. Novbr. 1887.)

Forfatteren til „Gulddaasen“. (Dagbladet 15. Novbr. 1887.)

Fæstning og Handelssted. (Morgenbladet 20. Novbr. 1887.)

* Undersøgelser vedrørende Danebroge og det danske kongevåben.
(II. 80—119.)

Betænkning afgiven den 13. Decbr 1887 til Ministeriet for Kirke-
og Undervisningsvæsenet af den under 8. Marts 1886 nedsatte
Kommission til at gjøre Forslag om Statens Papirforbrug m. m. (Trykt
som Manuskript.) Kbh (38 + 86 SS.) A. D. J. var Kommissionens
Formand. En stor Del af de enkelte Udviklinger er skreven af Dr.
jur. V. A Secher, Kommissionens Sekretær.

<b>1888.</b>

Vort Papir (Nationaltid. 13. Janr. 1888.)

Regeringsskiftet 1784 Fremstillinger og Aktstykker udgivne i
Juni 1888 til Minde om den Regering, som løste Bondens Stavnsbaand,
af de under Kirke- og Undervisningsministeriet samlede Arkiver. Kbh.
(XXIV + 325 SS.) A. D. J.s Navn staar ikke paa Titelbladet. —
Efterslæt til „Regeringsskiftet 1784“. (Hist. Tidsskrift 6. R. I. 794—97.)

* Regeringsskiftet 1784. (III. 144—55.)

* Den danske Bondes Stavnsbaand Tale. (III. 156—75.)

<i>Johannes Evald</i>. Kbh., Gyldendalske boghandel. (263 SS.)
Trykt i 1000 Explr.

* Den danske bondes stavnsbånd (III. 176—85.)
<b>1889.</b>

Et højskoleskrift af N. F. S. Grundtvig. Meddelt. (Danskeren
I. 273—84)

* Gråstens ældre historie. (IV. 371—99.)

Oplysninger om de norske stiftsarkiver. (Avgust 1889.) Kbh.
(8 SS.) Uden Titelblad og Forfatternavn. Trykt som Manuskript.

Den ældste lutherske kirkeordinans i den danske kirkeprovins
(Haderslev 1528). (Sønderjydske Aarbøger 1889, I. 218—45.)

<i>Om Kampen for den danske Nationalitets Bevarelse i
Nordslesvig</i>. Et Foredrag. (Trykt som Manuskript.) Kbh. (29 SS.) — [2.
Opl.] Kbh. 1890. Hvert Oplag trykt i 10,000 Explr.

<b>1890.</b>

Brevvexling fra J. L. Heibergs Reise til Sverige i Efteraaret 1812.
(Museum 1890, S 393—422, 457—84, 521—73.)

* En berømt svensk slægt fra Nordslesvig (Rudbæk). (III.
186—93.)

* Sognetallet i Jylland i middelalderen. (II. 309—17.)

* Kampen mellem kongerne Sven og Valdemar 1157. I—II.
1890—91. (II. 318—42.)

Om tilnavnet Menvæt (Menved). (Hist. Tidsskrift 6. R. II. 706—8.)

Klavs Lembeks frafald 1421. (Danske Magazin 5. R. II. 108—19.)

<b>1891.</b>

<i>KK & KKK eller Kassereren og hans Medhjælp</i> fra S-J S.
1866, 24. Januar, 1891. (Anonym Sølvbryllupssang.)

* Reformationen i Sønderjylland indtil foråret 1526. (III. 194—211.)

* Ullerup sogns ældre historie. (IV. 400—43.)

* De historiske folkeviser om Nils Ebbesen. (I. 424—65.)

<i>Samling af de for det danske Rigsarkiv gældende
Bestemmelser</i>. Kbh. (30 SS., hvortil senere føjedes 3.) — [Ny Udg.] Kbh.
1896. (44 SS., hvortil senere føjedes 3.) Begge Udgaver uden
Udgivernavn.

<i>Et Liv gjenoplevet i Erindringen af Johanne Luise Heiberg</i>.
Udg. af A. D. J. 1.—4. Del. Kbh., Gyldendalske Boghandel.
1891—92. (530 + 361 + 316 + 445 SS.) Trykt i 2500 Explr.

<b>1892.</b>

Reformforslag fra kong Kristian V's første tid. (Danske Magazin
5. R. II. 275—319.)

* De danske regalier (III 212—16)

Deres Majestæter Kongen og Dronningen. (Jubilæums-Album.
Mindeblade ved D. Maj. Kong Christian IX og Dron. Louises
Guldbryllup.)

Forord til: Kronens Skøder paa afhændet og erhvervet Jordegods
i Danmark, fra Reformationen til Nutiden. I Uddrag udg. af
Rigsarkivet. 1. Bd Uden A. D. J.s Navn.

Det norske Venstre og Udlandet. (Nationaltid. 17., 21. og 24.
Aug. 1892.)

* Kong Kristian II på Sønderborg. (III 217—46.)

Embedsiver eller Hr. Larsen og Fru Heiberg. (Nationaltid. 6.
Decbr. 1892.)

En „Protest“. (Berlingske Tid 9. Decbr. 1892)

<i>Meddelelser om Rigsarkivet for 1889—91</i>. Kbh., Rigsarkivet.
(62 SS) — <i>Samme for 1892—94</i>. Kbh. 1895. (35 SS) A. D. J.s
Navn staar ikke paa Titelbladene

Fortale til: Vejledende Arkivregistraturer. II. Rentekammeret,
Generaltoldkammeret og Kommercekollegiet. 1660—1848. Udg. af
Rigsarkivet.

Fru Sødring og Fru Heiberg. (Dannefcrog 29. Decbr. 1892.)

<b>1893.</b>

Fra Rigsarkivar A. D. Jørgensen til Kammerherre, Amtmand C.
St. A. Bille. (Nationaltid. 26. Janr. 1893.)

<i>Prof. Phisters og Fru Sødrings Kritik af Fru Heibergs
Erindringer</i>. Kbh., Gyldendalske Boghandel. (23 SS) Trykt i 1250 Explr.

* Svar til Hr. Kammerherre Bille. (IV. 126—34.)

<i>Fortællinger af Nordens Historie</i>. 1.—2. Del. Kbh., Udvalget
for Folkeoplysnings Fremme. 1892<footnote>Udkom først i 1893.</footnote>—93. (352 + 375 SS. og 2
Kaart) Trykt i 5000 Explr.

* To gamle herregårde på Haderslev nes. (IV. 444—51.)

Ved kongens ligfærd igennem Flensborg 30. November 1863.
(Sønderjydske Aarbøger 1893, S. 174—76<footnote>S. 175 L. 9 skal for „kongens mod“ læses: kampens mod.</footnote>.) Selve det her meddelte
Digt er af A. D. J.

<i>Peter Schumacher Griffenfeld</i>. 1.—2. del Kbh., Gyldendalske
boghandel 1893—94. (502 + 564 SS) Trykt i 1250 Explr.

<i>De danske Provinsarkivers Bygninger</i>. Tegninger og
Afbildninger udgivne af Rigsarkivet. Kbh. (48 SS., deraf dog kun 8 SS.
Text foruden Forordet.) A. D. J.s Navn staar ikke paa Titelbladet.

* Historieundervisningens Forhold til den videnskabelige
Granskning. (IV. 135—46)

* Frisernes indvandring i Sønderjylland. (II. 343—54.)
<b>1894.</b>

<i>Adolf Ditlev Jørgensen og hustru Ida Marie Pedersens
slægtebog</i>. 24. Marts 1894. (Trykt som manuskript,) Kbh. (72 SS.) Uden
Forfatternavn.

* Mårkær kloster i Angel. (IV. 452—60.)

Kong Christian IV. og hans Arbeidere (Berlingske Tid. 6. Juli
1894.)

Selvbiografi. (Indbydelsesskrift til Kjøbenhavns Universitets
Aarsfest til Erindring om Kirkens Reformation 1894, S. 126—27.)

* Kong Kristian VIII. og den danske sag i Nordslesvig. (III.
247—76.)

<b>1895.</b>

* Hvorledes Krige og Krigshelte bør bedømmes. (IV. 147—50.)
(Optrykt i Vort Forsvar 2. Juni 1895.)

* Kong Kristian VIII og den danske Sag i Nordslesvig. (III.
277—88.)

* 2. December 1842 og 29. Marts 1844. (III. 289—91.)

* Kristian VIII. og Nordslesvig. (III. 292—388.)

Indledningsartikel til Bladet: Sønderjylland Nr. 1 (1. Aug. 1895).
Anonymt.

Mindesmærket for Etatsraad Meyer. (Berlingske Tid. og
Nationaltid. 23. Aug 1895.) Underskrevet af 12 Mænd, forfattet af
A. D. J.

* Forhandlingerne om Forfatningsspørgsmaal i det danske
Monarkis Lande 1814 til 1848. (III. 389—424.)

* Christian den Ottende og O. Moltke. (III. 425—31.)

* Rensborg, 24de Marts 1848. (IV. 151—56.)

<b>1896.</b>

* Vore nationale Opgaver (IV. 157—65.)

* Grundtvigs „Nyaarsmorgen“. (III. 432—63)

<i>Danmarks Riges Historie. 6. Del. 1814-1864</i>. Kbh., det
nordiske Forlag. 1896—98. (468 SS.) Udkom i 20 Hefter, hvoraf de
10 sidste (fra S. 241) efter Forf.s Død udgaves af C. F. Bricka.

* Tømmermester H. Kayser. (IV. 166—69.)

<b>1897.</b>

* Forliget af 11. Februar 1340. (II. 355—62.)

Griffenfeld på Munkholmen. (Throndhjem i Fortid og Nutid, udg.
af H. G. Heggtveit, S. 251—62)

* Herregårdene på Als i det 16. århundrede. (IV. 461—94.)
* Femhundredaarsmindet om Kalmarunionen. (IV. 170—78.)

* The Danish view of the Slesvig-Holstein question. [Det
slesvig-holstenske spørgsmål.] (IV. 179—88.) (Den engelske Artikel findes
oversat paa Dansk i Flensborg Avis 9.—11. Decbr. 1897 og herefter i
Nationaltid. 30.—31. Decbr. 1897. En Oversættelse ved J. C. Bay er
meddelt i Dannevirke (udk. i Iowa) 2., 9. og 16. Marts 1898. En
russisk Oversættelse ved Thor Lange udkom 1898 i Moskau.)

* Ambrosius Stub. 1897—98. (III. 464—510.)
</chapter>
<chapter name="Indhold.">
INDHOLD.

Afhandlinger vedrørende Danmarks nyeste historie
og nutidsforhold.

<table>
<td><td r>Side.
<td>Danmarks grænse. I—II. (1880.)<td r>5.
<td>Peter Kristian Koch. (1880.)<td r>11.
<td>Fredrik Barfod. (1881.)<td r>37.
<td>Den historiske udvikling i Danmark i henseende til „magtens tyngdepunkt“. (1884.)<td r>47.
<td>Et par ord i striden mellem hr. H. og hr. Klint. (1887.)<td r>59.
<td>Om „Kortfattet Sønderjyllands historie til skolebrug“ af H. Jacobsen. (1887.)<td r>68.
<td>Vor fremtid som nation. (1887.)<td r>72.
<td>To foredrag om Sønderjylland. (1887.)<td r>80.
<td><tab>I. Den danske regerings politik overfor Slesvig i kong Fredrik VII's tid. S. 80.<td>
<td><tab>II. Sønderjyllands særegne plads i vor historiske udvikling. S. 103.<td>
<td>Indledningsforedrag til en forhandling om forsvarssagens stilling for tiden. (1887.)<td r>117.
<td>Svar til hr. kammerherre Bille. (1893.)<td r>126.
<td>Historieundervisningens forhold til den videnskabelige granskning.(1893.)<td r>135.
<td>Hvorledes krige og krigshelte bør bedømmes. (1895.)<td r>147.
<td>Rensborg, 24. Marts 1848. (1895.)<td r>151.
<td>Vore nationale opgaver. (1896.)<td r>157.
<td>Tømmermester H. Kayser. (1896.)<td r>166.
<td>Femhundredårsmindet om Kalmarunionen. (1897.)<td r>170.
<td>Det slesvigholstenske spørgsmål. (1897.)<td r>179.
<td 2 c><b>Afhandlinger vedrørende Danmarks topografi.</b>
<td>Historisk-topografiske bemærkninger. (1869.)<td r>191.
<td><tab>To sønderjydske bynavne. S. 191.
<td><tab>Byen Slesvigs virker i middelalderen. S. 193.
<td>Det ældste København. I—III. (1872—81.)<td r>200.
<td><tab>I. 1. „Havn“. S. 200.
<td><tab>2. Havnen. S. 211.
<td><tab>II. S. 215.
</table>
<table>
<td><tab>III. S. 244.<td r>Side
<td><tab>1. Frue kirke. S. 248.
<td><tab>2. Ved stranden. S. 252.
<td><tab>3. Havn før Absalon. S. 256.
<td>Nordslesvigske byers fortid. I—II. (1874—75.)<td r>261.
<td><tab>I. Flensborg. S. 261.
<td><tab>II. Åbenrå. S. 271.
<td>Udsigt over centraladministrationens, domstolenes og de offenlige<br>samlingers bygningshistorie fra 1660 til nutiden. (1883.)<td r>286.
<td><tab>I. Kongerne Fredrik III og Kristian V. Kollegiernes indretning og den store bibliothekbygning. S. 286.
<td><tab>1. Indledning. S. 286.
<td><tab>2. Kollegiernes indretning og omdannelser i det 17. århundrede S. 289.
<td><tab>3. Den store bibliothek- og konstkammerbygning. S. 296.
<td><tab>II. Kong Fredrik IV's bygninger. S. 299.
<td><tab>1. Generalkommissariatet og rentekammerarkivet. S. 299.
<td><tab>2. Kancellibygningen og gehejmearkivet. S. 302.
<td><tab>III. Kong Kristian VI's bygninger. S. 310.
<td><tab>1. Posthuset bag Børsen (nu krigsministeriets gård). S. 310.
<td><tab>2. Kristiansborg og vajsenhuset. S. 318.
<td><tab>IV. Omflytninger og udvidelser indtil de store ildebrande 1794—95. S. 321.
<td><tab>1. 1762—72. S. 321.
<td><tab>2. 1780—84. S. 326.
<td><tab>V. Omflytninger og udvidelser indtil 1848. S. 330.
<td><tab>1. Slottets og admiralitetsbygningens brand 1794—95. S. 330.
<td><tab>2. Lerches gård (1805) og senere udvidelser. S. 336.
<td><tab>3. Konstkammeret opløses. S. 342.
<td><tab>VI. Tiden fra 1848. S. 350.
<td><tab>1. Regeringsforandringen 1848—49. S. 350.
<td><tab>2. Monarkiets oprettelse 1852. S. 353.
<td><tab>3. Omflytninger efter tronskiftet 1863. S. 357.
<td><tab>4. De videnskabelige samlinger efter 1848. S. 362.
<td>Gråstens ældre historie. (1889.)<td r>371.
<td>Ullerup sogns ældre historie. (1891.)<td r>400.
<td>To gamle herregårde på Haderslev nes. (1893.)<td r>444.
<td><tab>I. Bårdskov (Keldstrup). S. 445.
<td><tab>II. Vandlinggård (Grågård, Gramgård). S. 448.
<td>Mårkær kloster i Angel. (1894.)<td r>452.
<td>Herregårdene på Als i det 16. århundrede. (1897.)<td r>461.
<td c 2><b>Tillæg</b>.
<td>Udgiverens Efterskrift<td r>497.
<td><tab>Afvigelser mellem nærværende og de oprindelige Udgaver. S. 503.
<td><tab>Kronologisk Fortegnelse over A. D. Jørgensens litterære Arbejder. S. 511.
</table>
</chapter>

