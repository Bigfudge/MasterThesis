



STRIDEN OM FINLAND
1808—1809


STRIDEN OM FINLAND
1808–1809

SKILDRAD
AF
HUGO SCHULMAN

MED TALRIKA PORTRÄTT, LANDSKAPSVYER, KARTOR M. M.

BORGÅ
WERNER SÖDERSTRÖM OSAKEYHTIÖ

BORGÅ, 1909
Werner Söderström Osakeyhtiös boktryckeri

<h1>Innehållsförteckning.</h1>

Sid.

<b>Inledningsord</b> ... 1

<b>1 kapitlet. Krigets orsaker.</b> Finlands geografiska läge lockar Ryssland att
underlägga sig nämnda land. Gustaf IV Adolfs hållning mot Ryssland under
hans första regeringsår. Gustaf IV Adolfs och Alexander I:s ställning till
Napoleon. Mötet i Tilsit. Ryska trupper förflyttas till finska gränsen.
Friherre Stedingks meddelanden. Gustaf IV Adolf återsänder St.
Andreasorden till kejsar Alexander. Sverige ingår förbund med England. Ryssarnas
krigsplaner. Klingspor utses till öfverbefälhafvare i Finland. De sista
diplomatiska notväxlingarna. Rysslands ultimatum. Alopæus arresteras i
Stockholm ... 3

<b>2 kapitlet. Förberedelserna och tillståndet före kriget.</b> Konungens instruktioner.
Arméns indelning och utrustning. Ett bref från J. F. Aminoff. W. M.
Klingspor. C. N. af Klercker och hans första krigsanordningar. Arméns
sammansättning. Trupperna sammandragas mot gränsen. Ryssarnas
rustningar. Generalerna F. W. von Buxhœvden och van Suchtelen. Ryska
truppernas fördelning ... 18

<b>3 kapitlet. Öfvergången af gränsen och de första striderna.</b> Ryssarna gå öfver
Kymmene älf. Proklamationer till Finlands folk och till den finska
soldaten. Skärmytslingarna vid Forsby, vid Kuuskoski och Artsjö. Palmfelt
drager sig till Tavastehus. Adlercreutz försvarar sig i Orimattila.
Tavastehus-regementet strider vid Okerois. Buxhœvden tågar till Helsingfors.
Grefve C. J. Cronstedt. General Tutschkoff I. Fienden tränger in i
Savolaks. Cronstedts reträtt mot Kuopio. Sammandrabbningen vid
Leppävirta. Duncker utmärker sig vid Jynkkä ... 33

<b>4 kapitlet. Armens återtåg från Tavastehus.</b> Finska armén vid Tavastehus.
Klingspor anländer och öfvertager befälet. Grefve Löwenhjelm. Krigsrådet
i Tavastehus. Återtåget vidtager. Ryssarna föreslå de finska officerarne
att upphöra med fientligheterna. Ryska truppernas fördelning. Finska
befälets försumlighet. Reutersköld anfalles på Pyhäjärvi is. Öfverfallet
vid Tammerfors. Stackelberg tages tillfånga. H. H. Gripenberg. Striden
vid Haistila. Buxhœvden besätter Åbo. Klingspor uppnår Gamlakarleby
och Cronstedt Uleåborg ... 46

<b>5 kapitlet. Från Ypperi till Revolaks.</b> 5:e brigaden formeras. J. A. Sandels.
Öfverste J. P. Kulneff. Försvaret vid Ypperi. v. Döbeln uppehåller fienden
vid Virets torp. Löjtnant af Forselles bragd vid Pyhäjoki. Grefve
Löwenhjelm tillfångatages. Adlercreutz utnämnes till stabchef och v. Döbeln till
chef för 2:a brigaden. Adlercreutz segrar vid Siikajoki. Adlercreutz anfaller
Bulatoff vid Revolaks. Cronstedts seger vid Revolaks ... 58

<b>6 kapitlet. Svartholm och Sveaborg.</b> Åtgärder vidtagna af kapten v. Schoultz
på Svartholm. Major Gripenberg förordnas till öfverkommendant.
Sinnesstämningen inom garnisonen. Parlamentärer anlända till fästningen.
Krigsrådets beslut. Svartholm beskjutes af fienden. Gripenberg
framhåller för officerarne fästningens brister. Kommendanten anhåller om
stillestånd. Svartholm dagtingar. — Sveaborg. Fästningens garnison.
Kommendanten. Det öfriga befälet. Fiendens första åtgärder.

Fästningen beskjutes. Parlamentärer anlända. Fästningens andra
bombardering. Förnyade parlamenteringar. Krigsrådet sammankallas. Cronstedt
sammanträffar med van Suchtelen. Krigsrådets andra sammanträde.
Konventionen beslutes och meddelas garnisonen. Den 3 maj.
Ryssarna intåga i Sveaborg. Kapitulationens orsaker ... 81

<b>7 kapitlet. Händelserna under våren 1808.</b> Ryssarna besätta Åland och
Gottland. Arén och Gummerus ställa sig i spetsen för resningen på Åland.
Vid Färjsundet. Neidhardt tillf ångatages. På Töftö. Löjtnant v.
Kapfelman anländer till Kumlinge. Gummerus uppträder med bondehären.
Striden vid Kumlinge by. På Brandö. Ryssarna på Gottland. Landshöfding
af Klints öfverenskommelse med Bodisco. Gottland befrias. Vargering och
landtvärn uppsättas i Sverige. De politiska förhållandena undergå
förändring. Konungens egensinne. General Moor och den engelska flottan.
Ryssland sänder förstärkningar till krigsskådeplatsen. Striden vid
Pulkkila. Fahlanders, Grotenfelts, Burmans och Bosins ströftåg. Bönderna
begynna trotsa ryssarnas fordringar. Förråden i Idensalmi tagas. Malm
tågar till Kuopio och bemäktigar sig staden. Olof Wibelius ... 111

<b>8 kapitlet. Växlande lycka.</b> Buxhœvden anhåller om förstärkningar. Hans
krigsplaner. Furst Barclay de Tolly. B. A. Grotenfelt försvarar Jorois. Fahlanders
äfventyrliga tåg. Sandels drager sig till Toivala. Dunckers djärfva anfall
vid Saima-vattnen. Otto v. Fieandts ströftåg. General Rajeffski.
Striden vid Nykarleby. Bergenstråle i Vasa. Allmogens resning i Österbotten ... 133

<b>9 kapitlet. Kriget förflyttas till mellersta Finland.</b> v. Vegesacks expedition till
Åbo. Striden vid Lemo. v. Fieandt anfalles af Vlastoff. Striden vid Lappo.
Fältväbel Roth och sergeant Spoof. Guerillakriget i Ruovesi. Ryssarnas
svåra läge. Grefve Kamenski öfvertager befälet. v. Döbeln vid
Kauhajoki. A. Gyllenbögel tillbakakastar fienden mot Lappfjärd. Segern vid Alavo.
v. Fieandt lider nederlag vid Karstula ... 164

<b>10 kapitlet. Striderna i skärgården.</b> Konungen begifver sig till Åland. Mindre
sammandrabbningar på hafvet. Demonstrationen utanför Åbo. Striden vid
Sandöström. Äfventyret på Vestankärr. Den åländska härens
sammansättning. Konungens sinnesstämning. v. Lantingshausens expedition till
Lokalaks. Friherre Rajalin segrar vid Palva. Boije och Lagerbring lida
nederlag vid Helsinge. Konungens förtrytelse. Gardestruppernas
degradering. Undsättningsexpeditionen från Gefle. Kapten Jernskölds
äfventyrliga färd ... 210

<b>11 kapitlet. Krigslyckan vänder sig.</b> Ryssarna erhålla förstärkningar. J. F.
Aminoff förlorar hoppet om vidare framgång. v. Otter segrar vid
Nummijärvi och v. Vegesack vid Lappfjärd. Striderna vid Ruona och Salmi.
Klingspors brydsamma ställning. v. Döbeln räddar återtågsvägen och
segrar vid Juthas. Slaget vid Oravais ... 238

<b>12 kapitlet. I Karelen.</b> Allmogeresningen. Olof Tiainen och Isak Stenius.
Sammandrabbningen vid Mönnivaara. Major Malm anländer till Karelen.
Striden vid Pälkjärvi kyrka. Furst M. P. Dolgoruki aflöser Alexejeff.
Tvenne ryska styrkor sammandrabba med hvarandra. Striden vid
Kaltomoniska. Öfverstelöjtnant Christiernin anländer med förstärkningar.
Sammandrabbningarna vid Ahvenus och vid Vorna bro. Fiendens
grymheter i Karelen. Malm och Christiernin draga sig till Taipale. Sandels ställning.
Ortstraditioner. Sandels lämnar sin ställning vid Toivala och drager norrut ... 278

<b>13 kapitlet. Lochteå—Olkijoki.</b> Återtåget från Oravais norrut. Orsakerna till
stilleståndet i Lochteå. Missnöjet i St. Petersburg öfver vapenhvilan.
Sandels vinner en lysande seger vid Virta bro. Dunckers nederlag vid Virta bro.
Klercker såsom öfverbefälhafvare. Han fortsätter reträtten. Stilleståndet
i Olkijoki. Armén tågar till Torneå. Gustaf Adolf emottager
underrättelsen om stilleståndet. Alexanders missnöje öfver den i Olkijoki ingångna
vapenhvilan ... 296

<b>14 kapitlet. Vintern 1808—1809.</b> Finska armén lämnar Finland. Sjukvården i
trakten af Torneå. Pehr af Bjerkén. Farsoter sprida sig öfver hela Sverige.
Konungen råkar i misshälligheter med England. Konspirationer vid norska
gränsen och i Stockholm. Gustaf IV Adolf förlorar sin tron. Kejsar
Alexanders missnöje med Buxhœvden. Buxhœvden ersättes af Knorring.

Araktschejeff sändes till Finland. Döbelns åtgärder på Åland. Döbelns och
Lagerbrings möte med Knorring och Araktschejeff. Svenskarna tåga öfver
Ålands haf. Kulneff i Grislehamn. Lagerbring sändes till kejsaren. Knorring
låter fientligheterna afstanna. Barclay de Tollys tåg öfver Kvarken.
Gripenberg i Kalix. Schuvaloff inleder underhandlingar. Konventionen i
Kalix. Sinnesstämningen inom armén. Gripenbergs förhållande till
dagtingan ... 321

<b>15 kapitlet. Inre förhållanden i Finland under kriget.</b> Ryska proklamationer.
Olika uppfattningar om rätta handlingssättet. Biskop Tengström och
Mathias Calonius. I St. Petersburg uppstår planen att inkalla en finsk
deputation. Deputationens sammansättning. Friherre C. E. Mannerheim.
Deputationens emottagande i St. Petersburg och audiensen hos kejsaren.
Dess betydelse. Landtdagskallelsen. Friherre R. W. De Geer och öfriga
medlemmar af landtdagen. Tillrustningarna i Borgå. Kejsaren anländer.
Landtdagens högtidliga öppnande. Monarkens försäkran till Finlands folk.
Kejsaren reser till Åbo. Han återvänder till Borgå och afslutar landtdagen ... 366

<b>16 kapitlet. Sommarfälttåget i norra Sverige.</b> Försök göras att öppna
fredsunderhandlingar. Sändebud afgå till kejsar Alexander och till Napoleon. Friherre
F. Wrede aflöser Klercker. Furumark sändes till Skellefteå. Striden vid
Skellefteå och Furumarks dagtingan. Döbeln öfvertager befälet i Umeå
och räddar förråden därstädes. Trupperna tåga till Öre älf, där Sandels
aflöser Döbeln. Striden vid Hörnefors. Dunckers död ... 392

<b>17 kapitlet. De sista striderna och freden i Fredrikshamn.</b> En expedition utsändes
till Västerbotten. Grefve G. Wachtmeister och friherre J. Puke.
Landstigningen vid Ratan. Kamenskis svåra belägenhet. Wachtmeister tågar
till Säfvar. Ryssarna anfalla, och Wachtmeister retirerar öfver Djekneboda
till Ratan. Striden fortsättes vid Ratan. Eriksson öfverlistas Wrede.
Vapenhvila. Fredsunderhandlingarna i Fredrikshamn. v. Döbelns afskedstal
till finska hären ... 408

<b>Personregister</b> ... 431

<b>Illustrationer:</b> Porträtt ... 441

 '' Landskapsbilder m. m. ... 443

 '' Kartor ... 445

<b>Förteckning öfver använda tryckta källor</b> ... 446

<b>Tryckfel och rättelser</b> ... 448


<poem>
Sänk ned ett ögonblick din stolta fana,
Du unga tid!   Hör — seklets tornur slår!
Dess dofva klockslag minnets skuggor mana,
Timvisarn pekar på de flydda år.

<i>Z. Topelius.</i>
</poem>

Ett sekel har i växlande skiften förrunnit sedan den stora
striden utkämpades i Finland, den strid, hvars följder
genomgripande omdanat vårt lands vidare utveckling och ledt dess
öden i nya, förr oanade spår; den strid som bortryckte oss ifrån
ett land, med hvilket vi under århundraden varit sammanknutna,
och med hvilket vi fordom i broderlig sämja delade såväl
frukterna och äran af arbetet på gemensamt, fredligt framåtskridande,
som faror, nöd och krigets blodiga hemsökelser.

Hvad synes väl mera själffallet, än att våra tankar särskildt
<i>nu</i> dragas till det förflutna och stanna vid hågkomsterna af dagar,
då våra förfäder med omväxlande hopp och bitter förtviflan till
det yttersta ansträngde sina krafter och offrade sina lif för
fosterlandet? Med vördnad böja vi våra hufvuden för de skuggor, hvilka
här träda för vår inre syn, och med djup aktning läsa vi i
häfderna namnen på män, om hvilka förtäljes, att de fröso och
svulto, att de »kunde allt, blott ej sin ära svika».

Det är med tanken härpå, jag går att för läsaren i minnet
återkalla denna Finlands stora nationella kamp.

Visserligen har mången före mig tecknat dessa händelser, och
flera förtjänstfulla arbeten, grundade på omfattande forskning,
hafva under seklets lopp sett dagen. Men utan att i ringaste mån
vilja täfla med dem, synes mig, att ifrågavarande skildring
likväl har sitt berättigande. Afsikten med densamma är, att åt den
läsande allmänheten gifva en framställning af kriget, utelämnande

så vidt möjligt rent speciella, militära detaljer äfvensom enskilda
i krigshändelserna deltagande personers subjektiva uppfattning om
striderna, samt sålunda till vida kretsar inom vårt land sprida
kännedom om 1808 och 1809 års fosterländska krig.

För att under skildringen ej trötta och afbryta läsaren med
ständiga hänvisningar till af mig anlitade källor, bilägges i slutet af
boken en förteckning öfver desamma.
<img 1></img>
<chapter name="1  Kapitlet.
Krigets orsaker.">
<sp>1  Kapitlet.</sp>
<h3>Krigets orsaker.</h3>
Finlands geografiska läge, mellan tvenne mäktiga grannar,
har själffallet utgjort orsaken till att nämnda lands ägande för
dem båda varit en fråga af stor betydelse.

Ur strategisk synpunkt ägde Sverige i Finlands kärrmarker
och sjöar, i dess svårtillgängliga skogar och oländiga klippmarker,
ett förträffligt skydd. Under moskoviternas ständigt förnyade
infall drabbades vårt lands invånare städse af grymheter och
våldsamheter, utmärkande för forntidens krigföring. Så länge
Sverige i politiskt afseende var den starkare makten, kunde Finland
af detsamma någorlunda skyddas. Men alltsedan Ryssland under
tsar Peter I:s spira begynte utveckla sina härintills slumrande
krafter, och Sverige samtidigt, märkbart med hvarje år förlorade sin
forna maktställning, blef det en oundviklig historisk följd, att frågan
om Finlands framtida öde skulle undergå en förändring, hvilken ej
länge kunde låta vänta på sig.

Ryssland var i stort behof af Finland för att medelst dess
införlifvande med sina besittningar skapa sig en naturlig gräns i
väster, och särskildt efter det S:t Petersburg anlagts vid Finska
viken, hotades denna Rysslands nya hufvudstad af granskapet till
en främmande makt.


Som kändt blef östra delen af vårt land redan efter freden i
Nystad 1721 förenadt med ryska riket, men närmare ett helt
århundrade förflöt, innan det öfriga Finland skulle dela samma öde.

Ända från 1700-talets början kan man spåra en förberedande
kamp om Finland, hvarunder förhållandena så småningom
utvecklade sig till det slutliga afgörandet. Roten till 1808—1809 års
krig ligger sålunda långt tillbaka i tiden.

Att skildra dessa föregående tilldragelser skulle föra för långt,
likväl bör antydas, att man i Ryssland redan under den s. k. lilla
ofreden och särskildt under krigsåren 1788—1790 kom till insikten,
att Finlands eröfring ej kunde möta synnerliga svårigheter.

Rysslands diplomater och ledande män kunde ej underlåta
att lägga märke till den korruption, som partistriderna under
frihetstiden i många afseenden framalstrade i Sverige. Härens
otidsenliga skick, hattarnas och mössornas ursinniga kamp emot
hvarandra, den allt mera tilltagande bestickligheten och landets dåliga
finanser, hvilka förorsakade att subsidier från utlandet ständigt
anlitades, allt detta bidrog att yttermera försvaga landet. Sveriges
krigare hade under frihetstidens lidelsefulla riksdagar insupit idéer,
fullkomligt oförenliga med en god militärisk anda, hvarför också
män sådana som Sprengtporten och Jägerhorn, med sina
själfständighetsplaner under pågående krig, lyckades vilseleda en stor
del af officerskåren i Finland.

Då Gustaf IV Adolf besteg Sveriges tron, voro relationerna
mellan Sverige och Ryssland synbart vänskapliga. Sedan år 1800
hade Sverige, Ryssland och Danmark förnyat en
öfverenskommelse af 1780, hvarigenom nämnda länder förbundo sig att hålla
östersjön stängd för hvarje fientligt intrång af främmande makter
samt att använda alla till buds stående medel till dess försvar.
År 1803 uppstodo visserligen några misshälligheter, och det var
nära däran, att krig då redan utbrutit. Kändt från denna tid är
Gustaf Adolfs besynnerliga tilltag, att låta ommåla gränsbron vid
Abborfors i svenska färger; saken aflöpte dock äfven nu fredligt,
utan allvarsammare följder.

Emellertid hade Napoleon sedan några år uppträdt på
världshistoriens skådebana, hvarvid såväl Gustaf Adolf som kejsar
Alexander sällade sig till hans mest utpräglade motståndare.
Svenske konungens raseri och lågande hat kände inga gränser,
isynnerhet sedan Napoleon på utländskt område låtit gripa och kort
därpå i Frankrike afrätta hertigen af Enghien, en medlem af det
fo rna franska konungahuset. Gustaf Adolf såg i Napoleon
»revolutionens ohyggligaste foster, Uppenbarelsebokens vilddjur», hvars
störtande han från religiös synpunkt ansåg som en moralisk plikt.
Sedan 1805 deltog en svensk här i kriget mot fransmännen i
Pommern, där Gustaf Adolf slutligen äfven personligen infann
sig, och där han ådagalade såväl militärisk oförmåga som politisk
oduglighet.

Alexander, å sin sida, kunde ej heller förlika sig med
Napoleons oerhörda tilltag gentemot den franska hertigen. Senare, då
Napoleon i maj 1804 lät utropa sig till fransmännens kejsare,
beslöt tsaren att med krigsmakt ingripa aktivt i de västeuropeiska

<img 1>
Alexander I:s och Napoleons möte på bryggan vid Tilsit.
</img>
krigsoperationerna. I förening med England, Österrike, Sverige
och Neapel förklarade Alexander Napoleon krig.

Efter många blodiga drabbningar under de två nästföljande
åren, hvarunder äfven Preussen slutligen ingick i förbundet emot
Napoleon, blef efter slaget vid Friedland, den 14:de juni 1807,
omsider fråga om fred, hvilken slöts i Tilsit den 7 juli sistnämnda år.

Här, på en för tillfället i floden Niemen uppförd brygga,
sammanträffade Alexander första gången personligen med Napoleon.

Genom sin skarpa intelligens och ofantliga människokännedom
kunde Napoleon med lätthet inverka på Alexanders ännu unga,

oerfarna och tör intryck känsliga natur, och den tidigare
fiendskapen öfvergick småningom till vänskap.

Den sluga korsikanen förstod att medelst smicker uppväcka
tsarens fåfänga och öppnade för den äregiriga unga monarken
lysande utsikter till hans planers förverkligande. Han framställde,
huruledes Ryssland, i förbindelse med Frankrike och genom
brytning med England, skulle öka sitt anseende och sin makt. Om
västern och östern räckte hvarandra handen, blefve intet
oupphinnelig!.

Emedan grundade skäl till missnöje med England förefunnos,
föll det sig ej svårt att förmå tsaren till en brytning med denna
hans bundsförvant; de öfriga frågorna afgjordes likväl ej med
samma lätthet.

Alexander åtrådde främst att utvidga sitt rikes gränser på
Turkiets bekostnad. Hans ungdomsdrömmar voro riktade mot
det gamla Konstantinopel, och hans arméer hade nyligen besatt
furstendömena Moldau och Valakiet, hvilka på ifrågavarande tid
voro i beroende af Porten.

Utan att beröfva Alexander hoppet, om eröfringar i östern,
förstod Napoleon att rikta tsarens uppmärksamhet på Sverige,
framhållande att Rysslands intresse främst fordrade en lämpligare
gräns i väster. Härmed blef under förhandlingarna i Tilsit frågan
om Finlands införlifvande med ryska riket för första gången väckt.

Småningom bearbetade Napoleon sin nyförvärfvade vän tsaren
och lyckades få honom fullkomligt under sitt inflytande. En af
paragraferna i förhandlingarna bestämde bland annat: — »att ett
ultimatum borde tillställas England, och om detta ej ledde till
något resultat, skulle Ryssland förklara detta land krig; ifall
England fortfore att sätta sig till motvärn, skulle bägge kejsarena tvinga
Danmark, Sverige och Portugal att stänga sina hamnar för
engelska fartyg och förklara Sverige krig; vägrade Sverige, skulle
Danmark förmås att sluta sig till detta lands fiender.»

Napoleon kunde förutse, att anförda ultimatum sannolikt skulle
leda till en brytning mellan Ryssland och Sverige, och hans personliga
önskan att straffa Gustaf Adolf komme sålunda att tillfredsställas.
— »Tag Ni Finland», yttrade Napoleon till tsaren, »i ersättning
för kriget med Sverige, i hvilket Ni kommer att råka. Visserligen
är ju Sveriges konung Er svåger<footnote>De tvenne monarkernas gemåler voro systrar, prinsessor af Baden.</footnote> och bundsförvant, men just
emedan han är Er svåger och bundsförvant, bör han rätta sig efter
Edra politiska omslag eller också umgälla följderna af sin envishet.
Sveriges konung må gärna vara Er frände och tillfälliga allierade,
men Rysslands geografiska fiende måste Sverige alltid förblifva;
Petersburg ligger för nära den finska gränsen. Nu är det icke
mera på sin plats, att de vackra ryskorna höra de svenska
kanonernas dån i sina palats vid Nevan.»

Efter mötet i Tilsit kom Alexander allt mer under Napoleons
inflytande. Det franska sändebudet i S:t Petersburg hade
instruktioner att underblåsa den tända gnistan samt få densamma att
uppflamma till en lågande eld. Trots kejsarens önskan att i det
längsta undvika krig, — han hoppades nämligen att med blotta hotelser
kunna förmå Sverige till uppfyllande af sina
önskningar, — ägde han ej nog styrka att
genombryta den järnfasta ring, med hvilken Napoleon
omslutit honom, och nästan mot sin vilja drogs han in i
tidshändelsernas mäktiga hvirfvel.

England hade emellertid som svar på kejsarens fordringar, utan
föregående krigsförklaring, anfallit Köpenhamn,
bombarderat staden i tre dagar samt tillägnat sig
större delen af Danmarks
flotta, hvarefter Alexander på grund af öfverenskommelserna
förklarade England krig.

Omedelbart efter fredsfördraget i Tilsit afsände Alexander
underrättelse därom till svenske konungen och tillrådde Gustaf Adolf
att foga sig i förhållandena samt söka försoning och fred med
Napoleon. Men blotta tanken på att inlåta sig i underhandlingar
med »vilddjuret» bragte konungen i uppror. »Jag känner icke
någonting i världen, som skulle förmå mig att underhandla med
Napoleon Bonaparte», skref konungen dagen därpå till hertigen
af Braunschweig-Oels, »ty jag skulle därigenom icke allenast
förråda de skyldigheter och de grundsatser, som böra förblifva heliga
för hvar och en dygdig människa, utan jag skulle tillika
underskrifva min timliga och eviga olycka.»
<img 1>
Gustaf IV Adolf.
</img>
Flere personer af konungens närmaste omgifning försökte
tillråda honom att sluta fred, men förgäfves. Slutligen nödgades
han dock lämna Pommern, hvilket omedelbart ockuperades af
fransmännen.

På ifrågavarande tid fungerade friherre Kurt von Stedingk
som svenskt sändebud i S:t Petersburg; han stod i det bästa
förhållande till kejsaren, och bemöttes af honom mera som en vän,
än som ett främmande lands sändebud. Denna begåfvade och
allmänt uppburne man ansträngde hela sin förmåga att för
konungen klargöra ställningens allvar, samt i det längsta
upprätthålla ett godt samförstånd mellan de båda länderna. Alla hans
bemödanden strandade likväl emot konungens halsstarrighet och
oförmåga att uppfatta vidden af de olyckor, hvilka han
härigenom framkallade öfver sig och sitt land.

Då man i Ryssland på hösten 1807 begynte sammandraga
trupper till finska gränsen, inrapporterade Stedingk därom redan
den 18 september, utan att denna underrättelse i ringaste mån
framkallade några som helst åtgärder från konungens sida. På
sändebudets förfrågan i Petersburg, hvad dessa truppomflyttningar
hade att betyda, svarades honom, att de endast gällde England, i
händelse nämnda land skulle göra ett anfall mot Ryssland vid
Finska vikens kuster.

Till Stockholm afsändes från kabinettet i S:t Petersburg en
uppmaning att förnya den s. k. väpnade neutraliteten af 1780 och
1800, men konungen ville ej höra talas därom, utan gaf ett
bestämdt afslag. Då Stedingk föredrog sin monarks beslut för
Alexander, förklarande att Sverige, på grund af finansiella svårigheter,
omöjligen kunde bryta med England, uppehöll kejsaren honom
länge med ingående bemötanden. Han framhöll å sin sida
nödvändigheten af ett tillmötesgående gentemot Napoleons fordringar,
såsom den enda utvägen för fredens bevarande. Rörande
truppernas koncentrering vid Finlands gräns, yttrade tsaren äfven, att
dessa mått endast voro försiktighetsåtgärder, tilläggande att han ej
hade smak för eröfringar. Slutligen förklarade kejsaren sig hysa
en uppriktig aktning och vänskap för konungen af Sverige. Trots
dessa förklaringar, undgick det ej Stedingks uppmärksamma
iakttagelse, huru genom Napoleons stegrade inflytande utsikterna
för fredens bevarande i längden minskades.

Omkastningen hos Alexander efter mötet i Tilsit var ej
allenast en yttring af en viss ombytlighet och osäkerhet i hans
karaktär, utan dikterades den därjämte af nödvändigheten, att upphjälpa
Rysslands af det senaste kriget uttömda krafter. Tanken på
krig med Sverige var för honom utan tvifvel motbjudande, och
hoppades han ännu på möjligheten af frågornas fredliga lösning.
Likväl drefvo honom omständigheterna steg för steg framåt mot
den annalkande brytningen. Allmänna meningen i Ryssland var
ej heller för ett anfallskrig mot rikets västra granne. Efter
närmandet till den allmänt hatade Napoleon, hade Alexander förlorat
en del af sin forna popularitet hos sina undersåtar, hvarom
Stedingk skref den 10 oktober: — »Missnöjet med kejsaren är i
tilltagande, och man förnimmer från alla håll fasansfulla yttranden».

Emellertid fortfor den diplomatiska notväxlingen mellan de
tvenne kabinetten, hvarunder Stedingk i en depesch af den 8
november skref till konungen: »Hvad som är säkert, det är att
Sveriges läge blifver mer och mer kritiskt. Efter ett så kraftigt bevis
på Frankrikes inflytande öfver kabinettet i Petersburg vågar jag
ej längre hoppas, att det skall vara möjligt för Eders Majestät att
med nuvarande system hålla fred med sin granne».

Midt under denna för landet bekymmersamma tid mognade
hos den otroligt egensinnige konungen en redan tidigare hos
honom född tanke att till kejsaren återsända ryska S:t Andreas-orden.
Konungen öfverlämnade ordens-insignierna åt den bestörta ryska
ambassadören i Sverige, friherre F. D. Alopaeus, med anhållan
om att de måtte tillställas hans monark. Då Alopaeus vägrade
mottaga uppdraget, hvilket ju ovillkorligen måste anses som en
emot kejsaren utslungad förolämpning, afsändes ordensinsignierna
till S:t Petersburg med en särskild kurir, och åtföljdes desamma
af följande skrifvelse:

— »Min Herr Bror, Svåger och Kusin. Jag fullgör en sorglig
plikt, då jag till Eders Majestät återställer S:t Andreas-orden, men
då jag handlat på samma sätt mot konungen af Preussen, då han
dekorerat Napoleon Bonaparte med Svarta örns-orden, skulle å
min sida ej funnits följdriktighet, om jag ej i ett liknande fali
handlat på samma sätt mot Eders Majestät. Jag innesluter här
en afskrift af mitt bref till konungen af Preussen, hvilket för
Eders Majestät skall förklara skälen till mitt handlingssätt, som är
grundadt på lika oföränderliga grundsatser, som de känslor,
hvarmed jag förblifver etc.»

Då orden anlände till S:t Petersburg, blef Stedingk förtviflad
ock afsände den genast till dåvarande ryska utrikesministern,
grefve Rumjantsoff.

Svaret på anförda sårande beskickning, daterades den <sup>10</sup>/<sub>22</sub>
november, ehuru det anses hafva blifvit uppsatt först den 28 i
sistnämda månad, och var detsamma af följande lydelse:

— »Min Herr Bror, Svåger och Kusin. Då jag förutser att
Eders Majestät är hågad att återsända S:t Andreas orden, gör jag,
för att underlätta det, själf en början genom att återställa
Serafimer-orden, som jag mottagit af Eders Majestät. Jag ber Eders
Majestät på samma gång mottaga min försäkran om
oföränderligheten af de tänkesätt, hvarmed jag förblifver etc.»

Stedingk skrifver efter sitt därpå följande sammanträffande
med kejsaren, att han tydligen varseblef, huru kejsarens
vänskapliga känslor till svenske konungen fått en svår stöt. »Alla mina
iakttagelser», fortsätter Stedingk, »öfvertyga mig om, att det är
omöjligt att noggrant förutse, hvad som här kan hända om två
eller tre månader. Man måste vara beredd på allt: Om fred ej
dessförinnan är sluten, skola vi säkerligen tvingas förklara oss
för eller emot England.»

Som bevis på att Alexander ända i det längsta ej önskade
krig med Sverige, utan tvärtom uppriktigt stod för ett fredligt
uppgörande, kunna tvenne af hans yttranden från ifrågavarande tid
anföras:

Till en medlem af preussiska beskickningen uttalade han:
— »Min ställning och mina förbindelser hafva nödgat mig att
göra förberedelser och vidtaga försvarsanstalter, men jag är långt
ifrån att vilja anfalla konungen af Sverige. Jag smickrar mig
tvärtom med, att denne monark å sin sida skall göra allt hvad
som är honom möjligt för att underlätta en vänskaplig uppgörelse
oss emellan. Med allt hvad jag för närvarande gör har jag ej
annat mål än att främja den allmänna freden».

Under ett samtal med franska sändebudet Savary yttrade
Alexander till denne: — »Finland, dit ni tvingar mig att gå, är en
öken, hvars ägande ej lockar någon. Dessutom måste denna
öken tagas från en gammal bundsförvant, från en frände och på
ett trolöst sätt, som sårar den nationella finkänsligheten och kan
gifva förbundets fiender förevändning att gripa in . . . . . Ni
envisas, att jag skall förklara Sverige krig. Jag är också färdig att
göra det; mina arméer äro vid gränsen, men hvad gifver ni väl
oss för så många uppoffringar? Walachiet och Moldau är den
lön nationen väntar, och den försöker ni beröfva oss.» —

Under tiden hade från svensk sida uppgjorts en plan, som
gick ut på Östersjöns neutralisering och den engelska handelns
dragande öfver Sverige, hvilket då äfven skulle vara neutralt.
Planen stod dock ej i öfverensstämmelse med Napoleons
önskningar, hvarför den omedelbart förkastades äfven af Ryssland.

Med obegriplig envishet fortsatte Gustaf Adolf att hålla sig till
England, trots hans omgifnings bemödanden att förmå honom
till eftergift för nödvändighetens kraf, — intet hjälpte. Konungen
lyckades dock med nyssnämnda land afsluta en förbundstraktat
enligt hvilken Sverige i månatligt underhåll, under ett år,
tillförsäkrades 100,000 pund sterling. Den första sändningen ankom
också inom kort såsom förskott. Vid möjligen förefallande behof
skulle man träffa närmare öfverenskommelse rörande
hjälpsändningen af trupper från England. Sverige skulle däremot själf
underhålla sin flotta och landtarmé. Ingendera af de ifrågavarande
makterna skulle sluta vare sig fred, stillestånd eller förklara sig
neutrala utan ömsesidig öfverenskommelse.

<img 1>
Alexander I.
</img>
Tiden framskred emellertid, och till nyåret hade de ryska
rustningarna i det närmaste blifvit slutförda. Stedingk beräknade
truppstyrkan i ryska Finland och S:t Petersburg till inemot 60,000
man, hvaremot några egentliga förberedelser å svensk sida ej voro
påtänkta. Konungens tankar voro under tiden mest riktade på
Danmark.

Alltsedan Danmark af England blifvit beröfvad sin flotta, hade
detta land slutit sig till Napoleon. Enligt en af Gustaf Adolf
uppgjord plan, skulle i händelse af krig med Ryssland, Finland
uppgifvas, emedan han ansåg ett försvar af detta land vintertid vara
omöjligt. I stället skulle med Englands hjälp Norge och Danmark
samt äfven Mecklenburg eröfras. Efter det en kommitté utarbetat
frågan, tillförordnades tvenne gränsbefäl. Till södra gränsen
utsågs fältmarskalk Toll med 11,000 man, till den västra Armfelt
och von Vegesack med 10,000, och härförutom förordnades 2,400
man till Jämtland, — det s. k. norra gränsbefälet, — under öfverste
Bergenstråles befäl. Inalles hade Sverige vid ifrågavarande tid
35,000 man stående trupper, (förutom de i Finland), af hvilka
sålunda 23,400 blefvo använda emot den hotande faran från
Danmark. Finland däremot lämnades tillsvidare åt sig själft.

Den 23 januari 1808 kunde Stedingk meddela, att man i S:t
Petersburg redan uppgjort en krigsplan. I nämnda rapport, inne
hållande äfven en del andra viktiga meddelanden, yttrar Stedingk
följande: — »Det ryska hofvet tror sig stå inför alternativet att
antingen bryta med Sverige eller Frankrike; och då man af
erfarenhet vet, att Ryssland icke kan motstå sistnämnda makt,
föredrager det ett krig med Sverige, såsom erbjudande mindre faror,
isynnerhet som detsamma kunde ha till följd en eröfring, hvilken
af Ryssland alltid efterfikats och som totalt skulle göra slut på
Sveriges betydelse. Ty det är obestridligt, att, om Finland går
förloradt, Sverige upphör att vara en oberoende stat och då sofver
man icke längre lugnt i Stockholm. Till och med Norge skulle
vara en klen ersättning. Skillnaden blir ännu märkbarare, ifall
man jämför tillgifvenheten hos ett folk, som sedan urminnes tider
varit förenadt med Sverige, med de känslor en genom vapen eröfrad
nation kan hysa. Häraf följer, Eders Majestät, att faran är
öfverhängande och att ett afgörande beslut utan ett ögonblicks
dröjsmål måste fattas. Ifall Eders Majestät bestämt sig för att utsätta
sig, sin familj och sitt land tör ett krigs alla vanskligheter, där de
största bemödanden endast kunna leda till att förlänga försvaret,
är det nödvändigt att genast göra alldeles utomordentliga
ansträngningar och sätta alla krafter i rörelse på det att vår undergång
åtminstone måtte bli ärofull. Efter hvad jag fått veta, går planen
ut på att anfalla Finland på tre ställen. Med tjugu tusen man
vill man rycka in öfver Abborfors och Anjala, för att innan
islossningen göra sig till herrar öfver Svartholmen och om möjligt öfver
Sveaborg. Medan man från detta håll framtränger ända till Åbo,
skall en kolonn af fem tusen man framtränga mot S:t Michel och
en annan kolonn af samma styrka öfver Nyslott. Trettio tusen
man skall hållas i reserv för  att kunna  hjälpa, där sådant kan
blifva af nöden. Man hoppas att på detta sätt, som ej är illa
uttänkt, kunna bemäktiga sig Finland inom loppet af tre månader.
Frågan om nödiga lifsmedel är svår att lösa, men sådana forslas
härifrån dag och natt, och man hoppas dessutom finna i landet
tillräckligt proviant för ryssarne, som ju behöfva så litet för att
uppehålla lifvet. Eders Majestäts trupper i Finland äro
otillräckliga och kunna icke länge motstå ett dylikt angrepp under denna
årstid, då knappast tiotusen man skulle förslå till Sveaborgs försvar».

Vidare delgaf Stedingk den 29:de i samma månad, att general
Buxhœvden, den blifvande chefen för invasionshären, anländt till
S:t Petersburg. Huruledes Stedingk erhållit kännedom af
ofvananförda detaljer, förtiger han ej heller. Genom personer i
Sprengtportens omgifning fick han del af innehållet af dennes
rådplägningar med kejsaren, rörande det stundande kriget.

Sistnämnda depescher bragte konungen dock slutligen ur
fattningen. Han ville genast själf resa till Finland för att där taga
öfverbefälet i egna händer, men i anseende till den svåra
vinterfärden öfver hafvet, lyckades man öfvertala honom att afstå
därifrån. Han bestämde sig likväl för att uppställa hären på krigsfot.
Generalintendenten, öfverste af Schenbom, erhöll den 1 februari
order att resa till Finland samt därstädes ställa magasinen och
förråden i behörigt skick; och till general Klingspor, hvilken, ehuru
general-en-chef för hären i Finland, för närvarande uppehöll sig
i Sverige, gafs befallning den 4:e i samma månad att öfvertaga
befälet af trupperna i förstnämnda land. Tillika medgafs Klingspor
att afgå ifrån sin befälhafvarepost, <i>»ifall han funne sig oförmögen
att uppfylla den under närvarande omständigheter».</i> Olyckligtvis
begagnade sig Klingspor ej af nämnda tillåtelse. Det oaktadt yttrade
han i många personers närvaro, att han <i>»ej åtoge sig att
försvara landet mot Rysslands öfvermakt»,</i> och då han erhöll kunskap
om ryssarnas öfvergång af gränsen sade han åt Ehrnheim: —
<i>»Med detsamma år också Finland förloradt!»</i> Då försökte Ehrnheim
förmå konungen ändra sitt beslut, men Gustaf Adolfs grundsatser
medgåfvo ej denna gång, att med förbigående af en äldre person
öfverlämna befälet åt någon yngre, om äfven skickligare och mera
ägnad därför.

I själfva verket rådde brist på fullt lämpliga personer för ett
dylikt värf. Toll och von Vegesack voro bestämda till södra och
västra försvaret, Klercker ansågs vara för gammal, Wrede och
Essen voro i onåd och hade anhållit om afsked. Armfelt var
visserligen äfven påtänkt, men afböjde förslaget, hvarefter på den
sistnämndes inrådan grefve Gustaf Löwenhjelm blef förordnad att
stå vid Klingspors sida för att öfvervaka dennes göranden, sökande
förebygga »för tidiga reträtter och kapitulationer».
På det att nyssanförda mått och steg i Ryssland ej blefve
misstydda eller skulle påskynda en krigsförklaring, kallade
konungen till sig ryske ministern Alopaeus, meddelande honom, det
omständigheterna föranledde svenska regeringen att afsända den finska
öfvergeneralen till sin post samt att gifva därstädes förlagda
regementen samlingsorder. Konungen ville öppet härom tillkännagifva
»på det man i Ryssland måtte veta att rustningarna i Finland
endast hade rent defensivt ändamål». Han tillade, — »att de
österifrån kommande underrättelserna föreföllo honom så mycket mera
öfverraskande, som den ryske ministerns språk hittills icke antydt några
fientligheter».

Alopaeus svarade, att ryktet om rustningarna mycket förstorats, och
att desamma utan tvifvel endast åsyftade förebyggande af
engelsmännens landstigningar.

I det närmaste samtidigt härmed afgick till Stedingk en skrifvelse,
(dagt. den 6 februari) hvari konungen främst framhåller sin svåra
ställning mellan Ryssland och England, och därefter upprepar han
ånyo det tidigare
omnämnda neutralitetsförslaget, som ett medel till förlikning; härefter säger sig konungen
blifvit synnerligen öfverraskad af underrättelserna från kejsarens sida,
då han väntat sig dennes vänskapliga samverkan för ett mål, som ej
allenast intresserade Ryssland, utan äfven en stor del af
fastlandet. — »Jag kan ej erinra mig», fortsätter han, »att Sverige
har gifvit det minsta skäl till missnöje eller misstroende från
Rysslands sida. Dess rent detensiva förbindelser äro ej riktade mot
detta land, dess tvister böra vara detta land främmande. Det är
ej jag, som öfvergifvit kejsaren af Ryssland, utan tvärtom han,
som öfvergifvit mig. Efter de bevis på trohet och ärlighet, som
jag gifvit honom under den tid vi voro förbundna, kan jag så

<img 1>
Mauritz Klingspor.
</img>
mycket mindre tro, att han nu utan grund anfaller mig, som han
har nog ined land och ej önskar någon utvidgning, etc.»

Genast efter reskriptets ankomst anhöll Stedingk om företräde
hos Alexander, hvilket likväl beviljades honom först den 16
februari.

Vid audiensen förklarade kejsaren, »att han led vid tanken
på, att befinna sig i tvist med svenske konungen, men att han
nödgats därtill af omständigheternas tvingande makt. Han insåg
klart och sade, att äfven jag(d. v. s.Stedingk) borde
inse, att i detta ögonblick kunde hvarken han eller
någon annan monark i världen motstå
Frankrikes vapen. Man måste vika för
nödvändighetens lag, söka hålla sig
uppe till gynnsammare tider och af två onda ting
välja det minst onda.»

Sedan Stedingk därefter uppläst sin konungs
reskript, tillade kejsaren: — »Skulle jag nöja mig
med en sådan uppgörelse, vunne den dock
ej bifall på annat håll. Faran kommer ej från
min sida! Gud är mitt vittne, att jag icke
eftersträfvar en enda by, <i>det vill säga icke af er</i>».

Då svenske ministern till svar påpekade Napoleons hat mot
svenska konungahuset och med enträgenhet anhöll om tsarens
bistånd, fortsatte Alexander:

— »Räddningen kan endast komma från konungen. Må han
förena sig med mig, må han åtminstone för ögonblicket
underkasta sig nödvändighetens lag, och vi skola draga oss ur spelet.
Jag har 200,000 fransmän på mina gränser, mot dem stå endast
100,000; hvad kan jag göra?»

Ur ofvananförda märkliga samtal mellan kejsaren och Stedingk
framgå tydligt de dolda krafter, hvilka med oemotståndlig styrka
drefvo händelsernas gång mot en oundviklig katastrof. Å ena sidan

<img 1>
K. B. von Stedingk.
</img>
är Alexander för svag att emotstå Napoleons mäktiga inflytande, och
å andra sidan kan Gustaf Adolfs trångsynta envishet ej underkasta
sig nödvändighetens kraf. Man bör kunna antaga, att Alexander
här, likasom vid flera andra tillfällen i sitt lif handlade tvärtemot
sin verkliga, innersta önskan och öfvertygelse. Hans ädla karaktär
och ridderliga natur ledo otvifvelaktigt af omständigheternas på
honom ställda fordringar. Men äfven i Gustaf Adolfs egensinniga
och okloka politik finner en opartisk granskare, att de djupare
motiven för hans handlingar likväl voro grundade på känslor,
hvilka kunna respekteras. Hans omutliga ståndaktighet, att ej en
hårsmån vika ifrån det <i>han</i> ansåg vara rätt, är en af denna
beklagansvärda konungs tilltalande egenskaper, ehuru de för en
monark, hvilken bör låta synpunkten för det allmännas väl gå framom
den egna, personliga uppfattningen, ofta kunna leda till fördärf.

Sålunda utvecklade sig händelserna nu med snabba steg, utan
att någon makt längre lörmådde hejda den framstörtande lavinen
i dess lopp.

Stedingk hade sedan en tid erhållit tillstånd att, såsnart det
blefve nödvändigt, afresa från S:t Petersburg. Likväl kvarblef han
därstädes till det sista, d. v. s. till krigets utbrott.

Ett ultimatum, dagtecknadt den 22 februari, afsändes till
Alopaeus med en kurir redan den 17:e, för att tillställas svenska
regeringen, men åt Stedingk i S:t Petersburg meddelades innehållet
af detsamma först den 21:a, nämligen samma dag som ryska
trupperna öfverskredo finska gränsen.

I detta sista ultimatum framhålles Englands våldshandlingar
gentemot Danmark, därefter uppräknas alla försök, gjorda att
förmå konungen tillsluta Östersjön för England. Om nämnda
försök, säges vidare, att då de förblifvit resultatlösa, och Sverige
i stället ingått i underhandlingar med England, »återstår det
endast för Hans Majestät att utan dröjsmål begagna sig af alla de
medel, som Försynen anförtrott honom till sitt rikes säkerhet, och
han underrättar därom konungen och hela Europa.»

Skrifvelsen anlände till Stockholm långt efter krigets utbrott.
Någon egentlig krigsförklaring hade ej afgifvits, — en otillbörlig
försummelse och en mörk fläck i den ryska diplomatins
syndaregister. Om felet härtill bör sökas hos Rumjantsoff, eller hos
någon annan, framgår ej med tydlighet.

Såsnart Stedingk erhöll kännedom om ryssarnas infall i
Finland, anhöll han att utfå pass för återresan till Sverige. Passet
utlämnades, men resan fördröjdes, så att han först den 6 juli med
en svensk fregatt anlände till Karlskrona.
Gustaf Adolf, som under hela januari och februari uppehållit
sig på Gripsholm, erhöll första underrättelsen om ryssarnas infall
genom en af general Klercker atsänd kurir, hvilken anlände till
Stockholm först den 2 mars. Klercker inrapporterade såväl om
ryssarnas öfvergång af gränsen, som om de första striderna vid
Abborfors och Lovisa samt fiendens framträngande mot Helsingfors.

På det högsta förbittrad öfver fiendens inkorrekta
handlingssätt, att utan föregående krigsförklaring intränga på svenskt
område, gaf konungen befallning om Alopaeus' arrestering. Uppdraget
verkställdes kl. 11 ½ på natten af konungens öfver adj utänt, friherre
Boije, och samtidigt lades beslag på ryska ministerns arkiv i
Stockholm. Alopaeus hölls sedermera arresterad intill den dag, då
Stedingk återvände till Stockholm, och erhöll först då tillstånd, att
med samma fregatt, hvilken afhämtat den sistnämnde, återvända
till sitt land. —
<img 1></img>
</chapter>
<chapter name="2 Kapitlet.
Förberedelserna och tillståndet före kriget.">
<sp>2 Kapitlet.</sp>
<h3>Förberedelserna och tillståndet före kriget.</h3>
Hvad hade väl under denna tid vidtagits till Finlands
försvar, och huru hade man begagnat den långa hösten, medan
diplomaterna å ömse sidor utkämpade de förberedande
fäktningar, hvilka tydligen bebådade en annalkande fara?

Enligt konungens förutfattade åsikt vore det ej någon
möjlighet att försvara Finland mot Rysslands ofantliga öfvermakt,
särskildt vintertid, då alla vattendrag beläggas med starka istäcken.
Utgående från denna all handlingskraft förlamande uppfattning
lät han så godt som allt förbli i dess gamla skick. Tviflet på
möjlighet af framgång uteslöt alla synnerliga ansträngningar för den
hotande farans öfvervinnande, därom vittna tydligen konungens
instruktion till öfverbefälhafvaren.

I densamma framhålles bland annat, att hufvudsyftet med
finska arméns första rörelser borde vara, att låta de trupper, hvilka ej
kunde finna skydd inom fästningarna, draga sig tillbaka till
Österbotten samt undvikande af onödiga strider. Visserligen hoppades
man att med vårens inträde kunna sända förstärkningar från
Sverige samt med Englands medverkan återtaga det förlorade. —
»Men», tillägges dock i instruktionen, »ehuru Vi såsom förbemält
är, anse frälsningen af armén och fästningarnas försäkrande böra
blifva främsta ändamålet af försvarsanstalterna under påstående

vinter, vänta vi likväl, att I, så långt möjligt kan blifva, söken att
den inträngande fienden hindra och emotstå, samt icke förr än
nöden påtränger, reträtten företaga».

Instruktionen bestämde, att trupperna i södra Finland, delade
i tvenne brigader, borde efter de första striderna draga sig tillbaka
till Tavastehus, och trupperna i östra Finland bilda en brigad,
hvilken under skydd af Karelska jägarekåren skulle samlas i
Jorois samt i händelse af återtåg förenas i Kuopio och sedan genom
Iisalmi styra återtåget till Uleåborg.

Denna krigsplan var uppsatt af Lagerbring, Tibell jämte några
andra, ehuru i öfverensstämmelse med konungens egna
föreskrifter. Planen, hvilken blifvit skarpt klandrad, har dock af senare
tiders fackmän erhållit ett mildare, ja, till och med erkännande
bedömande. Här kan en djupare, mera ingående undersökning
af densamma ej komma till behandling, men vare det likväl
sagdt, att planen stödde sig på förutsättningen, att ryssarna redan
vid krigets början skulle anfalla med betydande öfverlägsenhet i
antal, hvilket dock ej blef fallet. Ett kraftigt motstånd under
krigets första skede hade kunnat leda händelsernas utveckling i helt
andra spår.

Den finska armén, eller som den benämndes finska
fördelningen, räknade i början af år 1808 inemot 20,000 man,
inberäknadt såväl stående trupper som vargering.<footnote>Två vanliga soldater voro skyldiga att uppställa en reservkarl, hvilken
kallades vargeringsman.</footnote> De stående
trupperna uppgingo till 15,300 man och vargeringen till
omkring 4,000.

Krigsväsendet hade i allmänhet på ifrågavarande tid i Sverige
afstannat i sin utveckling och ej kunnat hålla jämna steg med
öfriga europeiska länders. Visserligen hade försök gjorts att införa
en del tidsenliga ändringar, men de blefvo ej slutförda, och ofta
förbiseende hufvudsak, förirrade man sig i onödiga små detaljer.

Officerskåren utgjordes till största del af unga, plikttrogna, sitt
fosterland varmt tillgifna och tappra män, men de voro
öfverhufvudtaget i saknad af krigserfarenhet och nödiga kunskaper i tidens
krigföring. Såväl manskapet som det yngre officersbefälet
innehade egenskaper, med hvilka under en klok och insiktsfull
ledning likväl stora resultat hade kunnat uppnås.

I brist på medel var armén illa utrustad; beklädnaden
bristfällig, och proviantmagasinernas innehåll motsvarade ej närmelsevis
behöfven. Infanteriet var beväpnadt med slätborrade flintlåsgevär,
stundom alldeles odugliga; kanonerna voro till större delen af
gammal konstruktion och trossen otidsenlig  samt jämförelsevis
onödigt vidlyftig, hvilket alltid är till hinder vid truppernas
rörelser.

Någon tillförsel af proviant från Sverige till Finland kunde i
anledning af de svåra kommunikationerna ej ifrågasättas,
hvarigenom landet blef hänvisadt till endast egna resurser. Svårigheterna
härvid ökades yttermera genom att missväxt under de två
föregående åren minskat landets vanliga produktionsförmåga.

Finland ägde denna tid af befästa orter endast Sveaborg,
Svartholm och Hangö, hvarigenom den långa landgränsen stod
fullkomligt blottad för fienden. Tillståndet i nämnda
fästningar var mycket bedröfligt, och något af betydelse vidtogs ej
heller för deras upphjälpande. Om dessa fästningar skall i
sammanhang med händelserna på Sveaborg och Svartholm senare
närmare redogöras.

I hvilket bedröfligt tillstånd det hela befann sig, framgår
tydligt nog ur ett samtida bref, skrifvet i slutet af oktober 1807 af
J. F. Aminoff till fältmarskalk Toll. — »Här i landet», skrifver
Aminoff, »har förskräckelsen varit stor öfver ett befaradt fientligt
inbrott. Om detta lands militäriska tillstånd, försvarsanstalter,
förråd af krigsförnödenheler, äro sannfärdigt framlagda, hvarken
känner jag, ej heller tillhör det mig att däröfver mig yttra — men
det vet jag visst, att om en sådan olycka inträffar under denna
årstid, beklagar jag den, som ombetroddes detta lands försvar,
som upphörde i och med detsamma det angreps — fattigdom och
elände, — inga magasiner, ej möjlighet att dem formera hvarken
för människor eller kreatur, om än Perus skatter vore tillgängliga
— o dugliga gevär, kanske brist på tillräckligt fältartilleri och
ammunition — m. m. Fästningar i ett försvagadt tillstånd, och om
än möjligen försedt med behofver af folk och förnödenheter är
det på flera ställen oslutna Sveaborg ej att försvara i ett klimat,
där fienden  på is  ej  sällan  kan begagna grofva kanoner. — —
Den lilla styrkan af den återstående armén, sedan fästningarna
fått sitt behof, kan den med sken at påräknadt försvar, mota en
i olycksfallet förmodad mångdubblad styrka, då alla pass äro
tillfrusna, landet således öppet på alla håll till öfvergång af
gränsen? o. s. v.»

En annan  samtida, löjtnant Karl Adolf Brakel, skrifver den
11 februari till sin broder: — »Vi få krig med ryssen — — Om
detta verkligen så förhåller sig, blir detta krig icke långvarigt. En
näfve folk utan mat och kläder lär icke mycket mota (ehuru med
bästa vilja) en väl försedd armé».

Till högste militärbefälhafvare utsågs, såsom tidigare omnämnts,
grefve Klingspor. Wilhelm Mauritz Klingspor var född den 7
december 1744 på sin faders, vicepresidenten, friherre K. F.
Klingspors gods, Fluxerum i Småland. Tillhörande en gammal
aristokratisk släkt, bestämdes han enligt tidens sed från barnaåren för
krigareyrket samt inskrefs redan vid. åtta års ålder i arméns rullor.
Som trettonårig deltog han med franska armén i sjuåriga kriget,
hvarunder han bevittnade flera bataljer. Därefter steg han snabbt
i graderna, blef öfverste 1797 och utnämndes 1788 till Gustaf III:s
generaladjutant, tog del i arméns utrustning för kriget mot
Ryssland samt utsågs till generalintendent vid finska armén. Då
fienden vid Anjala stod i beråd att tillägna sig våra förråd, räddades
dessa genom Klingspors rådighet, hvarigenom han ådrog sig
Gustaf III:s ynnest. Ar 1790 utnämndes han till generallöjtnant och
general en chef i Finland. Ofta upptogs han likväl af andra
honom ålagda värf och uppehöll sig därigenom allt emellanåt i
Sverige, hvarunder tjänsten sköttes af vikarie.

Då några mindre misshälligheter 1796 uppstodo mellan
Ryssland och Sverige, mobiliserade Klingspor på eget bevåg trupperna
i Finland; 1804 uppgjorde han äfven en försvarsplan för Finland
samt inlämnade densamma till regeringen med framställning om
nödvändigheten af truppernas förstärkning, ehuru hans yrkande
ej ledde till några åtgärder. Emellertid förvärfvade han sig
härunder kännedom om de militära förhållandena i vårt land. Hos
konung Gustaf IV Adolf stod Klingspor äfven i gunst och biet af
honom upphöjd i grefligt stånd.

Under sin därpå följande tjänstetid användes Klingspor ofta i
olikartade administrativa och diplomatiska uppdrag, dem han till
vederbörandes fulla belåtenhet uppfyllde. Trots sina militära
meriter förblef Klingspor likväl mera hofman än krigare; — en
jovialisk, human, mot sin omgifning förbindlig man, drog han
omsorg om sina truppers materiella välbefinnande och ömmade för
deras lidanden, men han saknade beslutsamhet och initiativ, och
ägde ej viljekraft eller några djupare insikter, ej heller förmåga
att tillvinna sig sina underordnades förtroende. Med dylik
karaktärsdaning var Klingspor föga lämplig för den framskjutna och
ansvarsfulla post, på hvilken han blef ställd och hvilken han hade
djärfheten emottaga. Några af Klingspors samtida vilja
påstå, att han dock ej saknade personligt mod och att hans
ständiga reträtter under kriget ej så mycket förorsakades af feghet,
som fast mer af öfvertygelse om att just därigenom klokhetens
och försiktighetens fordringar följdes.

Öfverbefälhafvarens närmaste man var den gamla generalen
Carl Nathanael af Klercker. Son till prosten Klerck i Kågeråd i
Skåne föddes han den 1 november 1734 och var sålunda vid
denna tid redan 73 år gammal. Klercker begynte sin
militära bana såsom volontär vid fortifikationen år 1751, deltog i
sjuåriga kriget, hvarunder han visade »klokhet och mod», blef
1759 stabsadjutant hos Ehrensvärd samt var sedermera sysselsatt
med kartläggning af finska skärgården och ordnade finska
eskaderns lotskontor på Sveaborg; 1780 adlades han med namnet af
Klercker.

Sedermera deltog han med utmärkelse i 1788—1790 års krig
och innehade under två särskilda perioder
kommendantbefattningen på Sveaborg.
Under Klingpors frånvaroförordnades Klercker till
generalbefälhafvare i Finland, och 1804 var han
i Helsingfors med i den hemliga
krigsberedningen för granskning af
planerna till Finlands försvar.

För eftervärlden framstår Klercker som
en enkel, rättfram och samvetsgrann krigare.
Genom sitt trofasta väsen och sin varma
hängifvenhet för fosterlandet tillvann sig den gamla
generalen sina underordnades fulla
högaktning och tillgifvenhet.

Natten  emot den 1 februari   1808,  kl.  3 på
morgonen, blef Klercker, som för tillfället vistades på Sveaborg,
uppväckt af en från Stedingk anländ kurir, med underrättelsen
om ett snart stundande fredsbrott.

Om sitt första intryck vid denna oväntade underrättelse skref
Klercker: — »Jag hade icke en enda bokstaf därom från vårt hof
— inga penningar — inga magasin.»

Den åldriga generalen, som nyligen tillfrisknat efter en svår
sjukdom, hade ännu ej hunnit återfå sina vanliga krafter, men
det oaktadt måste han nu handla energiskt, på eget initiativ.
Under dagens lopp afsändes ett trettiotal skrifvelser till
landshöfdingarna, regementscheferna, kommendanterna och andra myndigheter

<img 1>
C. N. af Klercker.
</img>
i landet med befallningar rörande truppernas skyndsamma
samlande och fästningarnas sättande i försvarstillstånd m. m.

Trupperna fördelades i två hufvudgrupper: den ena, för
försvaret af den sydligare delen af gränsen, utgjordes af 9,800 man,
fördelade i två brigader, hvilka ställdes under betäl af
generalmajorerna C. G. Ehrnrooth och J. F. Aminoff, den andra,
Savolaks-Karelska gruppen, bestod af 4,000 man under öfverste, grefve J. A.
Cronstedts befäl, och erhöll till uppgift att försvara nordliga delen
af östra gränsen. Till fästningarna bestämdes dessutom: för
Sveaborg 6,000 och för Svartholm 600 man. Hangö lämnades utan
besättning, emedan Klercker insåg omöjligheten af dess försvar.

Två veckor senare anlände från konungen bref, medförande
några förändringar i befälets sammansättning. Öfverste Palmfelt
bestämdes till chef för 1:sta brigaden, öfverste Adlercreutz för den
2:a och grefve J. A. Cronstedt förblef chef för den 3:e, eller
Savolaks brigaden. C. G. Ehrnrooth hade på grund af ålder redan
tidigare begärt sitt afsked och Aminoff utnämndes till
»generalmajor», — så benämndes befälhafvarens närmaste man. Till
generaladjutant, d. v. s. stabchef utsågs öfverste H. H. Gripenberg.
Chef för artilleriet var öfverste Åkerstein, för krigskommissariatet
öfverste af Schenbom, och öfveruppsikten af sjukvården var
anförtrodd åt doktor af Bjerkén.

Efter nu anförda förändringar blef finska härens indelning
följande:

<i>1:a brigaden. — Öfverste Palmfelt</i>
<table><td>Nylands regemente    <td>Lifbat. — Öfv.-lt. Munck,
<td>Öfv. von Döbeln      <td>Öfl. bat. — Major Furuhjelm.
<td>Björneborgs regemente  <td>Lif. bat. — Major Eek.
<td>Öfv.-lt. Stjernvall     <td> Öfl. bat. — Kapten Grönhagen,
<td>sedermera Furuhjelm  <td>Rust. bat. — Major Furuhjelm.
</table>½ komp. af Nylands jägarbat. — Major Uggla.
4 skvadroner af Nylands dragoner.
1:a och 3:e batt. af Finska artill. regementet.

<i>2:a brigaden. — Öfverste Adlercreutz.</i>
<table><td>Åbo läns regemente <td>Lif. bat. — Major Hästesko.
<td>Öfverste Fleming. <td>Öfl. bat.   - Major Reutersköld.
<td><td>Rust. bat. — Major Reutercrona.
<td>Tavastehus regemente. <td>Lif. bat. — Öfv.-lt. Wetterhoff,
<td>Ötverste von Platen. <td>On. bat. — Major von Fieandt.
<td><td>Jägarbat. — Öfv. von Essen.
</table>½ komp. Nylands jägarbat. — Major Arnkil.
4 skvadr. Nylands dragoner.
2:a och 4:e batt. af Finska artill. regementet.
<i>Savolaks—Karelska (3:e) brigaden. — Öfv. J. A. Cronstedt.</i>
<table><td><td r>I <td c>(half-)bat. <td>— Major Furumark.
<td>Savolaks jägarregemente  <td r>II  <td c>»  <td>— Major Tujulin.
<td>Öfv. Sandels. <td r>III  <td c>» <td>— Major Grotenfelt.
<td><td r>IV  <td c>» <td>— Öfv. Sunn.

<td><td r>I <td c>(half-)bat. <td>— Major Ehrnrooth.
<td>4:e (half-)bat. Savolaks <td r>II <td c>» <td>— Öfv.-lt. Lode.
<td>infant. regemente. <td r>III  <td c>» <td>— Major Tavast.
<td><td r>IV  <td c>» <td>— Major Grotenfelt.

<td>Karelska jägarkåren  <td r>I <td c>(half-)bat.  <td>— Kapten von Wright.
<td>Öfv.-lt. G. Aminoff. <td r>II  <td c>»  <td>— Kapten v. Burghausen
</table>
I bat. vargering. — Major von Törne.
I oberidet komp. dragonvarg. — Löjtnant Poppius.
Karelska dragonhären: 2 skv: — öfv.-lt. Christiernin.
Savolaks art. komp. — Kapten von Born.

Chefen för 1:a brigaden, öfverste August Fredrik Palmfelt,
född den 3 september 1767, var son till major G. F. Palmfelt och
friherrinnan A. M. Ehrensvärd. Hans fördelaktiga yttre, hans
fina, eleganta salongsvana, men framförallt relationer på
mödernesläkten, (hans moder var brordotter till Augustin Ehrensvärd)
bidrogo till Palmfelts hastiga framsteg på den militära banan. Han
inskrefs redan 1780 vid Nylands infanteri, deltog i 1788—1790 års
krig, befordrades 1791 till öfverste vid Åbo läns regemente och
deltog sedermera som brigadchef i kriget i Pommern. Inom
militära kretsar däremot hade Palmfelt ej något godt anseende.
Klerckers uttalande om honom »efter gamla vanan bakslug och
gärna drager sig ur spelet när det gäller», anses vara betecknande
för honom. Det visade sig äfven under kriget, att man ej kunde
räkna på Palmfelt. Han ägde ej heller förmågan att ingifva sina
underlydande samma upphöjda tänkesätt, som var rådande inom
den öfriga hären. Det moraliska ansvaret för kapitulationen vid
Kalix faller hufvudsakligen på Palmfelt, hvilken förstod begagna
sig af omständigheterna, och då Gripenberg ej var mäktig
främmande språk, förde Palmfelt ordet vid underhandlingarna med
fienden, i enlighet med sin uppfattning. Likväl kan man ej
påbörda Palmfelt någon brottslig förbindelse med fienden, ehuru
han antagligen ej ogärna sett att underhandlingarna hade fört till
krigets afslutande. Efter nämnda händelse förlorade han äfven
återstoden af den aktning man ännu hyste för honom.

Under Palmfelts befäl stod bland andra Nylands
infanteriregemente, hvars chef öfverste Georg Carl von Döbeln, är en af
de förnämsta personligheterna i detta krigs historia. Son till


häradshöfdingen J. J. von Döbeln föddes han den 29 april 1758. Tidigt
faderlös, uppfostrades han af förmyndare för det prästerliga kallet,
men hans håg stod till krigarebanan. Denna önskan
motverkades i det längsta af förmyndaren, hvilken dock slutligen gaf med
sig, hvarefter Döbeln 1775 aflade sin officersexamen och 1780
reste till Paris, med afsikt att såsom frivillig söka inträde i det
pågående amerikanska frihetskriget. Men i stället ingick han vid
grefve de la Mareks regemente och åtföljde detsamma till
Ostindien. Här utmärkte von Döbeln sig i många strider, blef sårad
vid Cuddalor och återkom till Frankrike som
kapten. Då emellertid kriget 1788 utbröt i
hemlandet, skyndade Döbeln att ställa sig under eget
lands fanor och kämpa emot ryssarna.

I striden vid Porrassalmi hade han olyckan
att såras af en gevärskula, hvilken blessyr aldrig
fullkomligt läktes och var orsaken till det kända
svarta bandet om hans panna. Det förtäljes, att
då von Döbeln stod i skansen och med lugnt
allvar utdelade sina befallningar, böjde de
unga soldaterna sig ned för att undvika
ryssarnas hväsande granater. — »Huka er inte ner pojkar», hade han
uppmuntrande tillropat dem, »det är bara grankottar!» men en
stund därefter inträngde en af dessa »grankottar» mellan ögonen
på honom. En stark blodförlust hindrade ej Döbeln att
fortfarande följa med stridens gång; slutligen dignade han dock ned
utbristande: — »Jag går bort för att dö, men släpp för all del
icke det där packet öfver!» Blessyren hindrade honom emellertid
från vidare deltagande i samma krig.

1805 blef Döbeln sekundchef för Nylands regemente och
gjorde sig synnerligen aktad och älskad af både officerare och
soldater. Manskapet följde blindt, hvart han än förde detsamma.
»Det svarta bandet är med», brukade soldaterna säga, »dagar det bra.»

<img 1>A. F. Palmfelt.
</img>
Redan Döbelns yttre gestalt återspeglade hans inre
egenskaper: — den skarpa profilen, de manliga dragen, de uttrycksfulla
ögonen, allt vittnade om styrkan i hans karaktär, så
helgjuten genom det ädla hjärtat och den ridderliga, högsints

<img 1>G. C. von Döbeln.
</img>
uppfattningen. Genom vunnen erfarenhet i utländska krig intager
von Döbeln, som fältherre, måhända främsta rummet bland det
högre befälet i finska armén. Få krigare i vårt land hafva till
eftervärlden lämnat ett namn med vackrare klang än Georg Carl
von Döbeln, — »den lille mannen med band om pannan».
En fullt värdig krigskamrat hade v. Döbeln dock i Carl
Johan Adlercreutz, chefen för 2:a brigaden. Son till kornetten
Thomas Adlercreutz föddes han den 27 april 1757 på Kiala gård i
Borgå socken. Redan i barnaåren inskrefs Adlercreutz vid finska
lätta dragonkåren och blef officer 1779.

Under 1788—1790 års krig deltog Adlercreutz i Savolaks
brigadens operationer och samlade sig därunder kunskaper och
erfarenheter. Därefter steg han i graderna och var 1808 chef för
ett nyligen uppsatt regemente, hvilket bar hans namn. Då
nämnda regemente emellertid förlades till Sveaborg, utsågs
Adlercreutz till chef för 2:a brigaden af den finska armén.

Frånsett skimret af den hjälteglans, hvarmed vår
största skald omgifvit Adlercreutz' gestalt, framstår han som en
värdig representant för den stolta krigaretyp, hvilken med
gladt mod stod beredd att offra allt, då fosterlandet
kallade, — typen för en dådkraftig, plikttrogen soldat. Krigare
alltigenom, var Adlercreutz finne till själ och hjärta.
Stundom under stridens gång lät han hänföra sig till
gränsen af oförvägenhet, dock lät han aldrig ett onödigt
öfvermod få makt med sig. Alltid rådig, gladlynt och
rättfram, bemötte han sina soldater med faderlig välvilja och var
inom armén högt uppburen af alla, höga som låga.

<img 1>K. J. Adlercreutz.
</img>
Såsnart den i landet kringspridda militären genom
kronobetjäning och budkaflar, hvilka med otrolig snabbhet löpte omkring
till de aflägsnaste ödemarker i landet, erhöll befälhafvarens
order, väcktes öfverallt en feberaktig brådska till lifs. Officerare
och soldater skyndade med friskt mod och hängifvenhet till
fanorna, samlingen verkställdes med otrolig raskhet.

En officer i Birkkala skrifver, att han den 5 erhöll
underrättelsen, den 11 var kompaniet samladt i Piipola by och den 

14 inträffade detsamma i Vuorentaka, 3/4 mil från Tavastehus.
Hela regementet anlände redan den 22 till Mörskom.

Trupperna i den sydligare delen af landet hade erhållit
befallning att efter samlingen draga till orterna Helsingfors,
Tavastehus, Nyby, Elimä, Borgå, Lovisa och Tessiö, samt de i nordöstra
Finland till linjen S:t Michel—Varkaus äfvensom till Joensuu.

Då ryssarne emellertid, genom att utan föregående
krigsförklaring öfverraska befälet i Finland, skridit öfver gränsen, innan
någon anade det, hade en del af våra trupper ej hunnit komma
fram till de utsatta orterna. Afsikten hade varit att emottaga
flendens första anfall långs linjen vid Kymmene älf.

Af 2:a brigaden (Adlercreutz) hade större delen dock den 20
februari på aftonen hunnit till linjen Forsby—Anjala—Nyby.
Sålunda var Tavastehus regemente sedan en vecka i Nyby, ett halft
kompani Nylands jägare jämte en skvadron dragoner i Elimä,
samt Åbo läns regemente i Artsjö, dit nämnda regemente just
anländt samma dag på aftonen. Af 1:a brigaden (Palmfelt) hade
Nylands bataljon framkommit till Lovisa och ett batteri artilleri
jämte brigadstaben till Forsby. Resten af brigaden var dels i
närheten af Helsingfors, dels i trakten vid Koskis och Tavastehus.

I nordöstra delen af landet hade Cronstedt till nämnda dag
i S:t Michel samlat sin brigad, förutom Karelska jägarna, hvilka
voro i Joensuu. Dessutom hade han en del sjöfolk i Kristina
och Varkaus samt på sistnämnda ort några hundra vargeringar.

Medan detta försiggick i Finland, hade man i Ryssland ej
försummat tiden, — under hela hösten hade där pågått ett rastlöst
arbete såväl i kanslierna som vid trupperna och gränsfästningarna.
Till en början bemödade man sig om att iakttaga den största
hemlighetsfullhet på det att man på motsatta sidan ej i förtid skulle
få kännedom om förberedelserna. Många hemliga kunskapare
hade under hösten rest omkring i Finland med uppdrag att
inhämta kännedom om förhållandena därstädes, ja — de hade till
och med ur regeringens förråd, kort innan kriget utbröt fått
köpa vapen! . . .

Stora transporter med lifsmedel, ammunition och andra
krigsförnödenheter släpades längs landsvägarna till utsatta
nederlagspunkter i ryska Finland. En krigsplan, hvars hufvuddrag framgå
ur det tidigare anförda brefvet från Stedingk till konungen, var
antagligen uppgjord af general J. P. van Suchtelen i förening med
generalerna Pfuhl och Opperman. Man har i grefve Göran Magnus
Sprengtporten velat söka upphofvet till denna krigsplan, men
antagligen inskränktes dennes verksamhet därvid till att meddela
upplysningar om lokala förhållanden oeh deltaga i
sammankomsterna. Oberoende häraf inlämnade Sprengtporten till kejsaren,
på ryska nyårsdagen, en vidlyftig skrifvelse, hvilken han benämnde:
— »Reflektioner af en i Finland född rysk krigare», hvari han
framlade en fullständig krigsplan jämte några politiska betraktelser.
Från hans penna härstammar likaså »Förslag till en allmän
proklamation till Finlands folk» samt »Bifogade anmärkningar,
rörande de lokala förhållandena». Att nämnda skrifvelser skulle haft
något egentligt inflytande på den krigsplan, som slutligen antogs,
har på senare tider ansetts tvifvelaktigt. Efter att hafva
misslykkats i sina själfständighetsplaner rörande Finland, hade denna
politiska äfventyrare öfverflyttat till Ryssland, men åtnjöt likväl
ej i sitt nya fädernesland något anseende, hvarken som general
eller människa.

Ehuru det vidsträckta Rysslands resurser under vanliga
förhållanden med lätthet medgåfvo uppställandet af en talrik armé
vid Finlands gräns, fordrade dock den dåvarande politiska
situationen truppernas fördelning på olika trakter. En stor del af landets
krigsmakt förlades, dels mot Turkiet, dels vid västra gränsen, i
Lithauen och Polen, hvarigenom man ej till Finland kunde afdela
någon synnerligen talrik styrka. Stedingks tidigare omnämnda
meddelande rörande härens manstyrka var öfverdrifven. De flesta
författare uppgifva densamma till 24,000 man, ehuru van Suchtelen
anger de för Finlands ockupation afsedda trupperna vid krigets
utbrott till blott 16,000. Sistnämnda uppgift torde dock ej
öfverensstämma med verkliga förhållandet.

Armén var väl utrustad med kläder, proviant, ammunition,
kanoner o. a. för krigföring erforderliga förnödenheter. Infanteriets
vapen utgjordes visserligen, likasom den finska arméns, för det
mesta af slätborrade flintlåsgevär, kanonerna däremot voro af
bättre konstruktion, och det talrika kavalleriet öfverträffade utan
tvifvel vårt. Rysslands krigsmakt stod på ifrågavarande tid, hvad
dess militära utbildning beträffar, ej efter den västeuropeiska.
Soldaterna voro väl inöfvade och härdade under flera föregående
fälttåg. Officerarna — särskildt det högre befälet — hade på
slagfälten i Italien, Turkiet, Österrike, Polen och Preussen, haft tillfälle
att inhämta krigserfarenhet, och många af Rysslands generaler hade
som framstående fältherrar gjort sig kända i hela Europa.

Högsta befälet anförtroddes åt general Friedrich Wilhelm
Buxhœvden. Han tillhörde en gammal, förnämlig härmästaresläkt i
Lifland, där han föddes den 14 september 1750. Vid sitt 19 år
lämnade han kadettkåren i S:t Petersburg, utan att där hafva
afslutat kursen, för att ställa sig i ledet vid den armé, som stred
i Turkiet 1769—1770. Här utmärkte han sig särskildt vid Bender
och erhöll befordran till första officersgrad. Buvhœvden deltog
vidare i 1789—1790 års krig i Finland, 1792 var han redan
divisionsgeneral i Polen och blef, efter Varschaus intagning 1795,
utnämnd till guvernör därstädes. Hans verksamhet från denna
tid omtalas med erkännande af hans humana och älskvärda
uppträdande, hvarigenom han förstod tillvinna sig befolkningens fulla
sympati. Samma år blef Buxhœvden preussisk grefve och året
därpå äfven erkänd som rysk grefve.

I slaget vid Austerlitz 1805 anförde Buxhœvden vänstra
flygeln, men blef där i grund slagen; en likadan otur hade han 1806
vid Pultusk, där han Tegenskap af öfvergeneral förde befälet öfver
de ryska trupperna. Trots sin rika krigserfarenhet, var han ej
någon framstående fältherre. Hans snabba karriär bör
hufvudsakligen kunna tillskrifvas giftermålet med fröken Natalia
Alexejewa, — en naturlig dotter till kejsarinnan Catharina och grefve
G. Orloff. Efter giftermålet, hvilket ingicks 1777, steg han
hastigt i graderna. Att han, trots bristen på fältherreförmåga, af
kejsaren utsågs till öfverbefälhafvare i Finland, bör kunna
tillskrifvas hans öfriga egenskaper. Buxhœvden var känd som
rättvis och ridderlig, hvarför Alexander ansåg sig åt honom kunna
anförtro en eröfrares svårfyllda värf. Ty samtidigt med landets
eröfring, gällde det att vinna befolkningens förtroende för kejsarens
afsikter och försona Finlands invånare med omgestaltningen af
förhållandena och deras framtida öde.

Till öfverbefälhafvarens medhjälpare utsågos däremot
generaler, hvilka i främsta rummet gjort sig kända som framstående
krigare.

Buxhœvdens närmaste man var den redan tidigare omnämnda
generalen van Suchtelen, en af Catharina II till Ryssland inkallad
nederländsk ingeniörofficer, professor vid universitetet i Leiden,
hviken med utmärkelse tagit del i många föregående krig. Han
var en begåfvad och mångsidigt bildad man, och har efterlämnat
de bästa minnen på de poster han innehaft.<footnote>Som bidrag till van Suchtelens karaktärsteckning kan omnämnas, att då han
1810 utnämndes till rysk ambassadör i Sverige, och man med skäl ansåg honom äga
förnämsta andelen i Sveaborgs kapitulation, blef hans första emottagande i
Stockholm ej det bästa. Dock förstod han att till den grad utplåna minnet af det
förflutna, att det om honom i Sverige blifvit sagdt: — »att ingen utländsk diplomat
under samma århundrade tillvunnit sig en så allmän aktning och kärlek som van
Suchtelen.»</footnote>

De till Finland bestämda ryska trupperna hade följande
sammansättning:
5:e divisionen, under befäl af generallöjtnant Tutschkoff I,
med 12 bataljoner infanteri, 2 skvadroner reguliärt kavalleri, 200
kosacker och 42 kanoner.

21:a divisionen, under befäl af generallöjtnant furst Bagration,
med 12 bataljoner infanteri, 3 skvadroner reguliert kavalleri, 200
kosacker och 18 kanoner.

<img 1>
F. W. von Buxhœvden.
</img>
17 divisionen, under befäl af generallöjtnant furst Gortschakoff,
hvilken i början af kriget var t. f. i stället för generallöjtnant
Kamenski. Under honom stodo 12 bataljoner infanteri, 8 skvadroner
reguliert kavalleri, 200 kosacker, 28 kanoner och 1 pioniärkompani.

Tutschkoffs trupper, utgörande den norra fördelningen, erhöllo
befallning att samlas mellan Nyslott och Villmanstrand samt hade
till uppgift att hindra Savolaks brigadens förenande med de
öfriga finska trupperna i södra Finland. Därefter skulle de
fördelas i fyra kolonner samt tvinga finnarna att retirera öfver
Kuopio till Uleåborg.
Den mellersta, under befäl af furst Bagration, samlades mellan
Villmanstrand och Davidstad, där den skulle delas i tvenne
kolonner: — den ena hade att öfver Kouvola eller Ruotsala tåga
till Nyby (numera Uusikylä), och den andra rycka fram genom
Elimä till Artsjö.

Södra fördelningen, anförd af furst Gortschakoff, hade
befallning att samlas vid Fredrikshamn och Pyttis, där äfven denna
skulle delas i tvenne kolonner, hvaraf den ena bestämdes att
öfver Hirvikoski tåga till Lappträsk och Mörskom, och den andra
skulle rycka öfver gränsen vid Abborfors samt därefter genom
Lovisa tåga till Borgå och Helsingfors.

<img 1>
kartan till Striden om Finland.
</img>

<img 1>
Trakten mellan Tavastehus och Borgå.
</img>


<img 1></img>
</chapter>
<chapter name="3  Kapitlet.
Öfvergången af gränsen och de första striderna.">
<sp>3  Kapitlet.</sp>
<h3>Öfvergången af gränsen och de första striderna.</h3>
Den 21 februari 1808 rådde en bitande köld öfver hela
Finland. Temperaturen hade fallit till — 30°, marken var betäckt
med höga snödrifvor, och vattendragen hade stelnat till fasta
isbryggor, öfver hvilka ej allenast fotfolk, utan äfven ryttare och
de tyngsta kanoner utan någon fara kunde framföras.

Vid ryssarnas samlingsplatser längs gränsen kunde under
större delen af den föregående natten förmärkas ett lifligt rustande
och ordnande. Man beredde sig för uppbrott, ty vid
daggryningen skulle gränsen öfverskridas. Och i den dunkla
vintermorgonen, innan solen ännu stigit öfver horisonten, sågos mörka
massor långsamt skrida fram längs de slingrande, snöfyllda vägarna
i riktning mot de tidigare utsedda öfvergångsställena, d. v. s.
Kelus, Anjala, Hirvikoski, Strömfors och Abborfors.

General Buxhœvden jämte en talrik svit följde själf den kolonn,
som tågade mot Abborfors. I hans sällskap befann sig bland
andra äfven grefve G. M. Sprengtporten, hvilken för »diplomatiska
angelägenheter» var anställd vid öfverbefälhafvarens person.

Sprengtportens första diplomatiska uppdrag blef att uppsätta
en proklamation till Finlands invånare. Skrifvelsen, dagtecknad
Fredrikshamn den 18 februari, var ställd i öfverbefälhafvarens
namn och innehöll främst en motivering af kejsarens åtgärd att
sända trupper till Finland. Därpå följde en uppmaning till
finnarna att fredligt förblifva i sina hem. — »Vi komma ej till Eder
som fiender», sades där vidare, »men som vänner och
skyddsherrar för att göra Ert tillstånd lyckligare, då vi härigenom sätta
oss i stånd att ifrån Ert land afböja de plågor, för hvilka I, i fall
af krig, nödvändigt skullen blifva ett oundvikligt offer.»
Sedermera följde en förklaring, att de som skulle gripa till vapen mot
ryska krigsmakten, eller på annat sätt förolämpa densamma, finge
skylla sig själfva för följderna, men de hvilka befrämjade
kejsarens omsorger för landets väl, skulle komma i åtnjutande af hans
höga beskydd och välvilja. Ämbetsmännen i Finland, förutom de
svenskfödde, finge behålla sina tjänster. Allt hvad för truppernas
underhåll måste tagas, skulle till fullo ersättas. Landets invånare
tillförsäkrades alla fri- och rättigheter, hvilka de hittills åtnjutit,
och uppmanades »att i laga ordning, sådan vid Edra vanliga
riksmöten öflig är, sända deputerade till Åbo, för att rådgöra om allt,
hvad för landets välfärd vidare tillgöras kan».

Denna proklamation hade kringsändts till kyrkoherdarna i de
närmast gränsen belägna församlingarna, samt åtföljdes af en
skriftlig anhållan om att dess innehåll skulle bringas till folkets
kännedom. Den hade emellertid ej någon framgång, utan antogs
vara ett hån af fienden samt afvisades med förakt.

Då ryssarna anlände till gränsen, möttes de likväl ej af något
märkbart motstånd, ty endast små vakter voro därstädes
utposterade, hvilka, efter att hafva aflossat några skott, sågo sig tvungna
att retirera.

Sålunda stod nu vägen öppen för fienden, hvilken ännu samma
dag tågade fram till linjen Kouvola —Elimä—Lovisa. Endast i
Elimä vid Peippola gård, där major Arnkihl med ett halft
kompani Nylands jägare och en skvadron Nylands dragoner mötte
ryssarna, uppstod en mindre skärmytsling, hvilken pågick intill
mörkrets inbrott. Emellertid insåg Arnkihl omöjligheten att med
de fåtaliga trupper, han hade till sitt förfogande, behålla
positionen, hvarför han vid elfvatiden drog sig tillbaka till Kimböle, på
vägen till Lappträsk.

Samma afton anlände Buxhœvden med högkvarteret till
Lovisa, hvarifrån en bataljon af Nylands infanteri, under befäl af
öfverstelöjtnant Munck, hade retirerat till Forsby och därstädes
intagit position.

I Lovisa beordrades en mindre fördelning, under befäl af
generalmajor Borosdin, att iakttaga Svartholm. I nämnda stad
utfärdades den andra i ordningen af Sprengtportens proklamationer,
dagtecknad Lovisa den 22 februari. Öfvergeneralen vänder sig i
densamma till de finska soldaterna med följande försäkringar och
anbud: — »Min allernådigste kejsare gör det ondt, att han är
föranlåten, emot dess önskan, till ett verkligt beskydd, endast för
lugnets, stillhetens erhållande samt för finnarnas lycka att låta
sina trupper inrycka uti Finland. I goda finnar, som igenom
ödets skickelser ären landets krigsfolk, I ären mer beklagansvärde,
I lämnen Edert hemvist, Edra anförvanter och måsten söka
döden för en orättvis sak. Soldater, min allernådigste kejsare har
befallt mig att tillåta den af Eder, som frivilligt afgifver gevär, att
återvända till sitt hemvist, eller hvart hvar
och en önskar, och dessutom betalas för
hvarje gevär två rubel, för en sabel och andra
vapen en rubel samt för hvarje häst tio
rubel. Hvem ibland Eder skulle så litet älska
lugnet, att han icke skyndar sig att släcka det
orätta uppmanandet till krig för att skaffa sig
ett fredligt och lyckligt lif under min
allernådigste kejsares beskydd.»

Dessutom hade Buxhœvden fem stycken S:t
Anne-ordnar af andra klass att i kejsarens
namn utdelas till »de svenska pastorer, hvilka visade största nit att bibehålla stillhet och
lugn ibland invånarne vidj ryska truppernas annalkande inom
svenska gränsen och att emottaga dem på ett vänskapligt sätt».

Förgäfves fick Buxhœvden vänta på att några finska soldater
skulle hämta honom vapen eller hästar, ej heller blef han i
tillfälle att utdela Anne-ordnarna, iy öfverallt möttes denna senare
proklamation af befolkningen med samma motvilja som den
första, och trupperna förblefvo sin lagliga öfverhet trogna.
Antagligen hade man i S:t Petersburg hoppats, att sinnesstämningen inom
Finlands militär i någon mån skulle öfverensstämma med andan
inom densamma under Anjala förbundets tider, men snart nog
insåg man sitt misstag.

<img 1>
G. M. Sprengtporten.
</img>
Under de två nästföljande dagarna mötte ryssarna ej något
motstånd; begagnande sig däraf tågade de vidare framåt. Men
den 24:e förekommo mindre skärmytslingar på tre särskilda ställen.
Vid Forsby, Kuuskoski och Artsjö stodo små fördelningar, hvilka
i det längsta försökte försvara sina ställningar och sålunda
uppehålla fiendens frammarsch.

Öfverste Gripenberg förde en bataljon och ett halft kompani
nylänningar, två skvadroner dragoner och åtta kanoner. Hans
ställning vid Forsby hade en stark front, men genom att
hafsvikarna nu voro tillfrusna, kunde fienden med lätthet öfver Pernå
viken kringgå ställningen. Efter en liflig skottväxling förmärktes,
att ryssarna i själfva verket begagnat sig af nämnda svaghet och
sökte framtränga genom den djupa snön öfver hafsviken. Denna
omständighet gjorde Gripenbergs ställning ohållbar, hvarför han
gaf befallning om återtåg till Borgå. I Borgå upptogs hans
fördelning af öfverste von Döbeln, och efter att där hafva aflossat
några skott emot den förföljande fienden tågade alla enligt
Klerckers gifna order mot Mäntsälä.

Knappt hade von Döbeln hunnit lämna Borgå, innan
ryssarna trängde in i staden.

Erinrande sig, huruledes de i forna tider farit fram på orten,
voro invånarna mycket uppskrämda. Kvinnorna gräto och voro
beredda på det värsta. Men enligt samtida anteckningar höllo
ryssarna sig stilla och fredliga samt kommo i det hela rätt väl
öfverens med befolkningen.

En humoristisk händelse inträffade med den sista finska
soldaten, som var i beråd att lämna staden, — det var en af baron
Rehbinders lifdragoner, vid namn Blomster. — Blomster ville
förse sig med en ny häst hos sin rusthållare och blef därigenom
något fördröjd. Vid tillfället hade han tagit sig en »sporakurage»,
som det heter i anteckningarna, hvarigenom hans tankeförmåga
blifvit något omtöcknad, men kuraget desto mer uppskrufvadt.
Då han i detta tillstånd skulle pröfva sin nya häst, rände han på
kyrkotorget öfver tvenne ryska dragoner. Följden häraf blef att
de båda dragonerna jämte hästen föllo öfver ända, och Blomster
skyndade i sporrstreck förbi prästgården ned för den branta
backe, som leder till bron öfver ån. De förföljande ryssarna
hunno dock upp den oförvägna finska dragonen och togo honom
tillfånga. Antecknaren säger »att detta var den enda affär Borgå
såg af sista finska kriget».

Vid Kuuskoski<footnote>Kuuskoski hör till Malmgård egendom och är beläget några kilometer norr
om Forsby.</footnote> hade lifbataljonen af Björneborgs regemente,
under befäl af major Eck, samma dag intagit ställning. Där hade
äfven regementets chef, öfverstelöjtnant Stjernvall infunnit sig för
att vara närmare brigadkvarteret i Forsby. Återstoden af
regementet stod i Mörskom, Hela natten hade ett starkt yrväder
varit rådande, och vägarna voro igensnöade, hvilket gaf Stjernvall
anledning förmoda, att fienden ej denna dag skulle företaga
någon framryckning. Han begaf sig därför redan före daggryningen
mot Forsby. Emellertid aftog snöfallet, och då dagen inbröt,
sågos ryssarnas mörka massor sträfva fram genom de ofantliga
drifvorna. Så snart förposterna inrapporterat därom, vidtog Eck
nödiga åtgärder, och snart begynte en liflig skottväxling.

Då Stjernvall på afstånd hörde skjutandet, vände han
ögonblickligen om och uppnådde inom kort Kuuskoski by, där han
mellan byggnaderna varseblef så väl eget manskap som fientliga
jägare. Förlitande sig på sin flinka häst, hoppades han kunna
förena sig med de sina och styrde mellan de fientliga soldaterna.
Men till hans olycka stjälpte släden vid en vändning, och de
framrusande fienderna omringade Stjernvall samt togo honom tillfånga.

Striden vid Kuuskoski varade ej länge, men förlusten af den
allmänt omtyckta och utmärkta chefen blef kännbar. Föregående
afton hade Stjernvall berättat för sina officerare: »Jag har slagit
hand med Adlercreutz att, så mycket i vår förmåga står, låta
ryssarna dyrt köpa sina framgångar». Dessa ord bevarade hans
officerare länge i troget minne.

Bland de yngre officerare, hvilka deltogo i denna fäktning
omnämnas flere för ådagalagd tapperhet. Däribland fänrik
Gripenberg (brorson till öfversten), som länge på en farlig post
uppehöll fienden, och af 60 man förlorade 40 i döda och sårade.

Reträtten från Kuuskoski gick i riktning mot Mörskom.

Den tredje striden samma dag ägde rum vid Artsjö, där
öfversten, friherre Fleming förde befälet öfver åbolänningar. Kort
före striden hade han erhållit order att tåga tillbaka till
Villikkala, men innan denna befallning hunnit åtlydas, rapporterades
att ryssarna närmade sig från Rattula-sidan. Fleming beslöt
därför att göra motstånd och uppmanade sina soldater att slåss »som
ärliga svenskar», hvartill dessa äfven hade god lust.

Ryssarnas första attack tillbakaslogs af löjtnanten, friherre
Stackelberg, som därefter förföljde dem ända till Rattula. Efter
ett längre uppehåll, hvarunder ryssarna erhållit förstärkningar,
förnyades anfallet kl. 2, då de åter ryckte fram i tre kolonner.
Men äfven till Fleming hade några kanoner anländt med löjtnant
Hagelstam från Mörskom. Dessa ställdes på en höjd, hvarifrån
fienden besköts i flanken, och ånyo nödgades att vända om.
Nu ansåg Fleming, att han fullgjort sin skyldighet, och beslöt
följa den tidigare mottagna befallningen samt tågade mot
Villikkala och Ruokala till Orimattila. Det har beräknats att finnarnas
styrka vid ifrågavarande lilla strid utgjordes af något öfver 1,600
man samt ryssarnas till omkring 2,000.

Efter ofvan skildrade små skärmytslingar fann Klercker tiden
vara inne att enligt konungens instruktion sammandraga hären
till trakten af Tavastehus, samt afsände befallning härom till de
båda brigadcheferna.

Palmfelt, hvars brigad tågade från Borgå öfver Mäntsälä,
tillryggalade marschen på endast 4 dagar och anlände redan den
28:e till Janakkala kyrka, 15 km. från Tavastehus. Det gick med
sådan hastighet, att han förlorade all känning med fienden.

Adlercreutz gick däremot långsammare till väga, hvarför hans
trupper, som vid uppbrottet befunno sig i Nyby och Orimattila,
hade att utstå tvenne sammandrabbningar med fienden, innan de
kommo fram.

Redan i Orimattila, dit Fleming anlände med sina
åbolänningar efter striden vid Artsjö, blef han den 26:e ånyo anfallen af
ryska generalen Müller (brigadkommendör under Bagration).
Finnarna hade gjort sig skyldiga till oförsiktigheten att ej utställa
några större vaktposter på vägen till Artsjö, utan endast mot
Mörskom sidan. Kölden hade tilltagit, och termometern visade 36°
under fryspunkten. Alla hade efter dagens besvärligheter sökt
skydd och hvila i stugorna samt lågo försänkta i djup sömn.

Emellertid hade Müller genom sina vaksamma kosackpiketer
fått kännedom om motståndarens sorglöshet och beslöt att begagna
sig däraf. Sent på aftonen bröto hans soldater fram emot den
lilla byn Käykälä invid Orimattila, där den djupaste stillhet var
rådande. Men så snart ryssarna under häftigt skrikande störtade
in i byn, sprungo finnarna halfklädda och yrvakna dem till möte
och drefvo dem tillbaka. Adlercreutz säger i sin rapport, att
fienderna flera gånger med ett förfärligt skri förnyade anfallet, men
dock ständigt med bajonetterna blefvo utkörda. »Intet kunde
störa våra troppars ståndaktighet», säger Adlercreutz. »Man hade
svårt att återhålla deras häftighet att vilja rusa på fienden utom
byn, hvilket i mörkret och utan att känna dess styrka, kunnat
hafva farliga följder; 36° köld, mörkret och en oupphörlig eld,
gjorde detta till en verklig bardalek.»

Mot morgonen gjorde ryssarna slutligen upp några stockeldar
vid det närbelägna skogsbrynet. Adlercreutz hade i sinnet att
förnya striden påföljande dag, men nu anlände befallning att tåga
tillbaka. »Vi  hafva i natt slagit fienden», yttrade Adlercreutz till
sina soldater, »och såsom segrare gå vi härifrån. Misstron därför
icke Edert befäl eller den plan, som konungen antagit för kriget,
utan varen säkra därpå, att I alltid skolen få visa Edert mod, då
något mål till landets försvar därigenom kan vinnas.»
Uppbrottet skedde kort därefter i riktning mot Okerois.

Den öfriga delen af Adlercreutz' brigad, nämligen Tavastehus
regemente under von Platens befäl, hade under tiden befunnit sig
vid Nyby (Uusikylä) och erhållit befallning att draga till Lahtis
och därifrån längre västerut. För återtågets säkerställande gaf
Adlercreutz order, att åbolänningarna skulle hålla vägskälet vid
Okerois besatt, intill dess Tavastehus regemente hunnit dit; men
åbolänningarna åtlydde ej befallningen, utan tågade vidare,
öfverlämnande åt tavastlänningarna att sköta sig själfva. På hvad
missförståndet berodde, är svårt att afgöra.

Detta vägskäl var af stor betydelse, ty den från Orimattila
kommande fienden kunde här lätt afskära tavastlänningarnas
återtåg. Allt berodde på hvem som först anlände till Okerois.

Då slutligen tavastlänningarnas förtrupp, under befäl af
öfverstelöjtnant Wetterhoff, uttröttad och genom frusen anlände till byn,
syntes fientliga skaror närma sig längs Orimattila vägen. En del
af manskapet hade redan hunnit skingra sig, sökande hvila i
stugorna, men Wetterhoff vidtog skyndsamt nödiga åtgärder, och en
häftig strid uppstod inom kort. Under tvenne timmar höllo sig
tavastlänningarna tappert, tillbakaslående ryssarnas ständigt
upprepade, häftiga attacker. Men så snart Tavastehus regemente
hunnit fram till byn, gaf von Platen slutligen befallning om återtåg,
under skydd af Björneborgs bataljon och två kanoner, hvilka
anlände till tavastlänningarnas undsättning.

I Adlercreutz' rapport om denna strid omnämnas med beröm
öfverstelöjtnant Wetterhoff och major von Essen äfvensom flera
andra officerare. Om manskapet säges där, »att detta visat mod
och ihärdighet i en förskräcklig köld, hvarunder de tillbragte 16
timmar under gevär». Major von Essen blef blesserad samt
råkade i fångenskap. Förutom honom tillfångatogos äfven kapten
Lagermark, löjtnanterna Uggla och Stråhlenhjelm samt fänrik
Tammelander, — alla sårade. Af manskapet förlorades 30 man i fallna,
blesserade och fångna; lika många hade förfrusit händer och fötter.

Först vid Sairikkala by kunde trupperna ändtligen unna sig
en välbehöflig hvila.

Under dessa krigets första dagar hade en mängd allmogemän
infunnit sig hos militärbefälet med anhållan om nödiga vapen
samt tillåtelse att taga del i fosterlandets försvar. Men på vapen
rådde så stor brist, att icke ens soldaternas eget behof fullt kunde
tillgodogöras. Bönderna måste för den skull afvisas, och med sorg
i hjärtat sågo de sig tvungna att återvända till sina hem.

Då ryssarna erforo att våra trupper tågade mot Tavastehus,
beslöt Buxhœvden att följa efter. Denna plan kunde emellertid
icke med behöflig snabbhet sättas i verket, emedan den fordrade
en stor svängning af ryssarnas venstra flygel, som stod i trakten
af Borgå.

Buxhœvden hade länge sväfvat i ovisshet om sin
motståndares verkliga styrka och begått samma fel, som man gjort å finsk
sida, d. v. s. öfverskattat fiendens antal. Dessutom hade han
förmodat, att hufvudstyrkan skulle möta honom i trakten af
Helsingfors, med föresats att hindra hans tåg till Åbo, Finlands
dåvarande hufvudstad.

Till Helsingfors afsändes i egenskap af parlamentär general
von Berg, hvars egentliga uppdrag dock var att söka tillförlitliga
underrättelser om svenskarnas position och styrka därstädes. Från
Sibbo, där de ryska förposterna befunno sig, afreste han den 29:e
till Helsingfors och uppfordrade befälhafvaren därstädes, öfverste
Gutoffsky, att godvilligt utrymma staden, hvarvid invånarna skulle
behandlas väl, — i motsatt fall sade han sig ej kunna svara för
följderna.

Gutoffsky sökte draga ut på tiden och förklarade sig ej kunna
afgöra något, innan han erhölle kommendantens på Sveaborg
order. Under hans befäl stod Heinola bataljon af Adlercreutz'
regemente samt en tropp dragoner, — i allt omkring 400 man.
Intet afgjordes, men likväl kunde parlamentären inrapportera, att
besättandet af Helsingfors ej skulle möta större svårigheter.

Såsnart Buxhœvden erhållit kännedom härom, beslöt han taga
Helsingfors i besittning och afsände den 2 mars en betydlig styrka
mot staden.

Gutoffsky, som öfverraskades af fiendens annalkande,
förlorade fullkomligt fattningen, kastade sig i en släde och reste själf i
vildaste fart öfver till Sveaborg, lämnande sina trupper att sköta
sig själfva.

Det slogs allarm; alla skyndade utan någon ordning åt olika
håll. En af deltagarena skrifver härom: »Att återtåget ej urartade
till full upplösning var uteslutande det underordnade befälets
förtjänst.» Särskildt energiskt uppträdde härvid kapten von
Kræmer, som med värjan i hand i fiendens åsyn hejdade de flyende
och ordnade bataljonens reträtt.

Några och trettio man jämte en underofficer, hvilka försökte göra
motstånd, blefvo kringgångna och togos tillfånga; de öfriga kommo
slutligen till Sveaborg,  där de förlades på Stora Östra Svartön.
Förlusten utgjordes af 10 blesserade samt 80 saknade. Ryssarna
uppgifva sin förlust till endast en kosack.

Buxhœvden säger i sin rapport, att några trepundiga
kanoner, placerade norr om Helsingfors, togos »laddade.» Det hela
hade gestaltat sig till en sannskyldig skandal, hvilken kan
betraktas såsom ett förebud till de stundande händelserna på Sveaborg.

I Helsingfors utnämndes ryske öfversten Wejdemejer till
kommendant med 2,000 mans besättning.

Medan ofvanskildrade händelser tilldrogo sig i södra
Finland, undanträngdes äfven Savolaksbrigaden af fienden
mot norr.

Befälhafvaren för denna brigad, öfversten, grefve Johan
Adam Cronstedt, född i Stockholm 1749, var
son till grefve C. J. Cronstedt. Tidigt hade han ingått i tjänst
och var redan 1784 major. Därefter
innehade han under flera år olikartade
hoftjänster, hvilket likväl ej hindrade
honom att med utmärkelse deltaga i
1788—1790 års krig. Hans håg för krigarekallet tog dock
slutligen ut sin rätt, så att han helt ägnade sig åt detsamma. År 1806
utnämndes han till chef för Savolaks brigaden och till öfverste
för Savolaks infanteri, hvilken befattning han innehade vid
krigets utbrott.

Cronstedt var en tapper och redbar militär, hvilken inom
armén åtnjöt anseende som en af dess dugligaste befälhafvare. Han
saknade dock nödiga betingelser för en högre ledareställning; han
ägde ej den klara och snabba uppfattning, eller det sunda
omdöme och den förmåga af själfständigt initiativ, som för en
fältherre äro oumbärliga egenskaper. Af sina underordnade var
Cronstedt likväl  högt  uppburen,  och  han skildras som en ädel,

<img 1>
J. A. Cronstedt.
</img>
anspråkslös och plikttrogen krigare, hvilken i farans stund
ådagalade ett manligt och lugnt mod.

Till motståndare hade han Tutschkoff I.<footnote>I ryska armén tjänade tre generaler Tutschkoff, hvilka alla deltogo i
finska kriget.</footnote>, en bland
Rysslands många framstående generaler, hvilken i flera föregående
krig, särskildt i de napoleonska, förvärfvat sig erfarenhet och
insikter. Likväl kan om honom sägas, att krigslyckan under finska
fälttåget ej var honom i samma grad bevågen, som flera af de
öfriga ryska anförarena. Han gjorde sig skyldig
till en del misstag, hvarför han efter slagen vid
Siikajoki och Revolaks kallades till högkvarteret
i Åbo att där stå till svars för sina operationer. Här
lyckades Tutschkoff likväl bevisa ohållbarheten
af de mot honom riktade anklagelserna och
återfick sitt befäl.

Tidigare omnämndes, att hans division
var samlad i trakten mellan Willmanstrand och
Nyslott. Den 28 februari ryckte han öfver
gränsen på fyra särskilda ställen: från
Suomenniemi mot Kristina, vid Puumala mot Jokkas samt
från Nyslott såväl i riktning mot Sulkava som
mot Rantasalmi. Här vid gränsen stötte han ej på något motstånd.

Cronstedt i St Michel hade några dagar längre förberedelsetid
än de i södra Finland förlagda trupperna, och han begagnade sig
däraf för att efter bästa förmåga hopbringa lifsmedel och öfriga
krigsförnödenheter. Härvid ådagalade ortens befolkning stort
tillmötesgående och var honom på allt sätt behjälplig. Bönderna
visade stor lojalitet, och i kritiklös naivitet yttrades bland dem,
»att de ej skulle lämna konungen utan hjälp, då han så oförskyldt
<img 1>
Generallöjtnant Tutschkoff I.
</img>
råkat i olycka». Bland annat lyckades en transport med 900
gevär i sista stund, och så godt som under fiendens ögon, komma
fram till Cronstedts trupper, hvarigenom brigaden blef i tillfälle
att utbyta sina odugliga vapen mot bättre.

På grund af en falsk uppgift om fiendens annalkande den 26
februari lät Cronstedt trots 36 ° köld sitt manskap stå i gevär hela
natten. Denna bristande förmåga att närmare taga reda på
fiendens förehafvande kostade honom emellertid omkring 100 man,
hvilka förfröso och lades på sjukbädden. Natten var i själfva
verket fasansfull. Till en annan obetänksamhet gjorde sig Cronstedt
äfven skyldig under de första dagarna. Han tog nämligen för
gifvet, att fienden skulle rycka fram endast från södra sidan, och
utställde därför några vaktposter på detta håll, lämnande vägarna
mot nordost så godt som obevakade. Då Cronstedt emellertid den
28:e erhöll kunskap om att fienden tågade fram äfven från
Nyslottsidan, insåg han att ställningen i S:t Michel var ohållbar och bröt
därför skyndsamt upp, tågande i riktning mot Pieksämäki. Redan
den 19:e hade han erhållit del af kungliga instruktionen, hvari han
befalldes »att med de Savolaxke (trupperna) under retirerande
försvara sig ända till Jorois; där hålla stånd så länge som möjligt
kan blifva, samt draga sig sedan tillbaka genom Kuopio — — —
för att sedan — — — öfver Idensalmi retirera till Uleåborg».
Befallningen måste uppfyllas, men dessförinnan lät Cronstedt
uppbränna kanonsluparna och andra kronan tillhöriga föremål i
Kristina samt bortföra därstädes samlade förråd.

Brigadens reträtt norrut mot Kuopio hade af de från Nyslott
tågande ryska trupperna lätt kunnat afskäras, men fienden drog
ut på tiden och försummade därigenom att begagna sig af nämnda
fördel. Cronstedt lyckades sålunda att utan hinder komma förbi
de vägar, som leda västerut från Nyslott. Från Pieksämäki
begagnade Cronstedt sig af små skogsstigar österut och inträffade
sålunda i närheten af Varkaus, där han äfven lät förstöra
fartygen och undanskaffa större delen af där samlade förråder. Ett
detachement under major Grotenfelts befäl hade under tiden med
framgång skyddat hufvudstyrkans rörelser.

Öfverraskad af sin motståndares rörelser forcerade Tutschkoff
emellertid förföljandet, så att han till den 8 mars hade hunnit
sammandraga större delen af sina trupper vid Jorois. Fiendens
vänstra flygel, under general Bulatoffs befäl, intågade under tiden
i S:t Michel, där den ej fann någon motståndare, utan blott en
del efterblifna slädar med ammunition.

Anländ till Leppävirta lät Cronstedt sitt manskap hvila par
dagar. Han emottog då Klingspors befallning att draga sig till
Uleåborg och i det längsta undvika strider. Innan han efterkom
denna befallning, sände han en skara af 200 skidlöpare under
kapten G. Aminoffs befäl för att så vidt möjligt taga reda på fiendens
förehafvande. Snart stötte dock Aminoff på den framtågande
fiendens kolonner, så att han med möda hann återvända med sina
skidlöpare och varsko Cronstedt. Denne lyckades dock samla och
uppställa sitt folk, förande detsamma genom djupa snödrifvor ned
på isen invid Leppävirta kyrka i afsikt att där emottaga ryssarnas
anfall. Hufvudstyrkan ställdes i en linje med artilleriet i midten.
De framryckande ryssarna intogo position midt emot, och sålunda
stodo de länge utan att någondera sidan begynte anfalla. Att
ryssarna ej gjorde början är lättförklarligt, ty de voro i antal
betydligt underlägsna.

Slutligen gaf Cronstedt befallning att artilleriet skulle skjuta.
Fienden besvarade elden, och en jämförelsevis lam skottväxling
pågick ett par timmar.

Vår förlust utgjorde endast 5 man och 4 hästar. Fiendens
är obekant, men torde ej heller varit stor.

Medan skjutandet pågick, undanskaffades trossen, hvilken från
Leppävirta styrdes norrut. Vid mörkrets inbrott begynte äfven
trupperna tåga tillbaka till Paukarlaks och följande morgon vidare
till Vehusmäki. Från sistnämnda ort gick fården dagen därpå till
Kuopio, dit Karelska jägarekåren äfven hunnit framkomma från
Joensuu. Nämnda kår hade under sin marsch ej haft någon
sammanstötning med fienden.

Cronstedt fullföljde numera endast Klingspors senaste
befallning, och gaf i detta syfte den 15 mars order att utan strid lämna
Kuopio.

Vid uppbrottet från denna stad försummade man att därom
underrätta en 300 man stark fältvakt, som blifvit utställd vid
Jynkkä (4 km. söder om staden). Då ryssarna anlände till nämnda
ställe, öfverföllo de häftigt den lilla skaran. Befälet fördes här af
den tappra kapten Z. Duncker, hvilken ej lät skrämma sig, utan
upptog striden; långsamt retirerande försvarade han sig med lugnt
mod mot den vida öfverlägsna fienden. Dunckers resliga gestalt sågs
hela tiden, där faran var störst, och hans uppmuntrande ord till
manskapet ingåfvo äfven detsamma mod och tillförsikt.

Då man i brigadkvarteret omsider erinrade sig den kvarblifna
fältvakten, ditsändes adjutanten, löjtnant Brusin.

— »Hvem har befallt herr kapten att öfvergifva sin post?»
sporde adjutanten.

— »Det har fiendens manöver gjort», lydde Dunckers svar.
— »Jag får berätta att brigaden marscherat bort, och herr
kapten får nu sauvera fältvakten, så godt han kan.»

»Jag tänker så göra», svarade Duncker lugnt, hvarefter Brusin
red sin väg, och striden fortsattes.

Trots den djupa snön, hvilken mycket försvårade särskildt
hästarnas rörelser, förnyade fiendens kavalleri allt emellanåt sina
våldsamma anfall, men blef hvarje gång emottaget med eniga
gevärssalvor.

Vid ifrågavarande lilla strid utmärkte sig, förutom Duncker,
äfven kapten Malm och löjtnant Burman samt de öfriga
närvarande officerarna. Bland annat hade löjtnant von Nandelstadh,
då han fråntog fienden en häst, blifvit blesserad genom sju
pikstygn och ett skottsår, men lyckades dock komma undan med
hästen och förblef vid lif.

Slutligen upphörde ryssarnas förföljande, och Duncker anlände
omsider till Toivola, där han slöt sig till de öfriga trupperna.
Förlusten på vår sida utgjorde 34 man och på ryssarnas 60. En
rysk författare yttrar om denna manspillan, att den dittills var
deras största förlust under kriget.
<img 1></img></chapter>
<chapter name="4 Kapitlet.
Arméns återtåg från Tavastehus.">
<sp>4 Kapitlet.</sp>
<h3>Arméns återtåg från Tavastehus.</h3>
Till den 1 mars var den finska arméns hufvudstyrka samlad
i trakten af Tavastehus. Palmfelts brigad stod i själfva staden
och i byarna närmast intill, Adlercreutz' i Syrjäntaka och ett starkt
detachement af sistnämnda brigad var förlagdt till Eteläis by.
Sedan äfven en del österbottningar hunnit anlända till orten, torde
hela styrkan uppgått till 7,700 man.

Ryssarna räknade samtidigt 11,000 man, men dessa voro
kringspridda på vidt skilda orter, såsom Koskis, Mäntsälä, Thusby,
Helsingfors, Borgå och Lovisa. Därigenom blef fienden på hvar och
en af de nämnda punkterna betydligt underlägsen vår
koncentrerade styrka. Med skäl kunde Buxhœvden befara, att Klercker
skulle begagna sig af denna gynnsamma omständighet och göra
ett anfall mot någon af ifrågavarande punkter samt därefter sträfva
till hufvudhärens förening med Savolaksbrigaden. Hade nu
Klercker med hela sin styrka kastat sig öfver fienden t. ex. vid Koskis,
skulle han därifrån kunnat anfalla ryssarnas flank och till och
med afskära deras återtåg. Men så långt sträckte sig icke den
gamle generalens djärfvaste tankar, ty i likhet med vårt öfriga
befäl sväfvade han i fullkomlig okunnighet om ryssarnas ställning
och styrka, hvilken senare alltid öfverskattades betydligt.
Klercker önskade likväl försvara ställningen vid Tavastehus
samt där invänta fiendens anfall. Hans krigareära och
fosterlandskärlek kunde ej förlika sig med tanken att utan strid fortsätta
återtåget. Han kände sinnesstämningen inom armén, han visste
att hvarje man längtade efter att få mäta sina krafter med
fiendens, och allt detta gjorde honom böjd för ett allvarsamt
motstånd. Tillitsfullt skref Klercker från Tavastehus till konungen:
»Såväl befäl som manskap täfla med hvarandra i nit att uppfylla
sina skyldigheter och fördraga med tålamod alla
de olägenheter, som en sträng årstid och de
svåraste fatiguer medföra».

Men innan något bestämdt beslut om strid
blifvit fattadt, anlände general Klingspor och
öfvertog högsta befälet öfver Sveriges samtliga
stridskrafter i Finland. Han hade rest från
Stockholm i kursläde den långa vägen omkring
Bottniska viken, ty under rådande årstid var vägen
öfver Ålands haf omöjlig att befara.

Med Klingspors ankomst till Tavastehus förföllo emellertid alla
uppgjorda försvarsplaner, ty enligt hans uppfattning om ställningen
gällde det nu i främsta rummet att rädda armén; återtåg blef
därför beslutet och skulle med skyndsam het verkställas.

I Klingspors sällskap anlände äfven den nyss utnämnda
stabchefen, öfversten grefve Löwenhjelm. En lämpligare person på
ifrågavarande viktiga plats kunde ej önskas. Gustaf Carl Fredrik
Löwenhjelm, född den 6 oktober 1771, var son till hofmarskalken,
grefve F. A. Löwenhjelm och den för sin skönhet kända
grefvinnan K. A. von Fersen.<footnote>Grefvinnan v. Fersen var en af »de tre gracerna», som Kellgren besjungit.</footnote> Efter en omsorgsfull uppfostran och
grundliga studier — såväl i hemlandet som utrikes — gjorde han
sig inom kort fördelaktigt känd genom flera sakrika uppsatser i

<img 1>
Grefve G. C. F. Löwenhjelm.
</img>
sitt fack. Åren 1805—1806 innehade Löwenhjelm
generaladjutantbefattningen i Pommern, hvarigenom han blef i tillfälle att
förvärfva sig nödig erfarenhet i krigföringens praktiska sidor. Då
han vid finska krigets utbrott utsågs till stabchef, var hans
skicklighet som militär allmänt erkänd, och detta med fullt berättigande.
För Klingspor hade det varit af oskattbart värde, om han förstått
att begagna sig af Löwenhjelms kunskaper och råd. Men den
försiktige öfverbefälhafvaren beröfvade genom sitt envisa fasthållande
vid konungens instruktioner Löwenhjelm all möjlighet till
inflytande på krigets ledning. — Visserligen fråntog han äfven
därigenom sina rådgifvare allt ansvar för följderna.

Under sin långa resa genom de nordliga delarna af landet
hade Klingspor vidtagit åtskilliga åtgärder för sjukvårdens och
provianteringens ordnande, utfärdat befallningar om utdelning at
gevär, om arméns förseende med fårskinnspälsar in. m. Genast
vid framkomsten till Tavastehus gaf han yttermera befallning om
att proviant — och furagemagasin skulle upprättas i Ruovesi, Alavo
och Lappo. Med ett ord: återtågets säkerställande förbereddes
synnerligen omsorgsfullt.

Innan något afgörande steg blef taget, ville Klingspor ändock
göra sig underrättad om det högre befälets åsikter. Han
sammankallade sålunda ett krigsråd i Tavastehus. Det visade sig, att
meningarna voro delade; de flesta uttalade sig för att man skulle
upptaga strid med fienden. Sistnämnda uppfattning omfattades
åtminstone af Klercker, Löwenhjelm, Aminoff, Gripenberg och
Adlercreutz. Det förmäles att Klercker satt sitt gråhåriga hufvud i
pant för stridens lyckliga utgång och att Aminoff med värme hade
utropat: — »Låtom oss åtminstone med heder begrafva vårt
fädernesland!»

Men Klingspor ville ej höra talas om strid. Han sökte stöd
för återtåget i konungens instruktion, och ett sådant var i själfva
verket ganska lätt att finna. Uti en från Cronstedt nyss anländ
skrifvelse rapporterades om ryssarnas framgångar i Savolaks och
om reträtten till Leppävirta. Då nu Klingspor betraktade sin
karta, fann han att de ryska trupperna i Savolaks befunno sig
omkring 20 mil närmare Uleåborg än han själf och att båda hade
ungefär lika långt till Gamlakarleby. Ställningen var enligt
Klingspors öfvertygelse högst betänklig och något bättre stöd för reträtt
kunde väl ej erbjudas.

»Kanske», yttrade han till sin omgifning, »önsken I mig
Lewenhaupts öde, hvilken straffades med döden, för det han icke
fullgjorde sin konungs vilja under 1741 års krig?»
Länge har allmänna opinionen skarpt klandrat Klingspor för
att han utan strid lämnade positionen vid Tavastehus. Men
fackmäns senare opartiska granskningar hafva gett vid handen, att
Klingspor därvid handlade klokt. Det gynnsamma ögonblicket
för ett anfall var försummadt. Detta hade bort göras genast efter
truppernas ankomst till Tavastehus; numera hade ryssarna
hunnit koncentrera en betydlig styrka i trakten. Hvad åter en
försvarsstrid vid Tavastehus beträffar, sådan Klercker förordade, kunde
ett dylikt företag utfallit högst ödesdigert, då återtåget till
Björneborg därigenom äfventyrades. De ledande motiven för Klingspors

<img 1>
Tavastehus från 1840-talet.
</img>
handling lämnas här oafgjorda, men i betraktande af hans
åtgärder öfverhufvudtaget, under den tid han i Finland förde befälet,
ligger det dock nära till hands att ej anse dessa motiv vara en
frukt af strategisk klarsynthet, och i så fall innebära nämnda
medgifvanden ingalunda någon upprättelse för hans namn.

Den 6 mars på aftonen begynte det sorgliga tåget mot
norden. Klingspor fördelade sin armé i tvenne kolonner. Den ena,
Palmfelts brigad, erhöll order att öfver Vesilaks gå mot
Björneborg och därifrån följa kustvägen norrut; den andra, anförd af
Adlercreutz, tågade till Tammerfors. Artilleriet jämte större delen
af trossen hade några dagar tidigare blifvit afsända öfver Urdiala
till Björneborg. Själf medföljde Klingspor den första afdelningen.

Djupt nedslagna, med kvalfulla känslor bröto de finska
soldaterna upp från Tavastehus. Vintern var fortfarande ovanligt
sträng — omkring 30° var det vanliga, ja, stundom föll
temperaturen ända till 40° — och manshöga snödrifvor hade hopats å
ömse sidor om de smala vägarna.

För att någorlunda skydda sina stelnade lemmar mot de isande
vindarna insvepte sig soldaterna i hvad de kunde komma öfver.
En af deltagarna har antecknat om ifrågavarande marsch: »Ofta
hindrade luften på ett plågsamt sätt andedräkten, blodet trängde
fram genom näsa och öron, och oupphörligt måste man med snö
ingnida de frostbitna lemmarna. Tog man med blotta handen i
gevärspipan, blef huden fastsittande därvid. Truppernas utseende
var också ganska egendomligt. Officerarna svepte in sig i
vargskinnspälsar; soldaterna buro dylika af fårskinn, och litet hvar
paltade på sig hvad han kunde öfverkomma, såsom
kvinnokjortlar, som buros om. hufvudet, o. s. v.»

Svåra voro de fysiska lidanden, hvilka dessa män utstodo.
Men svårast af allt var ändå den bitterhet, som tärde dem,
bitterheten öfver att likt redan besegrade endast nödgas fly. För
landet utgjorde ju denna armé hoppet och kraften, hvilken skulle
värna det mot fiendens våld; själf önskade krigaren ej annat än
att få slåss och bortdrifva inkräktarena, men i stället tvang man
honom att vända ryggen till och endast hals öfver hufvud rädda
sig. Med hvarje dag trängde den förföljande fienden längre in i
landet, och de män, som förhoppningsfullt dragit ut till striden,
sågo sina bygder och hem prisgifvas åt de fruktade
främlingarnas godtycke. Hustrur och barn, anförvanter och kära lämnades
utan skydd att bida ett hotande, okändt öde.

Följande korta utdrag ur ett bref, som Adlercreutz under
återtåget den 9 mars skref till sin hustru, är upplysande för
sinnesstämningen inom armén: »Således är allt vårt bemödande fåfängt,
och vårt öde bestämdt att gå till Österbotten. — Du kan aldrig
föreställa dig det elände jag sett, sedan vi skildes åt, och så
mycket ondt den fattige soldaten (lider) och allt det våld man måste
begå emot invånarna — jag har sett blesserade soldater, som i
brist på hästar måste lämnas på vägarna för att dö i största elände.
Hjärtat blöder vid åtanken häraf och jag tillsluter mina ögon för
allt, som redan skett och ännu förestår — men under allt detta
mår jag ännu ganska väl, och saknade jag ej dig och de ömt
älskade barnen, kunde jag ändå finna mig i mitt öde, men nu
finner jag det odrägligt — och — hårda plikter — men hvad är
man ej skyldig sitt fädernesland. Gud gifve, endast man kunde
något till dess bästa uträtta — då vore mödorna lätta — men då
man i stället att försvara bidrager endast att förstöra sitt land, då
är det tungt — ja rysligt.» — —
Hvilken djup förtviflan genomgår ej dessa rader? Och dock
voro de skrifna af den tappra Adlercreutz; huru mycket mörkare
skulle ej det närvarande te sig för de stora massornas enkla
instinkter?

I materiellt afseende hade fienderna det måhända ännu
svårare, men de uppehöllos åtminstone af framgångarnas eggelse.
Dagen efter våra truppers aftåg från Tavastehus inryckte ryssarna
i staden.

Det ringa motstånd Buxhœvden hittills rönt väckte hos
honom hoppet att möjligen kunna utan strid bemäktiga sig hela
landet. Hos honom uppstod, den förmodan, att finska armén,
undvikande hvarje sammanstötning, sökte sig öfver Kvarken till
Sverige, och i följd häraf tänkte han sig möjligheten af en dagtingan
med Klingspor.

Hans djärfhet gick slutligen så långt, att han sände en person,
hvilken kallade sig »baron» Hagelström, en från Sverige tidigare
öfverflyttad äfventyrare, med ett bref till Klingspor. I skrifvelsen
uppmanas den sistnämnde att »i mänsklighetens namn» upphöra
med fientligheterna och hemförlofva trupperna. Vidare utlofvas i
kejsarens namn, »att alla de officerare, hvilka köpt sina platser,<footnote>I Sverige rådde intill 1833 ett af gammal sed legaliseradt bruk att
förmedelst köp (ackord) förvärfva sig en tjänst, hvarvid köpesumman erlades åt den förre
tjänsteinnehafvaren. Summan kunde vara ganska betydlig, då det gällde högre tjänster.</footnote>
skola få godtgörelse, hvar och en enligt de anspråk hans rang
berättigar honom att hafva på vår höge Monarks frikostighet, och
att alla de generaler, öfverstar, majorer och officerare af lägre
rang, som träda i Hans Kejserliga Majestäts tjänst, där skola bli
mottagna, ifall de äro födda eller bosatta i detta land».

Brefvet var ej uppsatt af Sprengtporten, ty denne hade redan
hunnit råka i oenighet med Buxhœvden samt återvändt till S:t
Petersburg. — Sprengtporten återvände likväl senare till
krigsskådeplatsen. — Såsom chef för öfverbefälhafvarens civilkansli
fungerade en annan af våra landsmän, Anjalamannen G. V. Ladau,
och troligt är att antingen han eller nyssnämnda Hagelström var
brefvets författare.

Sällan har något skamligare anbud blifvit ställdt till en
krigsduglig och tapper officerskår, och själffallet fick budbäraren
återvända utan afsedt resultat.

Äfven i truppfördelningen skönjes Buxhœvdens tilltagande
ringaktning för motståndaren, ty den lätthet, hvarmed han hittills
skurit sina lagrar, kom honom att känna sig allt säkrare och
åsidosätta nödig försiktighet. Han ansåg, att ett betydligt mindre
antal manskap vore tillfyllest för Klingspors förföljande, och
återsände snart hälften af 17:e divisionen under generalmajor Borodins
befäl till Sveaborgs belägring; den andra hälften af samma
division, under Tutschkoff III:s kommando, sändes till Ekenäs och
Hangö, hvarigenom sambandet mellan Helsingfors och Åbo skulle
tryggas. En del af 21:a divisionen ställdes under generalmajor
Schepeleffs befäl samt fick till uppgift att besätta Åbo och Åland
och sålunda omöjliggöra förbindelsen med Sverige. Endast en
mindre del af sistnämnda division, under Rajeffskis befäl, skulle
förfölja Klingspors armé. Till reserv för alla ofvannämnda
truppafdelningar tjänade en mindre fördelning, underordnad
generalmajor Sasonoff. Samtidigt bestämdes, att större delen af de ryska
trupperna i Savolax skulle tåga mot Wasa för att afskära
Klingspors reträtt och endast en mindre styrka förfölja den mot
Uleåborg retirerande Cronstedt.

Oaktadt endast en fåtalig styrka förföljde hufvudarmén, såg
vårt befäl i inbillningen oräkneliga massor följa den i hälarna.
Det måste anses oförsvarligt, att så godt som intet gjordes för
erhållande af kunskap i nämnda afseende; huru lätt hade man icke
i hvarje by funnit beredvilliga, raska män, hvilka, brinnande at
verksamhetsifver, skulle åtagit sig att utforska fienden. Mången
gång var situationen sådan, att den jämförelsevis fåtaliga fienden
måhända kunnat i grund tillintetgöras och krigets gång därigenom
få en helt annan utveckling. Med säkerhet hade armén kunnat
hålla sig i södra Finland en längre tid, något som varit af
ofantlig moralisk betydelse, särskildt i förhållande till de ödesdigra
händelser, hvilka samtidigt utvecklade sig på Sveaborg. Men utan
att se sig om tågade armén med största skyndsamhet mot
norden, och i spetsen för densamma åkte, väl ombonad i sin
kursläde, dess högste befälhafvare med tankarna endast riktade på
att rädda sin här och sig själf.

Medan armén sålunda retirerade längs olika vägar, förekommo
stundom mindre skärmytslingar med fiendens förtrupper. En
sådan omnämnes redan den ll:e invid Tammerfors. Då trupperna
tågade bort från sistnämnda stad, blef en bataljon af Åbo
regemente anfallen på Pyhäjärvi is af omkring 200 kosacker.
Bataljonen kommenderades af major Reutersköld, om hvilken anföres,
att han var »en ärans man af gammalt skrot, — storväxt,
svartmuskig och kraftfull».

Trots fiendens stora antal och kraftiga attacker, förlorade
Reutersköld ej sinnesnärvaron, utan kommenderade lugnt: —
»Lägg an . . . . fyr!» — Efter hvarje salva skingrades fienden
hastigt, men endast för att om en stund åter förnya anfallet. Sedan
striden sålunda pågått en tid, afsände fienden en parlamentär
med uppmaning till åbolänningarna att gifva sig.

— »Tag oss om ni kan», svarade Reutersköld parlamentären,
hvarefter striden förnyades.

Omsider lyckades det Reutersköld att förena sig med andra
trupper, hvarefter kosackerna drogo sig tillbaka.

Reuterskölds första rapport härom, skrifven med blyertspenna
på isen, där striden försiggick, förvaras i Svenska krigsarkivet och
är af följande lakoniska innehåll: »Raport. På sjönn ifrån
Hatanpää Blef jag attaquerad af 200 Cossacker — som hadde den
inpertinence att vilja det jag skulle gifva mig. — Reutersköld.»

En annan liten skärmytsling ägde rum samma dag, också
den vid Tammerfors, innan Adlercreutz med sin hufvudstyrka
hunnit lämna denna stad. De öfvermodigt djärfva kosackerna
lyckades till den grad öfverraska våra soldater, att anfallet först
möttes endast af brigadadjutanten Stackelberg jämte 12
ordonanser. Fiendens patruller trängde redan in i staden, men blefvo då
af Stackelberg därifrån tillbakadrifna ända till Hatanpää gård.
Men här vände sig lyckan för den käcke adjutanten. Ett på
landsvägen kullstjälpt proviantlass och höga snödrifvor hindrade
honom att återvända. Då kastade han sig af hästen och sprang
upp på herrgårdstrappan, där han länge höll de anfallande på
afstånd. Ryssarnas anförare, en gammal kosackofficer, beundrade
den tappra finska officeren och tillropade sitt folk, att den, som
lyckades taga honom lefvande, skulle få 10 rubel i belöning. Till
Stackelbergs otur bröts dock slutligen hans sabelklinga, hvarefter
han med lätthet tillfångatogs.

Emellertid allarmerades de öfriga trupperna i Tammerfors,
där Adlercreutz försvarade sin position i tre timmar, hvarunder
trossen lyckligt undanskaffades. Sedan denna var räddad,
lämnade Adlercreutz själfmant sin ställning och fortsatte återtåget
mot Tavastkyrö.

I Tammerfors delades brigaden i tvenne kolonner. Den
mindre, under Adlercreutz' eget befäl, gick vintervägen till
ödemarkerna öfver Ikalis, Jalasjärvi och Nykarleby; den andra, anförd
af öfverste von Numers, tågade i ilmarscher längs Kumo älfs
dalgång i syfte att förena sig med Palmfelts trupper. Åtgärden var
förorsakad af Klingspors fruktan för att blifva afskuren från
Lauttakylä (i Hvittis), där stora nederlag af proviant voro samlade.

Vid Kumo kyrka lyckades ofvannämnda förening verkställas,
hvarefter en förändring i arméns tidigare indelning vidtogs. Af
de tvenne första brigaderna formerades tre. Till chef för den nya
3:e utsågs öfverste Gripenberg, hvilken härigenom under sitt
befäl emottog följande trupper: 3:e bataljonen af Tavastehus
regemente (utom dess 1:a kompani), 1:a bataljonen af Nylands
regemente, 3:e skvadronen Nylands dragoner och 10 kanoner.

Öfverste Hans Henrik Gripenberg, hvilken under detta krig
intog en framskjuten ställning, var son till öfverstelöjtnanten Odert
Johan Gripenberg. Född den 14 april 1754, inskrefs han i
öfverensstämmelse med tidens sed redan som barn i militärens rullor.
Under 1788—1790 års krig var Gripenberg major samt utmärkte
sig särskildt vid Ruskeala och Puumala. Från 1794 var han
öfverste och chef för Tavastehus bataljon, i hvilken
befattning han kvarstod, då kriget utbröt. Inom militären var
Gripenberg allmänt uppburen för sin redbara karaktär, sitt öppna
väsen och personliga mod. Af konung Gustaf III kallades han
»den tappre.» Hans handlingssätt  vid kapitulationen i Kalix
—   hvarom  senare skall  talas —  biel länge af allmänna
meningen strängt bedömdt, men opartiska undersökningar hafva
fullkomligt rentvått Gripenbergs minne, och hans krigareära står
för eftervärlden utan fläck.

Fruktan för att blifva kringgången bemäktigade sig nu åter
Klingspor. Antagande att
fienden från Vesilaks skulle tåga vintervägen till Norrmark, gaf han
order åt öfverstelöjtnant Wetterhoff att med ett detachement gå
till sistnämnda ort, samt åt Palmfelt att följa samma väg.
Proviantförråden i Björneborg undanskaffades, så fort detta lät sig
göra, och Gripenbergs brigad erhöll uppdraget att betäcka
återtåget. I nämnda syfte intog brigaden ställning å ömse sidor om
Kumo älf.

Den 17 mars anföllos Gripenbergs trupper vid Haistila (cirka
12 km. sydost från Björneborg, invid Kumo älf) af furst Bagrations
avantgarde, anfördt af general Jankovitsch. Striden leddes på vår
sida af Löwenhjelm, och det lyckades honom att tillbakahålla
fienden, till dess förråden i Björneborg hunnit bringas i säkerhet.
Tillgången härvid skildras af ett ögonvittne med följande lifliga ord:

<img 1>
H. H. Gripenberg.
</img>
»På båda sidor om Kumo älf stodo våra vedetter af Åbo läns
rusthållsbataljon. Bakom en förhuggning på stora landsvägen
visade tvenne kanoner sina hotande mynningar; på isen syntes
några blå ryttare, Nylands dragoner, som väntade på sina goda
vänner kosackerna. Ännu var allt lugnt. Plötsligt började det glimma
bakom gärdesgårdarna; schakåer och gråa kappor stucko fram.
Ryssarna voro i antag. — — —  Nu smäller det; på strömmen

<img 1>
Kumo älfs norra strand vid Haistila.
</img>
störtade vilda ryttare ned; dragonerna mötte dem. En mörk
kolonn stormade fram på vägen; våra kanoner hälsade dem;
fienden svarade. All tvekan var försvunnen; krutröken eldade
sinnena; stridslust och mod fyllde hvarje bröst. — Fram, raska
gossar, fram! — Träng fienden, på lifvet! Det var alltid svenskens
sed! — Vid de första skotten skyndade Löwenhjelm till stället och
öfvertog befälet; på norra stranden vek fienden, på den södra
däremot trängdes finnarna tillbaka. Ett batteri öppnades tvärs öfver
strömmen mot vår blottade högra flank. Löwenhjelm förde en
bataljon Tavastehus jägare till undsättning. Abolänningarna
spriddes med fronten åt floden, en liflig skottväxling uppstod. — — —
Fienden var uppehållen och stannade. Förråden i Björneborg
voro räddade, och vi fortsatte på aftonen obehindradt vårt återtåg.»
Då nu Klingspor fortsättningsvis retirerade, önskade Bagration
med hela sin division förfölja honom; men Buxhœvden ansåg en
mindre styrka för ändamålet vara tillfyllest och utfärdade följande
befallning: Rajeffsky förföljer Klingspor, och Kulneff, på väg
från Tammerfors, mot Kauhajoki, bör sträfva att uppnå Wasa,
så fort sig göra låter, för att afskära Klingspors återtåg.
Samtidigt erhöll 5:e divisionen äfven order att från Kuopio tåga mot
Wasa.

Med de öfriga trupperna utbredde sig ryssarna i södra
Finland, hvarvid general Schepeleff den 22 mars utan motstånd
inryckte i Åbo, landets dåvarande hufvudstad. Bytet därstädes
utgjordes endast af 280 förnaglade kanoner, ty allt öfrigt, såsom
krigsfartyg, magasin m. m., hade man tidigare uppbränt.

Buxhœvden, hvilken från Helsingfors skyndat till Åbo, och
där förlagt sitt högkvarter, ansåg emellertid att denna stads
ockupation var fälttågets viktigaste tilldragelse och skref till kejsaren:
— »Genom staden Åbos besättande, uppnåddes det viktigaste
målet för vårt fälttåg. Storfurstendömet Finland nedlägger inför Eders
Kejserliga Majestäts Tron sin krona och med densamma omkring
en miljon invånare, ty efter staden Åbos besättande tviflar jag ej
på, att ansträngning och verksamhet skola tvinga fästningen
Sveaborg att underkasta sig våra befallningar, etc.»

Emottagande denna skrifvelse lät Alexander för de europeiska
makterna tillkännagifva sitt beslut att förena det redan till större
delen eröfrade svenska Finland med ryska riket. Som en
anledning till denna åtgärd framhålles händelsen i Stockholm, då
ryska sändebudet Alopæus på Gustaf Adolfs befallning
arresterades. Vidare säges i noten, att ryssarnas åtgärder härintills endast
åsyftat att tvinga Sveriges konung att afstå från förbundet med
England.

Numera var sålunda en formell krigsförklaring från Rysslands
sida utfärdad, och ändamålet med kriget, Finlands förening under
ryskt välde, tydligen angifvet.

Mot slutet af mars uppnådde Klingspor trakterna af
Gamlakarleby. Återtåget hade gått med sådan hastighet, att han de
sista dagarna helt och hållet förlorat känning med fienden.
Tiotusen man hade sålunda rastlöst skyndat undan för femtusen!
Något liknande söker man i krigshistorien förgäfves. Man kan
ej härvid tadla Klingspor ensam; äfven på öfriga högre
befälhafvare faller ansvaret tungt. I häpnad stannar man inför deras
uraktlåtenhet att närmare taga reda på fiendens verkliga styrka.
Våra befälhafvare saknade ju hvarken mod eller fosterlandskärlek.
Det ligger därför något af tragikens vemod i tanken, att dessa
män, som ovillkorligen skulle inlagt mera kraft i försvaret, om de
förstått situationen, nu endast passivt följde det oundvikliga
återtåget. Saken kan dock ej fullt bedömas efter vår tids sätt att se.
Den egentliga orsaken till händelsernas sorgliga förlopp står att
söka i den låga ståndpunkt, på hvilken krigsväsendet i Sverige
vid denna tid öfverhufvudtaget stod.

Samtiden berömde tvärtom den »utmärkta reträtten». Sålunda
skrifver Aminoff till Adlercreutz: »Om vår retraite kan verkställas
till bestämd ort, så intacte som hitintills, torde den förtjäna ett
utmärkt rum i historien och general Klerckers försvars- och
retraite plan, som blifvit följd, förtjänar det äfven». Till och med
hertig Carl skref om detta återtåg till Klingspor: — »Dess historia
är en epoque uti krigshistorien och Eder retraite en scavante lära
för alla efterkommande militairer».

Alla tycktes hafva glömt den del af instruktionen, där
öfverbefälhafvaren anbefalles att så vidt möjligt söka emotstå den
inträngande fienden och att icke, förrän nöden påtränger, företaga
reträtten.

Vid ifrågavarande- tidpunkt (de sista dagarna af mars) hade
Savolaks brigaden redan hunnit fram till Uleåborg och stod
sålunda rätt bakom Klingspors hufvudstyrka, hvilken i trakten af
Gamlakarleby förenat sig med Adlercreutz' afdelning, men
öfverbefälhafvaren gaf sig icke heller nu någon ro, utan tågade
alltjämt endast längre norrut.
<img 1></img>
</chapter>
<chapter name="5 Kapitlet.
Från Ypperi till Revolaks.">
<sp>5 Kapitlet.</sp>
<h3>Från Ypperi till Revolaks.</h3>
Till de första dagarna af april hade armén hunnit så långt
norrut, att dess- eftertrupp, Gripenbergs brigad, stod i Ypperi
by; Palmfelts trupper voro då i Pyhäjoki och Adlercreutz hade
redan framkommit till Piehengi, beläget omkring en mil söderom
Brahestad. Af 4:e eller Savolaks brigaden, hvilken var förlagd
i Uleåborg, bildades nu tvenne brigader: den 4:e, som kvarstod
under Cronstedts befäl, och den 5:e, till hvars chef utsågs
öfverste Sandels.

I den nybildade brigaden ingingo följande trupper: det nyss
anlända Vesterbottens regementes lif batalj on under major
Lagerbring, Österbottens regementes 2:a bataljon — öfverste
Silfverhjelm, Kajana bataljon — öfverstelöjtnant Conradi, Österbottens
nya rotering — major Bosin, äfvensom 1:a halfva bataljonen af
Savolaks jägare — major Grotenfelt, 1 skvadron Karelska
dragoner och 8 kanoner. Till brigaden bestämdes yttermera en del af
flottans trupper. Dess styrka uppgick till 3,500 man.

Den nyutnämnda brigadchefen, öfverste Sandels, var en af
finska arméns mest framstående befälhafvare. Ingen annan än
von Döbeln kunde i fältherreskicklighet mäta sig med honom.
Son till bergsrådet Samuel Sandel, adlad med namnet Sandels,
föddes han den 31 augusti 1764, blef kadett 1775 och vid sitt 13:e
år underlöjtnant vid artilleriet. I anledning af ett speluppträde
förflyttades Sandels till finska kompaniet at adelsfanan. Två år
senare blef han major vid karelska regementet och deltog i 1788
—1790 års krig. Vid krigets utbrott 1808 var Sandels öfverste och
chef för Savolaks jägareregemente. Han hade gjort sig känd
genom outtröttlig ihärdighet, kallblodigt mannamod och ett klart,
praktiskt omdöme, — egenskaper af högt värde för en
befälhafvare. Mot sina underordnade var Sandels sträng, stundom
despotisk och förhöll sig gentemot dem något främmande, hvilket
dock ej uteslöt förmågan att vinna deras förtroende och aktning.
Hans yttre gestalt var ståtlig och imposant. För öfrigt älskade
han ett gladt och muntert lif samt värderade
mycket gastronomiska njutningar.

Vid denna tidpunkt inträffade en något
mildare väderlek, hvarför Klingspor, städse orolig
för sitt återtåg, begynte frukta att älfvarna
kunde gå upp och truppernas rörelser därigenom
försvåras. Den korta hvila, han i början af
april låtit armén åtnjuta, blef i anledning häraf
afbruten, och order gafs att fortsätta reträtten.

Men innan 3:e brigaden, som befann sig
i Ypperi, hunnit sätta sig i rörelse, blef den
anfallen af fiendens förtrupper, hvilka för tillfället anfördes af den tappra Kulneff. Denne
hade öfver Jalasjärvi och Alahärmä förföljt Adlercreutz, så att han
samtidigt med Rajeffski och hufvudstyrkan kommit till Vasankari,
en by — belägen strax norrom Kalajoki.

Öfverste Jakob Petrovitsch Kulneff var en sympatisk
personlighet, hvars väsen gjorde honom omtyckt af alla, hvilka kommo
i beröring med honom. Härstammande från en rysk adlig ätt,
föddes Kulneff 1763 och inträdde tidigt vid ett kavalleri-regemente,
med hvilket han kämpade i Turkiet, Polen och Preussen. Vid
mången het drabbning hade han visat manligt mod och en
otröttlig tilltagsenhet. Han var därför öfverallt en farlig fiende,

<img 1>
J. A. Sandels.
</img>
särskildt på grund af att hans strängt vakna påpasslighet aldrig skulle
lämnat en motståndares försummelser ostraffade. Oförväget
tapper, störtade han sig i de största faror och skonade ej den, som
kom i hans väg. Likväl var han ej någon rå, blodtörstig
människa, tvärtom straffade han strängt hvarje missbruk, såsom
sköflingar eller andra i krig förekommande öfverdrifter. Själf tapper,
beundrade han äfven högt en likadan egenskap hos sina
motståndare. Utom striden var Kulneff en glad, varmhjärtad
och ridderlig man. Han älskade barn, och inlät sig
gärna i samspråk och lek med dem, hvarvid han
brukade lyfta dem pä sina armar, tryckande sitt skäggiga
ansikte mot deras små hufvuden. Men ännu mer
anslogs Kulneffs temperamentfulla väsen af kvinnlig
skönhet. Känslorna hos honom svallade lätt öfver
och kunde taga sig uttryck i upptåg, liknande det vår
stora skald framställer i sin dikt, då Kulneff vid balens
slut tog sin skönas sko »och fyller den ur närmsta bål
och drack sin afskedsskål».

Sådan var den man, som, oaktadt han drog
svärdet emot vårt land, likväl för sin ridderliga, ädla
natur med sympati omfattats af finska folket.<footnote>Kulneffs lif blef ej långt, ty under kriget mot fransmännen 1812 erhöll han
ett dödligt sår, som ändade hans glänsande bana.</footnote>

I afsikt att öfverraska von Döbeln, hvilken med nylänningarna
innehade ställning söderom Ypperi by, bröt Kulneff upp natten
efter långfredagen med omkring 600 man. Sitt fotfolk jämte
kanonerna sände han längs landsvägen mot byn. Kosackerna däremot
erhöllo befallning att tåga åt vänster för att sålunda komma ut
på hafsisen och därifrån anfalla motståndarens högra flank.

Men v. Döbeln hade varit förtänksam och dagen förut låtit
manskapet i den djupa snön upptrampa vägen till de platser, där

<img 1>
J. P. Kulneff.
</img>
stridsställning skulle intagas, i händelse af behof. Förbindelsen
mellan truppdelarna, hvilken sålunda underlättades, blef en
väsentlig orsak till försvarets lyckliga utgång. Den förslagna ryssen
blef sålunda emottagen med större påpasslighet än han väntat sig.
Striden begynte redan kl. 4 på morgonen, då Kulneff öppnade
eld emot v. Döbelns förposter, hvarigenom de i hvila försänkta
nylänningarna allarmerades och hastade till de förut bestämda

<img 1>
Karta II. Trakten söderom Uleåborg.
</img>
samlingsplatserna. För en del var vägen jämförelsevis lång, ty
soldaterna hade sina kvarter i de spridda stugorna längs den
lilla ådalen. Likväl hunno de fram i lagom tid, så att Döbeln
med ordnade trupper kunde möta Kulneff och hindra hans vidare
framträngande.

Med förnyade krafter upprepade ryssarna sina anfall, men
möttes hvarje gång af ett hårdnackadt motstånd.

I själfva byn, på norra sidan af bron, tog von Essen med
Tavastehus jägare emot kosackerna, då dessa med fällda lansar

störtade fram från hafsisen. En liflig skottväxling uppstod inom
kort på tvenne linjer.

Det berättas att v. Essen vid tillfället var iklädd tunga
storstöflar och vargskinnspäls, hvilket mycket försvårade den
hetlefrade öfverstens rörelser i snödrifvorna. Han var trött ar
ansträngningarna, svetten rann honom i pannan, och det var antagligen
här, han till sina soldater med otålighet utropade de kända orden:
— »Framåt gossar, bären mig, ifall jag ej orkar gå!» —

<img 1>
Ypperi bro.
</img>
Lifligast blef striden vid själfva bron, där Döbeln länge
lyckades uppehålla den energiskt framträngande fienden; slutligen
nödgades han dock i brist på ammunition gifva vika för
öfvermakten samt draga sig tillbaka mot Pyhäjoki. Trots fiendens oatbrutna
förföljande, försiggick återtåget i bästa ordning.

Emellertid hade bud om ryssarnas anfall vid Ypperi tidigare
afgått till Pyhäjoki, där Palmfelt med sin brigad var inkvarterad
och där äfven Klingspor jämte hufvudstaben befann sig. Grefve
Löwenhjelm, som brann af längtan att ändtligen få göra ett
kraftigare motstånd, lyckades denna gång utverka Klingspors
medgifvande, antagligen emedan generalen däri såg ett medel att bringa
trossen i säkerhet.

Då nu Gripenbergs brigad retirerande närmade sig Virets torp,
(omkring 3 km. söderom Pyhäjoki) kom befallning, att brigaden
här skulle uppehålla fienden, medan trossen undanskaffades från
Pyhäjoki. Döbeln ordnade hastigt sina nylänningar och uppställde
dem tvärs öfver landsvägen framför Virets torp. Samtidigt intogo
tavastlänningarna, under von Essen och major Gripenberg,
ställning på båda flyglarna. Ny ammunition utdelades åt soldaterna,
och striden vidtog ånyo.

Inom kort störtade brigadadjutanten, fänrik Erling död vid
v. Döbelns sida och bestänkte med sitt blod hans gråa rock och
hatt. Samma dräkt bar Döbeln likväl allt fortfarande under kriget
och yttrade på tal härom, att den utgjorde »en beständig erinran
till största högaktning för den fallne kamratens minne». Snart
därpå blef äfven kapten Brunkrona dödligt sårad, och
Bergenstråle erhöll en kontusion. Länge höllo sig såväl nylänningarna
som tavastlänningarna, och alltmer glesnade lederna, när
timmarna skredo.

Medan striden pågick som hetast, anlände major Fock med
åbolänningarna, utsända till 3:e brigadens aflösning. Åtgärden
var väl på tiden, ty brigaden, som från kl. 4 till 9 på morgonen
varit utsatt för en nästan oafbruten eld, anfallen af en dubbel
styrka, hade stort behof af att återhämta sina uttömda krafter.
Brigadchefen, öfverste Gripenberg, som alltid själf åtföljde sina
trupper, drog sig nu bort mot Pyhäjoki, men Döbeln stannade
ännu kvar för att öfverse och leda anordningarna vid försvaret.

Åbolänningarna gåfvo ej heller i något afseende sina aflösta
kamrater efter. Döbeln yttrade härom, att »de förhöllo sig
förundransvärdt, och att detta lände Åbo läns befäl och manskap
till mycken heder».

Omstående bild framställer platsen, där Virets torp fordom
var beläget, och där v. Döbeln med nylänningarna emottog
flendens första häftiga anfall. Innanför gärdesgården där på bilden
en ko synes beta i lugn finnes en gammal grafplats. Af ortens
befolkning får man veta, att torpets ägare flyttade sin bostad långt
in i skogen, emedan han ej fick någon ro pä stället; — ständigt
hörde han nämligen, huru de stupade krigarna om natten rörde
sig under grafkullen, där de bäddats till hvila.

Striden var dock ännu ej afslutad. Grefve Löwenhjelm, som
ledde det hela, upptäckte, att talrika kosackhopar närmade sig på
hafsisen. Deras afsikt var tydligen att kringgå finnarnas ställning.
I ändamål att förhindra detta utsändes 3 skvadroner Nylands
dragoner, kommenderade af Rotkirch.<footnote>I tidigare utkomna skildringar af 1808—1809 års krig hafva en del detaljer,
rörande grefve Löwenhjelms tillfångatagande vid Pyhäjoki, blifvit orätt framställda.
Genom vicehäradshöfding Axel af Forselles' välvilliga tillmötesgående har jag till
begagnande erhållit en afskrift af Löwenhjelms egenhändiga bref, i hvilket händelsen
ifråga relateras för en annan deltagare i samma strid, dåvarande löjtnanten,
sedermera majoren Fr. Joh. Ulr. af Forselles (f. 1783, d. 1857). Med några oväsentliga
uteslutningar anföres ifrågavarande bref längre fram. Åren 1852—1853 uppstod i
svenska »Post och Inrikes Tidningar» en het polemik rörande händelserna vid
Pyhäjoki. Ur polemiken erhålles, särskildt genom tidigare nämnda major af Forselles'
inlägg i densamma, en klar föreställning om händelsen, hvilken öfverensstämmer med
Löwenhjelms beskrifning i hans bref. — Löwenhjelms porträtt har äfven i en del
illustrerade verk blifvit oriktigt återgifvet och förväxlats med sonens till en af
Löwenhjelms kusiner, Carl Gustaf Löwenhjelms, f. 1790, d. 1858. (Se porträttet å sid. 47.)</footnote> Dragonerna, ehuru

utgörande 3 skvadroner, uppgingo till endast omkring 80 man.
Fiendens rytteri, hvilket i spridd ordning uppfyllde hafsviken,
räknade däremot i det närmaste 800 man. Löwenhjelm gaf
befallning åt löjtnant af Forselles jämte 12 dragoner att söka hindra
mindre kosackhopar från att kringgå vår högra flank, hvarför
dessa ryttare uppställdes ytterst till höger på ett betydligt afstånd
från de öfriga dragonerna.

»Sedan jag intagit min ställning», skrifver Forselles, »upphörde
kosackerna att framtränga, men samlades till 70 à 80 man, alltid
rörande sig i lunk på 150 alnars afstånd ifrån mig. I denna

<img 1>
Virets torp.
</img>
ställning (stod jag) en lång halftimma, hvarunder jag befarade mången
gång att blifva bortblåst med min lilla kommendering, dock som
jag var van att med dem umgås nästan dagligen vid fältvakter,
rekognosceringar, patrulleringar, arrièr- och avantgarden, så
misströstade jag icke, utan uppehöll kosackerna . . . . . . . . Så ser jag
herr grefven i friskt galopp ankomma förbi skvadronerna intill
mig, innehållande något sin häst, befaller han kommendera
marschmarsch, vänder hästen mot fienden och ökar farten.»

Grefve Löwenhjelms kommando tyckes ej förnummits af någon
annan än löjtnant Forselles, hvilken utan betänkande störtade
efter sin chef emot kosacksvärmen. Denna undvek att göra
motstånd, öppnade sina led och omringade de bägge ryttarena samt
tvang dem sålunda att stanna och försvara sig. Inom kort föll
Löwenhjelm från hästen.; liggande på rygg, omgafs han af några
kosacker, hvilka sårade honom med sina långa pikar och därefter
togo honom till fånga.

Forselles hade däremot bättre lycka. Han skildes snart från
det ställe, där Löwenhjelm kämpade, och blef äfven han hårdt
ansatt af en skock kosacker. På sin snabba häst, säger han sig
lätt kunnat undkomma, men han ville i början ej lämna Löwenhjelm, och efter
dennes tillfångatagande väntade han, att dragonerna skulle göra en allmän attack.
Hans 12 dragoner tyckas visserligen ilat efter honom, men antingen blefvo de
tidigare bortdrifna, eller ock stredo de på ett längre afstånd ifrån löjtnanten.
Kämpande sålunda ensam närmare en half timme,<footnote>Forselles uppgifver, att han försvarade sig »närmare en half timme», men
tiden föreföll honom säkert lång, och bör man kunna antaga, att uttrycket därigenom
är öfverdrifvet.</footnote> träffades Forselles slutligen af
en stark stöt i högra skuldran, med den
påföljd, att han nära på blef kastad ur
sadeln. Tidigare på morgonen, vid
Ypperi, hade Forselles redan erhållit en
blessyr, hvilket dock ej hindrade honom ifrån att kvarstå och deltaga
i dagens strid. Nu först svängde den oförväget djärfva löjtnanten
sin häst, och under utdelande af yttermera några skarpa
sabelhugg skyndade han till sin skvadron.

Major Rotkirch hade visserligen sett några enskilda ryttare
hugga in på fienden, men afståndet hindrade honom att urskilja
personerna, och någon befallning till attack hade ej blifvit honom
gifven. Tvärtom hade han fått order att med sin trupp utgöra
arrièrgardet emot fiendens kavalleri, och själffallet vågade han ej
utan särskild befallning skingra sin fåtaliga styrka mot den
öfverlägsna fienden. Löwenhjelms här nedan intagna, egenhändiga
bref, skrifvet 40 år senare till Forselles bevisar äfven, att skulden
till hans tillfångatagande ej faller på någon annan än honom själf.

<img 1>F. J. U. af Forselles.
</img>
»Så här begynte Pyhäjocki-dagen», skrifver Löwenhjelm.
»Tidigt wäckt af Gripenbergs rapport om anfallet — yrkade jag hos
vår General mitt ständiga förbehåll att, lydande Kungens Retraite
Ordres till Umeå — dock aldrig låta trampa oss på hälarne'. Alltså
tillsände jag Adlercreutz ordres att på den yttre isvägen kringgå
fienden: — red fram till Palmfelt, som jag, till vårt skydd mot
kringränning posterade vid åmynningarne; och skyndade sedan
fram till Gripenberg, som höll tjuren i hornen.»

»Medan vi stridde, kom en wän som smygt sig från
högqvarteret för att warsko mig att Generalen beredde bort-tågandet! —
mig owetande!!»

»Ytterst förbittrad — ja alldeles rasande — ilade jag tillbaka
för att försöka stoppa. Min häst stupade — jag stötte mig illa i
bröst och hufvud; och war nära dånad då en ung, oerfaren
Artilleri Fältskär wille åderlåta mig. Befarande att deraf bli kraftlös,
wägrade jag, — och då styrkte han mig med ymnig Riga-balsam.»

»Fort ridande till prestgården, fann jag riktigt Palmfelts brigad
uppflyttad till landsvägen. Förråden aftågande, och — generalen
afresande.»

»Genast sände jag contra Ordres till Adlercreutz; skyndade
ned till isen, derifrån var rapport att Kossak-Pulks, med Canoner
framryckte mot Nylands dragonerne; red straxt fram till
Flankör-Kedjan och — attakerade.»

»Att jag icke åtföljdes af flere än af Er, min tappra kamrat,
och af Edra 10 à 12 dragoner — var mitt fel — och icke att
tillräkna de öfriga, som alla hade så ofanteligen gerna huggit in med
mig om de hunnit varsna min, så hastiga framryckning. Jag hade
bordt tåla mig tills allmänt anfall hunnit ordnas.»

. . . . . . . . . . Pik-spetsarne hämmade min framfart.
»Sabelhuggen» — som anteckningarne<footnote>Syftar på Anteckningar om finska kriget, utgifna af M. Björnstjerna.
Förf:s anm.</footnote> förmäla vankades alldeles icke,
men 5 pik-hål om hvilka ärren ännu vittna; neml. i hakan; — i
näsan; — i käften; — i strupen; — och i nacken. De 4 första
nedstötte mig af hästen; och det 5:e ficks när jag försökte resa
mig på benen.»

»Och nu — liggande på isen — såg jag Forselles, ifrigt och
djerft, ensam fäkta mot mängden för att befria mig: — och
dernäst hans fåtaliga, honom frånskiljda men modiga Flankörer; —
och med dem, min trogna Ordonnance, — Nylands dragonen
Malm, som jag pensionnerat intill hans sidsta.»
»Jemte mig forslade kosackerne till Caplansgården några
likaledes fångna och pik-stungna dragoner, dem jag ville se vårdade
och förbundna, innan fältskären fick nalkas mig och hopsömma
det likväl ganska brådskande hålet i min strupe.»

»Ganska riktigt motsäges i brefvet Anteckningen om Clairfelt
— att — om tillfälle varit — denna mig så tillgifna, och så
utmärkt modiga Adjutant gerna hängifvit sig till sköld åt mig —
är otvifvelaktigt<footnote>I de flesta skildringar af Löwenhjelms tillfångatagande berättas, att hans
adjutant, löjtnant Clairfelt, stred vid sin chefs sida och med sin egen kropp
skyddade generaladjutanten mot kosackernas pikstygn. Slutligen skulle Clairfelt kastat
sig öfver Löwenhjelm ock af alla krafter ropat, att den sårade var svenska
generaladjutanten, hvilken därigenom räddades från att blifva ihjälslagen. Denna vackra
historia är sålunda uppdiktad. Förf:s anm.</footnote>.

<img 1>
Foto. Signe Brander.
</img>
Pyhäjoki.

»Men nu var detta omöjligt i thy att han med annan
dragon-trupp inhuggit på annan punkt; och icke kom nära mig,
innan han likaledes fången och med ett svårt pikstygn i ena
ögongropen fördes till min fång-släde. . . .»

Striden fortfor länge med största häftighet å ömse sidor.
Särskildt hotade voro tvenne kanoner, hvilka under löjtnant
Andersins befäl blifvit kvarlämnade utan betäckning. Öfverste Fleming,
chef för Åbo läns lätta bataljon, kom i sporrstreck till Andersin
och frågade honom, huru det kom sig, att han blifvit där utan
kanonbetäckning. Innan Andersin hann besvara frågan, träffades
öfversten af en granat, som borttog hans ena ben. Några dagar
därefter afled han i Brahestad. Friherre Herman Fleming hade
gjort sig känd såsom en tapper och framstående officer.

Inalles förlorades 17 officerare och 166 man, men likväl blef
resultatet af striden en afsevärd moralisk vinst, ty både befäl och
manskap begynte härefter inse, att våra trupper verkligen <i>kunde</i>
inlåta sig i kamp med fienden. Från denna dag vaknade inom
armén själfförtroende, större tillförsikt och hopp om framgång.
En annan följd af denna strid blef, att en ny stabchef måste
utses i Löwenhjelms ställe; valet föll på Adlercreutz, och
utnämningen hälsades allmänt med stort bifall. Trots sina stora förtjänster,
hade Löwenhjelm ej ägt förmåga att göra sitt inflytande på
Klingspor gällande, hvaremot Adlercreutz lyckades bättre härutinnan.

Som chef för andra brigaden efterträddes Adlercreutz af v.
Döbeln, hvilken härigenom under sitt befäl erhöll björneborgarna,
med hvilka han senare skördade så många ärofulla lagrar.

Från Pyhäjoki gick arméns återtåg till Brahestad, där
Klingspor förunnade trupperna en dags oafbruten hvila. Det var
påskdag, och äfven ryssarna lämnade då sina motståndare i fred. Men
redan annan dag påsk fortsattes återtåget mot Siikajoki; från
Cronstedt hade nämligen ingått ett meddelande om att en stark
fientlig kolonn varit synlig vid Pulkkila, och denna omständighet
ansåg Klingspor hota återtåget.

Första brigaden tågade i spetsen längs landsvägen och vek
sedermera af, följande isvägen till Karlö. De två andra följde
landsvägen mot Siikajoki, hvarvid Döbelns brigad bildade
arrièrgarde och blef under marschen oupphörligen ofredad af de
närgångna kosack-patrullerna.

Kulneff stod ånyo i têten för ryssarnas kolonn; han hade nu
erhållit förstärkningar, så att han under sitt befäl räknade 2,200 man.

Då v. Döbeln uppnådde Hirvaskaari by (omkring 5 km.
söderom Siikajoki) utkommenderade han major Furuhjelms
bataljon med uppdrag att utställa förposter samt att uppehålla
fiendens vidare framtågande, medan de andra fortsatte reträtten. Och
knappt hade Furuhjelm hunnit uppfylla befallningen, innan han
anfölls af en öfverlägsen styrka.

Steg för steg retirerade nu Furuhjelm med sina
björneborgare mot Siikajoki, tappert försvarande sig mot de förföljande
skarorna, och under tiden lyckades Döbelns öfriga trupper uppnå
kyrkobyn. Här erhöll Döbeln befallning att intaga position på
västra älfstranden samt att hålla ryssarna tillbaka, medan trossen
och 2:a brigaden gingo öfver älfven.

<img 1>
Kartan III. Siikajoki slagfält.
</img>
Siikajoki älf hade i äldre tider ett något sydligare utlopp än
för närvarande. Den forna flodbädden bildar i våra dagar tvenne
parallellt löpande höjder, längs den nordligare af dessa lät
Döbeln björneborgarne formera ked samt drog sina reserver till
närheten af kyrkan och prästgården.
Medan detta verkställdes, var det nära däran, att fänrik Blum
med ett kompani blifvit afskuren från de sina. Han bevakade
stranden och omringades därvid af en ansenlig styrka, men slog
sig likväl med bajonetterna igenom, lämnande omkring 20 man i
fiendens händer.

Eek, von Otter och Furumark ställde upp sina jägarkedjor å
ömse sidor om landsvägen, på hvilken Gestrin med artilleriet intog
position. Striden blef ytterst het och ansträngande samt fortgick
från kl. 1 e. m. till inemot 6 på aftonen. De taktiska detaljerna
af densamma lämnas här å sido, dock må några enskilda
hufvudmoment af stridens gång anföras.

Adlercreutz ledde det hela, medan Klingspor
uppehöll sig i Pietola torp. Sedan Döbeln hållit ut
till inemot kl. 5 ½, var hans manskap alldeles
utmättadt såväl af själfva striden som af den
föregående 30 km. långa och besvärliga marschen. Han
erhöll därför befallning att draga sig tillbaka
öfver älfven, där emellertid Gripenbergs och
Palmfelts brigader på andra
stranden emottogo fiendens fortgående anfall. Sistnämnda brigad
hade hunnit ganska långt på väg mot Karlö, då den återkallades,
hvarigenom den anlände till Siikajoki först kl. 5 ½ och
kommenderades att omedelbart intaga ställning på älfvens östra strand
mellan landsvägen och hafvet. Gripenberg stod på den andra
sidan af landsvägen.

Nära på samtidigt härmed försökte ryssarna kringgå våra bägge
flyglar, hvarigenom de i brist på manskap försvagade sin center,
och af denna omständighet begagnade sig nu Adlercreutz.

På en höjd vid östra älfstranden, midt emot kyrkan, satt han
till häst. Han hade därifrån en god öfverblick, och det berättas
att hans ögon, hvilka länge tankfullt följt stridens gång och de
tappra krigarnas förtviflade ansträngningar, plötsligt blixtrade till
och att han gladt ropat till de närvarande officerarna:

»Mina herrar! . . . ögonblicket är inne. Jag tror att vi med
Guds hjälp kunna spränga fiendens center. Kan jag lita på er?»
»Ja, ja!» utropade alla.

<img 1>
Siikajoki kyrka.
</img>
Inom några ögonblick ilade adjutanter i sporrstreck åt alla
håll, medförande order till de olika bataljonerna, och snart gaf
sig glädjen uttryck längs hela linjen i höga, skallande hurrarop.

En af deltagarna, C. L. Jägerskiöld, skildrar detta ögonblick
med följande ord: »Det var en herlig syn då Adlercreutz stående
på den högsta snövallen, åskådlig för hela linien, gaf med det
första hurraropet och hviftande med sin lösryckta halsduk tecknet
till anfall. Med den lifligaste enthusiasm upprepades detta hurra!
af oss, som omgåfvo Adlercreutz, och spridde sig som en löpeld
genom hela linien. Stora glädjetårar rullade utför mina och
mångas kinder då de stormande massorna frambröto vadande i
snödrifvorna».

Major von Hertzen med Elimä jägarekår och löjtnant
Kihlström med Rautalampi kompani störtade främst öfver älfven,
drifvande en skara fiender framför sig. Åbolänningarna följde snart
efter. Den tappra Kihlström träffades af en kula och föll död på
isen, men löjtnant Carl Ramsay öfvertog befälet och förde
kompaniet vidare. Stabsadjutanten M. Björnstjerna sändes med tvenne
kompanier åbolänningar att återtaga den af ryssarna ockuperade
södra delen af byn, och kapten Wilh. Ramsay med Tavastehus
jägarbataljon till vänstra flanken. På vår högra flygel utmärkte sig
främst Nylands dragoner. Öfverallt vek fienden undan, medan
finnarna under trumhvirflarnas dån stormade fram. Längst höll
sig en hop ryssar i en bondgård, men sedan en kanon blifvit
framförd och jämte infanteristerna börjat beskjuta gården, föll
äfven den slutligen i finnarnas händer. Ryssarna drogo sig därpå
längs hela linjen tillbaka. Endast omkring en half mil blefvo de
förföljda, emedan natten redan var i antågande och skymningen
inbröt.

Men ryssarna hafva själfva erkänt, att, om förföljandet ej
blifvit inställdt, skulle hela deras kår med säkerhet blifvit
tillfångatagen, ty soldaterna dignade af trötthet.

Från denna dag förtäljas många enskilda smådrag, af hvilka
några här må anföras. Då v. Hertzen, som säges ha varit en
gladlynt officer, ryckte fram öfver isen, mötte honom en afdelning
fiender. — »Gevär på axeln! — gif akt och skratta!» —
kommenderade Hertzen sitt folk. Fienderna, som antagligen förmodade
sig hafva begått något stort felsteg, förlorade till den grad
fattningen, att de utan vidare vände om och, följda af nylänningarnas
skrattsalfvor, skyndade tillbaka till motsatta stranden.<footnote>Enligt C. L. Jägerskölds bref till J. L. Runeberg, skulle händelsen inträffat
under hvilan före striden vid Pyhäjoki; andra samtida hänföra den däremot till
Siikajoki.</footnote>
Då striden begynte, hade nära nog alla byns invånare
skyndsamt lämnat sina boningar för att rädda sig undan den hotande
faran. Bland de få, som stannat kvar, var kyrkoherden, prosten
J. A. Carp jämte familj och husfolk. För att dock under
skjutandet vara säkrare flydde folket ner i källaren, men en ung
dotter till prosten blef i villervallan af någon anledning kvar i salen,
där hon, sittande på ett bord invid ett af fönstren, betraktade
striden. Fönstret vette mot finnarnas sida. Plötsligt inträdde en rysk
officer, lyfte varsamt flickan på golfvet och anvisade henne

<img 1>
Utsikt öfver de stupades begrafningsplats vid Siikajoki.
</img>
platsen under bordet såsom säkrare. Icke många ögonblick därefter
flög en kanonkula in genom samma fönster, där flickan tidigare
haft sin plats, och efter att hafva gjort en rikoschett emot
kakelugnen, fastnade den i en af väggarna. Kulan blef senare uttagen
och bevarades i prostens familj. Efter stridens slut samlades
många officerare i Carps gästfria hem, där de rikligen
undfägnades, och så långt tillgångarna medgåfvo erhöllo äfven soldaterna
förplägning.

Under stridens första skede varseblef löjtnant Tavaststjerna, just
då han var i beråd att låta affyra en kanon, huru ett litet barn
sprang rakt i skottlinjen, styrande sina steg i riktning mot
fienden. En kvinna skyndade efter i afsikt att bortföra detsamma.
Då tillropade Tavaststjerna henne att för allt i världen lämna den
farliga platsen. Men kvinnan lät ej hejda sig. Hon kastade sitt
förkläde öfver ögonen och skyndade för att taga fatt barnet.
Tavaststjerna gaf då befallning att hålla upp med skjutandet, hvarvid
fienden, som varseblifvit de blottställdas fara, äfven inställde elden, till
dess kvinnan jämte barnet lyckligen hunnit rädda sig.

Medan Klingspor uppehöll sig i Pietola torp, var det nära
däran, att han jämte staben hade råkat i fiendens händer. Ett
parti ryskt kavalleri närmade sig gården, men den jämförelsevis
fåtaliga generalstabsvakten lät ej afskräcka sig, utan gaf eld,
hvarigenom fienden förmodade, att en större observationskår var
förlagd därstädes, och drog sig hastigt undan.
Nylands dragoner och Nylands jägare besatte
sedermera gården och fördrefvo fienden från denna sida.
Vid tillfället sårades öfverstelöjtnant Rotkirch.

Segern blef dock dyrköpt, ty förutom några
officerare förlorade de våra omkring 200 man i döda
och sårade. Svårt blesserade voro Reutersköld, den tappre
majoren, som utmärkt sig på Pyhäjärvi is, kapten Jakob at
Forselles, hvilken något senare afled i Uleåborg, och kapten
M. E. Ehrnroth. Ryssarnas förlust var i det närmaste lika stor
i döda och sårade, men densamma ökades yttermera med 260
fångar, bland hvilka 1  major och 4 subalternofficerare.

I strategiskt afseende förblef segern vid Siikajoki tyvärr utan
betydelse, emedan Klingspor ej förstod att draga nytta af
densamma. Men desto större voro dess moraliska följder. Den hoppets
gnista, som tändes vid Pyhäjoki, flammade vid Siikajoki upp i en
klar låga, ty den förlamning, som intill denna dag hämmat
finnarnas handlingsförmåga, var nu bruten, och man såg med större
förtröstan mot framtiden.

Trots dessa gynnsamma omständigheter fortsatte Klingspor
sitt återtåg. Efter drabbningen hade det väl själffallet varit
hufvudarméns uppgift att förfölja fienden och energiskt rycka framåt.
Tillika hade Cronstedt bort få order att vända front mot de
fientliga trupper, hvilka han hade framför sig. På alla punkter
voro ju finnarna sina motståndare till antalet öfverlägsna. Om

<img 1>
Pietola torp.
</img>
också skäl ej förefanns att kvarstanna i Siikajoki, framgår däraf
ingalunda nödvändigheten af att fortsätta återtåget. Dock uppfattade
Klingspor ej heller nu situationen, utan tågade undan sin
besegrade fiende mot Uleåborg. Att skydda förråden i denna stad
utgjorde ämnet för generalens förnämsta omsorger.

Sålunda se vi hären efter segern fortsätta sin marsch norrut,
hvarvid de tre första brigaderna intogo kvarter i Lumijoki och
Limingo, den 4:e brigaden befinner sig samtidigt i Temmis och
Fransila samt den 5:e i Oulunsalo. Fienden var på denna tid
förlagd: Rajeffski i Siikajoki, Bulatoff i Revolaks och Vihanti,
hvarjämte en mindre styrka, under öfverstelöjtnant Obuchoff, stod
i Piipola.

Medan trupperna sålunda en vecka befunno sig i
overksamhet, erhöll högkvarteret genom kaplanen i Revolaks, Abraham
Melun, noggranna underrättelser om ryssarnas styrka och andra
detaljer rörande fiendens förehafvande. Budbäraren meddelade
att endast 2,500 man voro förlagda i trakten af Revolaks, för
resten funnos ej några fiender närmare än vid Siikajoki och
Vihanti. Af dessa förmånliga omständigheter ville nu Adlercreutz
begagna sig, hvarför han uppbjöd all sin öfvertalningsförmåga att
erhålla Klingspors samtycke till ett offensivt steg. Han framhöll,
att en öfverrumpling från vår sida säkerligen skulle afhålla
fienden från det af Klingspor fruktade anfallet mot Uleåborg, och så
gaf generalen sist och slutligen efter.

Från Adlercreutz afgick nu ilbud till Cronstedt med befallning
att omedelbart aftaga till Paavola för att därifrån anfalla ryssarna
i Revolaks. Själf ställde han sig i spetsen för en annan mindre
trupp, hvilken samtidigt skulle angripa fienden från norr och
därigenom splittra dess styrka, äfvensom afleda uppmärksamheten
från det egentliga anfallet under Cronstedts ledning.

Planen var väl uppgjord, och nu gällde det endast att
skyndsamt sätta den i verket.

Med blott 150 man tavastlänningar och björneborgare samt
30 dragoner bröt Adlercreutz vid midnatt upp från Lumijoki och
anlände vid 3 tiden till närheten af Revolaks. Adlercreutz'
broder, ryttmästar Adlercreutz, major von Otter och löjtnant Lang
kommenderade de särskilda truppdelarna.

Enligt öfverenskommelse skulle Cronstedt begynna striden,
men då tiden led och intet hördes af honom, blef Adlercreutz
slutligen otålig och beslöt ensam skrida till anfall. Han hoppades
att Cronstedt i alla händelser inom kort skulle ingripa. Med
lätthet drefvos ryssarnas förposter tillbaka, och striden begynte.

Intill kl. 7 på morgonen kämpade den lilla skaran, utan att
något ännu hördes af Cronstedt. Förlusten var ganska betydlig;
— bland andra erhöll ryttmästar Adlercreutz en svår blessyr i
halsen. — Slutligen begynte man befara, att Cronstedt genom
något missförstånd alls ej skulle komma. Att längre hålla stånd
blef ytterst svårt, isynnerhet som dagen redan begynte gry och
fienden lätt kunde varseblifva de anfallandes ringa manstyrka.
Hela företaget ansågs hafva misslyckats och Adlercreutz beslöt,
högst missbelåten, att draga sig tillbaka. Ehuru den fåtaliga
skaran kämpat emot en ansenlig öfvermakt och dragit fiendens hela
uppmärksamhet till sig, hade man ändock lyckats eröfra flera
gårdar samt tagit 30 fångar, men allt detta
tycktes nu vara utan någon egentlig betydelse.

Till Cronstedt afsändes ett bud, som
lämnade honom tillstånd att handla efter
godtfinnande.

Äfven Bulatoff förmodade, att striden för
dagen härmed var afslutad, och satt redan vid
sitt frukostbord, då han plötsligen af en
inträdande officer fick underrättelse om att en stark
kolonn framryckte från Paavola sidan.

För Cronstedt hade det nämligen varit
omöjligt att tidigare hinna fram, ty hans soldater
voro spridda i olika byar och gårdar, så att len
lång tid erfordrades att samla manskapet.
Dessutom gick färden längs obanade skogsvägar och
upptinade kärrmarker. Sent på aftonen hade han
erhållit Adlercreutz'

<img 1>
Kartan IV. Trakten omkring Revolaks.
</img>
befällning att kl. 3 anfalla Revolaks, till hvilken ort afståndet
utgjorde 1 ½ mil.

För att någorlunda orientera sig bad Cronstedt klockaren i
Paavola att med en bit krita på ett bord teckna en knapphändig
karta öfver trakten, hvarefter trupperna skyndsamt bröto upp.
Soldaterna fingo anstränga sig till det yttersta, ty vägalaget var
synnerligt dåligt. Isarna buro ej längre, hvarför hästarna sjönko
ner i de svagt tillfrusna kärren, och man blef
tvungen att med handkraft draga fram de tunga
kanonerna; äfven soldaterna vadade ända upp
till knäna i det djupa snöslasket. Oaktadt alla
dessa svårigheter gick färden dock långsamt
men säkert framåt. Omsider hörde de
framtågande savolaksarna skjutandet från Adlercreutz'
linje, de brunno af längtan att understödja sina
kamrater, och likväl kunde intet göras för
marschens påskyndande.

Då Cronstedt slutligen närmade sig fiendens
förposter vid Hentilä gård, fördref han dem
med lätthet. Här emottog han äfven
Adlercreutz' senaste bud, men
oaktadt han sålunda erhöll kännedom om det misslyckade
angreppet, beslöt han likväl fullfölja företaget, och fördelade sin styrka,
som räknade 2,250 man, i tvenne jämnstarka kolonner. Den
högra ställdes under befäl af öfverstelöjtnant G. Aminoff och till
anförare för den vänstra utsågs öfverstelöjtnant Christiernin. Själf
åtföljde Cronstedt den sistnämnda. Han gick modigt i spetsen,
hvisslade en munter melodi och slog takt med sin sabel. Aminoff
tågade mot kyrkan på älfvens högra strand, och Christiernin följde
älfven för att anfalla prästgården, belägen på motsatta sidan. Från

<img 1>Gregori Tigerstedt.
</img>
Aminoffs kolonn afskildes dessutom ett detachement under major
Furumark, hvilket sändes ytterst åt höger.

Djärft och oförväget skedde anfallet, hvilket slutade med en
fullständig seger. Först intogs Penttilä gård, därefter Väkälä. Längst
höll sig en betydligare skara innesluten i prästgården, hvarest
Bulatoff hade sitt kvarter, och där han själf förde befälet.
Prästgården var, i likhet med de flesta österbottniska sådana på denna tid,
kringbygd på alla sidor och försedd med endast tvenne portgångar,
hvarigenom den bildade ett litet citadell för sig, lämpligt att

<img 1>
Foto. Signe Brander.
Östra stranden vid Revolaks.
</img>
försvara. Att storma denna gård föll på Christiernins lott. Jämte kapten
Aflecht i spetsen för de raska savolaksarna kastade han sig käckt in
i stridens tummel. Aflecht fick inom kort sätta lifvet till och aflöstes
då af löjtnant Fabritius. Kapten Ladau, löjtnant Brusin och
fänrik G. Tigerstedt ryckte fram från olika sidor, och sedan alla
lyckats intränga på gården, uppstod där ett vildt handgemäng med
bajonetterna. Tigerstedt blef härvid sårad. General Bulatoff
uppbjöd alla sina krafter, försvarande sig med förtvifladt mod, men
föll dock slutligen för ett gevärsskott i bröstet och förlorade
medvetandet. Redan tidigare hade han erhållit tvenne blessyrer.

Förutom generalen tillfångatogos 5 officerare, en präst, en läkare
och 432 man. Dödade blefvo 4 officerare och 200 man.
Därjämte togos 2 fanstänger — dukarna hade Bulatoff tidigare låtit
löstaga från stängerna samt lyckats undanskaffa dem — 4 kanoner,
flera ammunitionskärror, tross, hästar m. m. Resten af fiendens
styrka, anförd af general Granault, drog sig flyende till närliggande
skogar, men då savolaksarnas krafter voro fullkomligt uttömda
och snöyran starkt tilltog, kunde fienden icke vidare förföljas.

Cronstedts förlust utgjordes af 2 officerare, kapten Aflecht
och löjtnant E. A. Tigerstedt, och 16 man döda samt 3 officerare
och 73 man sårade. De flesta deltagarna blefvo i tillfälle att på
ett eller annat sätt ådagalägga sitt mod. I rapporterna omtalas
särskildt gamle öfverstelöjtnant Lode,
hvilken trots sina 55 år i spetsen för sina män
vadade genom snödrifvorna och stormade
kyrkogården. Vidare omnämnas kapten
Germ. Aminoff, som anförde skidlöparna
och afskar reträtten för en stor del af
fiendens trupper, kaptenerna von Born,
Ehrnrooth, Molander, von Fieandt, Brummer
och von Wright, löjtnanterna von
Burghausen, Furumark och Greg. Tigerstedt —
de två sistnämnda illa blesserade —
adjutanterna Carlqvist och Reiher, fänriken
Meinander, som erhöll en blessyr, samt
kadett Molander, om hvilken det i
Cronstedts rapport heter: »för första gången
i elden vid prästgårdens bestormande har
med drift och hedrande mod gått fienden till möte».

Såsnart general Bulatoff blifvit igenkänd, lämnades honom
en omsorgsfull vård, och man bemödade sig om att visa den svårt
sårade, tappra krigaren all den aktning, som han till fullo gjort
sig förtjänt af. Om honom har blifvit sagdt att han »— —
såsom fiende städse iakttagit ett mänskligt och ädelt uppförande
mot svenskarna».<footnote>General Bulatoff blef i maj 1809 utväxlad mot Löwenhjelm.</footnote>

Efter drabbningen erbjöd prästgården en anblick af
fullkomlig förstöring. Ryssarna, som misstänkte att öfverfallet kommit
till stånd tillföljd af meddelanden från prästen, sönderslogo och
förstörde all hans egendom. Medan själfva striden pågick, voro
såväl Mellin som hans hustru och flera små barn i lifsfara, ty
kulorna trängde ofta in i det rum, där de uppehöllo sig.<footnote>Befarande förföljelse och hämd från ryssarnas sida, flyttade Mellin senare
öfver till Sverige. Hans son var den kände novellförfattaren och historieskrifvaren
Gustaf Henrik Mellin.</footnote>

<img 1>
J. H. Aflechts och E. A.
Tigerstedts grafvar vid
Revolaks kyrka.
</img>
Med en dragonofficer afsändes till Klingspor en muntlig
redogörelse för drabbningen. Flera personer voro församlade hos
generalen, då budbäraren trädde in, och samtalet hade just
berört Cronstedt, hvarvid några skarpa uttalanden om honom
blifvit fällda.

»Grefve Cronstedt har befallt mig» . . . , begynte den
inträdande officeren, men afbröts häftigt af Klingspor, som spefullt
frågade:

»Hvar befinner sig den herren?»

»I Revolaks», svarade officeren, — »han har befallt mig
rapportera en fullkomlig seger öfver fienden. . . .»

»Vill ni inbilla mig?» afbröt Klingspor honom ånyo.

»Det vågar jag icke», lydde svaret, »men
grefven har ännu ej medhunnit att uppsätta skriftlig
rapport. Yrvädret, den djupa snön och elaka
vägar hindrade truppen att i rättan tid framkomma.
Emellertid är Revolaks i svenska händer, fanor och
kanoner, tross och ammunition, fältkansli och
ekipage tagna, flera hundra fångar gjorda, bland
hvilka generalmajor Bulatoff, hans fem adjutanter och
några andra officerare. Generalen är sårad.»

Gladt öfverraskad af stridens lyckliga utgång, begynte
Klingspor nu berömma Cronstedt, hvari de öfriga närvarande instämde.
Ja, Cronstedt han var dock en förträfflig militär! — —

Segern firades med fest och jubel, och invånarna i
Uleåborg sände 500 kannor bränvin till soldaternas förplägning.
Under häftigt yrväder hölls den 1 maj en högtidlig
tacksägelsegudstjänst, och lofsången »Herraa hyvää kiittäkäät», afsjöngs med djup
andakt af de församlade bataljonerna. Klingspor hälsade
trupperna, hvilka svarade med högljudda hurrarop,

För segrarna vid Siikajoki och Revolaks blef Klingspor
belönad med fältmarskalks titel! Adlercreutz befordrades till general,
Cronstedt blef riddare af svärdsorden med stora korset, hvarjämte
flera andra officerare erhöllo olika belöningar.

<img 1>
Västra stranden vid Revolaks.
</img>
Segerjublet blef dock ej denna gång långvarigt; dofva rykten
från Sveaborg nådde upp till Finlands så hårdt pröfvade och
troget kämpande här i högan nord. Ingen ville i början sätta tro
till de nesliga historierna, ty man förmodade att fienden
uppdiktat dem i bestämdt syfte. Tyvärr visade det sig snart nog, att
ryktet endast talade alltför sant.
<img1></img>
</chapter>
<chapter name="6 Kapitlet.
Svartholm och Sveaborg.">
<sp>6 Kapitlet.</sp>
<h3>Svartholm och Sveaborg.</h3>
Medan ofvanskildrade händelser försiggingo i de aflägsna
trakterna af norra Finland, hade de mest ödesdigra tilldragelser med
sällspord hastighet utvecklat sig i våra tvenne fästningar
Svartholm och Sveaborg.

Den dystra sagan om dessa fästens fall, hvilken ännu den dag
som är, ehuru sekelgammal, smärtsamt berör de innersta
känslorna hos hvarje fosterlandsvän, kunde ej annat än på det
djupaste gripa samtidens krigare och för hela det finska folket
utgöra ett kvalfullt sorgebudskap. Ty den täljer om mörka
skuggsidor, om saknad af kraft och mod, om slapphet i karaktärer och
rättsuppfattning. Den framter gestalter, hvilka sveko sitt folks
förtroende och hopp.

Det mindre af dessa fästen, Svartholm, föll i fiendens händer
redan den 18 mars. Som en löpeld spred sig ryktet därom kring
landet och nådde hufvudarmén, medan denna företog sin
mödosamma marsch från Tavastehus till Nykarleby. Svartholms
fästning var visserligen i många afseenden bristfälligt utrustad, men
nog hade den dock kunnat emotstå fiendens anfall en tid framåt.
Kändt är, att sedan Finlands gräns emot Ryssland förflyttats
till Kymmene älf, begynte man befästa en liten holme,
Svartholmen, i Degerby viken, på cirka en mils afstånd från Lovisa.
Fästningens uppgift var att närmast riksgränsen i öster utgöra en
stödjepunkt för dem, som ägde att afvärja intrång från detta håll.

Dessa fästningsverk anlades samtidigt med Sveaborg, d. v. s. i
medlet af 1740-talet, men de hade redan från början i brist på
tillgångar blifvit något försummade — den större fästningens
fordringar tillgodosågos i främsta rummet —.Om också
stenmurarna på Svartholm voro höga, grafvarna djupa, och fästet från
alla sidor kunde anses tämligen oåtkomligt, så förefunnos där
likväl flera byggnader försedda med trätak, hvilket själffallet erbjöd
en viss eldfara. Af dess 200 kanoner voro rätt många gamla och
fullkomligt odugliga. Uti ännu sämre tillstånd befunno sig
lavetterna, ty de höllo på att förmultna och falla sönder, och af
gevären kunde endast en tredjedel brukas.

Vid krigets utbrott var kapten Karl Gustaf von Schoultz
kommendant på Svartholm. Den 3 februari erhöll han af Klercker
en skrifvelse, hvari det hette, att »som anledning är att befara ett
snart inbrott från kejserliga ryska sidan och nödigt således är att
skyndsamt sätta fästningarna i försvarsstånd», anmodas
kommendanten att genast vidtaga nödiga anordningar för försvaret. Men
några medel därtill stodo ej till förfogande.

Under sitt befäl hade kommendanten 2 subaltern-officerare, 2
underofficerare och 43 man; dessutom funnos på fästningen 31
arbetsfångar, hvilka vid en del arbeten kunde användas. Men trots
alla svårigheter uppbjöd von Schoultz hela sin förmåga att göra
hvad göras kunde för upphjälpandet af fästningens tillstånd. I
medlet af februari anlände från Stockholm den obetydliga
summan af 300 riksd. banco; denna summa användes till uppköp af
virke för nya lavetter och andra nödvändiga reparationer. Äfven
på födoämnen rådde brist, ty tidigare hade en del däraf
utlämnats åt närboende allmoge. Det gällde nu att skyndsamt indrifva
dessa fordringar, men då tiden var synnerligen knapp, blef såväl
det ena som det andra endast till hälften utfördt.

På kommendantens enträgna anhållan, öfverfördes en del
trupper från Lovisa till fästningen. Sålunda ökades antalet af
Svartholms garnison med Jägerhornska regementets lifbataljon,
hvilken stod under befäl af major C. M. Gripenberg, två
kompanier af Nylands jägarbataljon, 134 vargeringsmän från Nylands
län och 31 artillerister. Därigenom kom hela styrkan numera att
uppgå till 21 officerare, 32 underofficerare och 635 menige,
förutom 14 personer tillhörande civilstaten.
Olyckligtvis motsvarade nämnda trupper ej berättigade
anspråk. Gripenberg säger om dem i sin rapport, »att endast
tredjedelen af vargeringsmanskapet haft någon öfning eller
sammanlagdt 10 dagar; — återstoden hade icke fått någon öfning alls och
var därför alldeles okunnig i gevärets handterande. Nylands
jägare, som utgjordes af värfvad t manskap med kort tjänstetid, hade
icke vapenöfvats på tvenne år och sista gången endast under 14
dagar». Gripenberg ansåg därför, att man endast kunde räkna
på Jägerhornska bataljonen.

<img 1>
Svartholm.
(Sammanstäldt efter plan- och fasadritningar).
</img>
I fråga om beklädnad och utrustning, befanns det till
Svartholm kommenderade manskapet i ett högst otillfredsställande skick.
Härom anföres, »att skorna och strumporna voro utslitna. De
kappor som funnos voro så slitna och illa medfarna, att de gåfvo
nästan intet skydd mot kölden. Vid Jägerhornska bataljonen hade
de också varit i ständigt bruk under nio år. De hade endast
utseende af kapotter, utan att medföra någon nytta. Nylands jägare
hade inga kappor alls, o. s. v.» Bland gevären voro många utan
lås, andra åter af sådan kaliber, att de icke passade till kulorna.

Förnämsta bristen på Svartholm var dock just saknaden af en
duglig kommendant. Sedan Gripenberg med sin bataljon
öfverförts till fästningen, utnämndes han till »öfverkommendant»
därstädes, hvarvid Schoultz ställdes vid hans sida såsom
»underkommendant». En kommendant mer olämplig än Gripenberg hade man
svårligen kunnat finna. Hans samtida framhålla honom såsom en
för sin maktpåliggande uppgift »i hög grad likgiltig person». Klercker
yttrar om honom: »Gripenberg är en god jurist, men aldrig känd
för militair, hvarför man ej hade myckel att vänta.» Född 1754,
begynte Gripenberg sin tjänst vid Nylands dragoner, blef kapten
vid Stackelbergska regementet 1786, bevistade kriget 1788—1790
samt var sedan 1796 major vid Jägerhornska regementet. Redan
hans politiska ståndpunkt gjorde honom olämplig för den post,
till hvilken han blef utsedd, ty, som stor beundrare af
Sprengtporten, var han anstruken af själfständighetsidéerna från
Anjalaförbundets tid.

Själffallet såg v. Schoultz ej med blida ögon, att en annan
person, om också äldre i grad, intog främsta rummet på
fästningen, där han hittills varit den ledande och bestämmande. »Min
enskilda känsla vid underrättelsen härom», skrifver v. Schoultz,
»är ofattlig för den som ej varit i samma belägenhet; hon
upplöste sig i den varma medborgerliga önskan, att jag måtte vara den
siste svenske kommendant, som med själfkänsla af duglighet och
vilja för sin post, i farans och nödens stund därifrån nedflyttas.»
Sålunda förmärktes redan från början oenighet och afund mellan
de tvenne kommendanterna, hvilket ej bådade godt för framtiden.

Andan inom manskapet var äfven dålig i anledning af
missnöjet öfver materiella umbäranden. Hela dagen nödgades
soldaterna arbeta strängt med snöskottning, sågning af en ränna i isen
omkring holmen, diverse reparationer å byggnaderna m. m.,
hvarigenom många insjuknade och blefvo lämnade så godt som utan
vård. Läkemedel saknades nästan fullkomligt, ej heller funnos
lämpliga lokaler för de sjuka, utan måste dessa nöja sig med att
ligga i fuktiga, osunda hvalf. Därtill en bristfällig och dålig föda
för såväl friska som sjuka. Allt detta förorsakade krigstuktens
förslappande. Redan i början uppmanade en fältväbel soldaterna
till förräderi, hvarför han visserligen dömdes till döden, men
domens verkställande uppsköts och kom aldrig till stånd. Dessutom
förekommo flera öfverlöpare, särskildt från Jägerhornska
regementet, till hvilket Gripenberg hyste det största förtroendet.

Dagen efter sitt intåg i Lovisa sände Buxhœvden
generalmajor von Berg jämte hofrådet Hagelström och en annan
svenska talande civil herre till Svartholms kommendant med
förklaring, att fästningen ej hade möjlighet att försvara sig mot den
ryska öfvermakten och därför skulle handla klokast i att gifva sig.

Underkommendanten, von Schoultz, till hvilken
parlamentärernas uppdrag framfördes, gaf ett kort och bestämdt afslag, och
då därefter betänketid föreslogs, svarade Schoultz, »att något
vidare samtal i detta ämne ej kunde äga rum». Då framräckte
parlamentärerna ett papper, hvari det utlofvades bevis för att de ryska
trupperna intågat till Finland i öfverensstämmelse med konungens
af Sverige egen önskan äfvensom för deras fullkomligt fredliga
afsikter. Men v. Schoultz afbröt underhandlingarna och vägrade
emottaga pappret.

Medan detta pågick, var fästningens hela garnison uppställd
på vallarna.

Samma dag på aftonen sammankallade Gripenberg ett
krigsråd, där alla deltagare lofvade »att lefva och dö med hvarandra,
att den, som först föresloge att öfvergifva fästningen, så länge
tillgång på proviant och ammunition funnes och så länge man kunde
hoppas på undsättning eller möjlighet att kunna försvara sig, skulle
omedelbart arresteras och såsom en förrädare anses och dömas,
samt slutligen att icke ingå uti någon kapitulation, förrän bresch
på hufvudvallen försvarats mot stormning.»

Den 23:e belägrades fästningen af 1,700 man, tillhörande
Borosdins afdelning. Befälet öfver dessa trupper fördes af
generalmajor Muchanoff. Inneslutningen var till en början likväl ej
fullständig, ty det lyckades ännu för några bönder att hämta
lifsmedel till fästningen, och budbärare kunde fortfarande uppehålla
förbindelsen mellan fastlandet och Svartholm. Sålunda utsändes
underofficeren Gestrin den 27 februari för att kunskapa och
medförde då underrättelserna om arméns reträtt till Tavastehus,
fiendens ankomst till Borgå samt ryssarnas inryckande i Savolaks.
Vidare kunde Gestrin meddela, att endast en mindre fientlig styrka
låg i Lovisa, att ryssarna där ej hade några grofva kanoner, och
att de i följd däraf antagligen skulle inskränka sig till att hålla
fästningen innesluten.

Den 2 mars infunno sig åter parlamentärer, som påstodo, att
hela Finland förutom Svartholm och Sveaborg var i ryssarnas
händer, och att de genom öfverlöpare kände till Svartholms usla
tillstånd. För att undvika onödig blodsutgjutelse föreslogs
omedelbar dagtingan. Men härpå lät Gripenberg svara, att hans plikt
var att försvara sig till det yttersta och att några brister ej
förefunnos i fästningen.

Den 8:e förnyades försöket, men äfven denna gång utan
resultat, hvarefter ryssarna begynte beskjuta fästningen. Någon
skada förorsakades ej därvid, ty endast en skorsten rasade ned
och en del fönsterrutor splittrades. Det oaktadt uppväckte dessa
skrämskott en märkbar förskräckelse inom fästningen, ty man
fann »med bestörtning», heter det, »att sidoriktningen var ytterligt
begränsad i de trånga embrasyrerna, hvarför endast 8 kanoner
från hufvudverket kunde användas mot de fientliga batterierna».
Nämnda olägenheter, tyckes det, borde ju tidigare varit kända af
fästningens befäl.

Fiendens skjutande besvarades med liflig eld, men
förorsakade ej någon egentlig skada.

Mot aftonen började ryssarna ånyo beskjuta fästningen, hvaraf
Gripenberg slöt, att fienden beredde sig till stormning. Han gaf
därför garnisonen befallning att, trots den starka kölden, hela
natten hålla sig på verken.

Följande dag inträdde en märkbar förändring i Gripenbergs
handlingssätt. Helt oförmodadt föreslog han krigsrådet att sluta
ett sex veckors stillestånd; som orsak härtill anfördes: 1) tilltagande
sjukdom bland manskapet, brist på läkemedel, dålig beklädnad,
besättningens missnöje och den upproriska anda, som gjorde den
samma mycket opålitlig, 2) brist på artilleriservis och
ammunition, 3) fara för eldsvåda och 4) behofvet af tid för
iståndsättandet af sjukhusen och för öfriga byggnadsreparationer.

Alla närvarande gåfvo enhälligt sitt bifall till förslaget. Detta
förefaller ju högst besynnerligt, då man så nyligen enigt svurit
hvarandra att i det längsta genom motstånd trotsa fienden. Intet
farligare hade ju sedan dess inträffat, än att några fönsterrutor
och en skorsten blifvit förstörda. Kapten Starck afsändes som
parlamentär till Muchanoff, men erhöll af generalen svaret, att
han »till följd af sin monarks uttryckliga befallning att
skyndsamt och med stormande hand, kosta hvad det ville, intaga
fästningen, ej kunde, oaktadt sin önskan att visa kommendanten sin
enskilda aktning, göra minsta förändring i sina vidtagna
dispositioner etc. . . . hvarföre kommendantens proposition ej kunde
mottagas.»

Synbarligen hade Muchanoff redan klart för sig, att han i
förevarande fall skulle bäst uppnå det önskade resultatet genom
att skrämma garnisonen, och att fästningen genom denna metod
snart skulle falla i hans händer. Samma afton aflossades från
rysk sida yttermera några skott, hvarvid ånyo några fönsterrutor
och takpannor förstördes.

I fästningen begynte man emellertid befara, »att soldaterna
själfva ärnade förändra sin svåra belägenhet och medelst
bajonetten bana sig väg ur fästningen», och då därjämte
»medikamenterna snart skulle taga slut», beslöts enhälligt att följande dag
ånyo sända en parlamentär med anhållan om blott en månads
stillestånd, på villkor att fästningen därefter skulle uppgifvas,
såvida ej undsättning dessförinnan anländt. Till parlamentär utsågs
denna gång von Schoultz, åtföljd af löjtnant Ehrenstolpe.
General Muchanoff, som anträffades på isen, gaf
pariamentärerna ett afböjande svar, hvarvid han tillika uttalade sin
önskan att personligen sammanträffa med kommendanten. Då
detta blef. beviljadt, medgafs efter en längre öfverläggning tre
dagars stillestånd.

Samma dag, då tiden för stilleståndet på aftonen skulle utgå,
sammankallade Gripenberg alla officerare, framhållande för dem
fästningens bekymmersamma läge. Officerarna sade sig nog hafva
kännedom därom och enhälligt funno de, att ett längre motstånd
vore omöjligt. Härpå sammanträdde krigsrådet, för hvilket

<img 1>
Svartholms ruiner.
</img>
officerarnas uttalade tanke meddelades, hvarjämte fästningens
bedrörliga tillstånd skarpt pointerades. Gripenberg framställde därefter
frågan, »huruvida det var öfverensstämmande med så väl hans
egen som öfrige ledamöters undersåtliga plikt och sanna militär
ära, antingen soutinera fästningen till sista man utan afseende på
förutnämnda olägenheter, eller om öfvervägande skäl funnes, som
kunde synas antagliga för att öfverlämna denna Kongl. Maj:ts och
Sveriges Svartholms fästning till Hans Maj:t Kejsaren af Ryssland?»

Krigsrådets medlemmar voro, i betraktande af fästningens
utblottade läge och dess ringa hopp om undsättning, enhälligt böjda
för densammas uppgifvande emot de kapitulationsvillkor, som
gemensamt komme att affattas.

Kapitulationsvillkoren uppsattes, hvarefter kaptenerna Starck
och Munsterhjelm afsändes till Muchanoff. Officerarna mottogos
af generaladjutant Uvaroff, som förklarade, att villkoren skulle
sändas till general Buxhoevden, hvarför dagtingan ej kunde
afslutas, innan svar från honom anländt. Den 17:e på morgonen
infann sig ryska ingeniörkaptenen Drenteln på Svartholm och
medförde fullmakt för öfverenskommelsens afslutande. Enligt denna
skulle fästningen öfverlämnas i det skick den befann sig, med
kanoner, magasin och förråd. Besättningen skulle, innan den
nedlade gevär, med alla öfliga hederstecken afmarschera samt
därefter gifva sig som krigsfångar. Officerarna ägde därvid välja
bostad inom Finland, och manskapet komme att afsändas till sina
hemorter. Officerarna skulle få medföra all enskild egendom och
manskapet dessutom sina utredningspersedlar. Alla fångna
officerare förbehöllo sig af ryske kejsaren ett visst underhåll intill
fredsslutet.

Glömda voro nu de stora föresatserna och de hjältemodiga
besluten; såväl den »militära äran» som den »medborgerliga hedern»
lämnades åsido, oaktadt fästningen ej hade förlorat en enda man
— förutom 16 öfverlöpare! Ammunition och lifsmedel funnos ännu
tillräckligt, likaså vapen, ehuru dessa visserligen voro bristfälliga.
Fästningens förnämsta brister äro tidigare nämnda, och ingen enda
af dessa skulle berättigat en dagtingan.

Emellertid öfverlämnades fästningen den 18 mars, hvarvid
alla ryska trupper, äfven de i Lovisa, voro uppställda på isen
utanför Svartholm. Fästningens garnison marscherade ut, bildade
inje framför ryssarna och skyldrade gevär. Efter denna ceremoni
nedlades vapnen och Gripenberg öfverlämnade fästningsnycklarna
åt ryska generalen Briskorn, hvilken därefter blef kommendant
på Svartholm. Under en mindre bevakning tågade nu
krigsfångarna till Lovisa, därifrån manskapet genom landtpolisens
förmedling sändes till sina hemorter.

Genom Sprengtportens bemedling erhöll Gripenberg
omedelbart en majorsplats i ryska armén, men tog dock snart afsked.
Sin svåra ställning framhåller Gripenberg i ett bref till
Rumjantzoff af den 28 sept. 1809. »Numera höljd af vanära», skrifver
han, »ständigt utsatt för förtalet, som sliter min heder i stycken,
orättvist misstänkt och föraktad äfven af dem, under hvilkas
order och med hvilka jag måste tjäna: utan hopp om att någonsin
bli ofientligt rättfärdigad, så att min oskuld skulle komma i öppen
dag, öfvergifven af mina vänner, som vändt mig ryggen, förstörd
af en tryckande sorg, hvilken brutit min redan af 40-årig tjänst
försvagade hälsa, vid en redan framskriden ålder utan stöd, utan
uppmuntran och utan någon som hälst tröst — ser jag mig
oförmögen att längre kvarstå på en så ömtålig och ansträngande bana
som den militära.»
Sina återstående dagar tillbragte Gripenberg sålunda böjd af
sorg och ånger, atskild från umgänge med andra människor, och
afled 1818.

Kapten von Schoultz reste däremot efter fredsslutet till
Stockholm  och anhöll i april 1810 om krigsrätt till utredande af sitt
förhållande vid Svartholms kapitulation. Han innehade sedermera
olika tjänster och afled i Wasa 1841»

Förnämsta ansvaret för denna nesliga dagtingan faller
naturligtvis på kommendanten» men äfven de öfriga officerarnas
förhållande var klandervärdt, och man kan ej heller fritaga manskapet
från ansvar, ty af deras uppförande under belägringen framgår,
att de öfverhufvudtaget saknade uppfattning om hvad landet
af dem med rätta kunde fordra.

* * *

Fästningen Sveaborg, den snillrike Augustin Ehrensvärds
storverk, begynte efter freden i Åbo resa sina granitmurar på de
små klippholmarna utanför Helsingfors» Dess uppgift att utgöra
Sveriges förnämsta värn i öster betingade såväl stora materiella
uppoffringar som ett mångårigt, omsorgsfullt, intellektuellt arbete.
Och hvarken på det ena eller det andra hade man sparat, ty 24
millioner riksd., en på denna tid betydande summa, hade
användts för ändamålet, hvarjämte rikets förnämsta fackmän
inlagt all sin förrmåga och allt sitt skarpsinne för att nå ett enastående
resultat» Och så kunde samtiden med tillfredsställelse
betrakta den fasta borg, som ur hafvet reste sig till skydd för gamla
Svearike. Insprängd i granitens fasta massa, omsluten på alla
sidor af vatten, var fästningen enligt tidens samfällda mening
nästan ointaglig» En fiende djärfdes väl ej sommartid nalkas detta
»nordens Gibraltar» — såsom man älskade kalla Ehrensvärds
fäste —, och skulle någon vintertid försöka närma sig dessa murar,
kunde man alltid genom isens sönderbrytande kring holmarna
omöjliggöra ett vidare framträngande. Men ifall del otänkbara skulle
möjliggjorts och ett framträngande lyckats, så återstod det likväl
för fienden att under en mördande eld storma fästets lasta
granitmurar. Endast i en fullständig inneslutning ooh besättningens
uthungrande såg man de medel, hvarigenom Sveaborg möjligen
kunde betvingas.

Hufvudfästet var uppfördt på Vargön, de öfriga verken pft
närmast intill belägna holmar; Vargskär med fästet Gustafssvärd,
Stora Östra-Svartön, Lilla Östra-Svartön, Västra Svartön, Lilla
Västra Svartön och Långörn. I sundet mellan de tvenne största
holmarna, Vargön och Stora Östra-Svartön, förenade medelst
tvenne broar, voro galerdockan samt stora varfvet belägna. Hela
komplexen kunde inrymma intill 10 à 12 tusen man jämte
proviantmagasin och förråd för garnisonens underhåll.

<img 1>
Kartan V. Sveaborg.
</img>
Detaljerna i fästningens konstruktion må här förbigås.
Omnämnas bör dock bristen på bombsäkra rum för manskapet, ty
sådana funnos blott för 2,400 man, och ändå uppgick besättningen
till 7,120. En del soldater bebodde gamla träbyggnader, hvilka
själffallet erbjödo fara vid eldsvådor.

Fästningens garnison utgjordes af 2 bataljoner af
Änkedrottningens lifregemente under befäl af öfverstelöjtn. Nordenstam, 1 bataljon
af Jägerhornska regementet under öfverste Fred. Ad. Jägerhorn, 1
kompani Svea artilleri, arméns flottas Sveaborgseskader,
kommenderad af öfverstelöjtn, de la Motte, 4 bataljoner af Adlercreutzska
regementet, ställda under major Olivestams befäl, 1 vargefingsbataljon
från Åbo läns, 1 från Nylands, 1 från Björneborgs och 1 från
Tavastehus regemente, och kommenderades de af kapten Fock, majorerna
Broberg och Stjernschantz samt öfv.-löjtn. Wadenstjerna, Nylands
dragoners vargering (oberidna) samt 33 man af Nylands dragoner.
Inalles uppgick besättningen till 190 officerare
och 6,560 stridbara män, hvartill kommo omkring
950 handtverkare och öfriga icke stridbara. I
fästningen bodde dessutom ett stort antal personer,
hörande till officerarnas och soldaternas familjer,
hvilka ju i många afseenden medförde
olägenheter, främst den att »portionstagarnas» antal
därigenom väsentligt ökades. Kommendanten
hade visserligen för afsikt att bjuda alla dessa
öfverflödiga personer att aflägsna sig från
fästningen, men denna plan kom ej till utförande;
endast ett fåtal utflyttade
före belägringen, så att omkring 1,800 »onödiga munnar» funnos
inom murarna. Bland de kvarblifna voro kommendantens maka
och dotter.

Af ofvannämnda trupper var Adlercreutzska regementets
manskap föga öfvadt och inneslöt ett betydligt antal rekryter.
Tidigare har anförts, huru en bataljon af ifrågavarande regemente
jämte kommendanten i Helsingfors, öfverste Gutoffski, vid
ryssarnas annalkande hals öfver hufvud skyndade öfver till
fästningen, hvilken ömkliga flykt i någon mån kan förklaras genom
regementets sammansättning. Hvad åter vargeringen angår, var
den så godt som alldeles oöfvad, men under belägringens fortgång
bibringades densamma dock en viss färdighet. De öfriga
trupperna voro däremot väl inöfvade.

<img 1>
C. O. Cronstedt.
</img>
Vid krigets utbrott var amiral Carl Olof Cronstedt
kommendant på Sveaborg. Son till major J. G. Cronstedt och Hedvig Juliana
Jägerhorn, föddes han på Botby gård i Helsinge socken den 3
november 1756; år 1770 ingick han vid arméns flotta och blef 1789
öfverstelöjtnant. I slaget vid Svensksund den 9 juli 1790 var
Cronstedt konungens flaggkapten (stabchef), hvarför äran af slagets
lysande utgång till väsentlig del tillkom honom. Cronstedt stod
högt i gunst hos såväl Gustaf III som Gustaf IV Adolf och
anförtroddes äfven flera höga, maktpåliggande befattningar. År 1801
befordrades han till viceamiral af blåa flaggan med utnämning
till öfverbefälhafvare i Karlskrona. Kort därpå förlorade
Cronstedt likväl Gustaf IV Adolfs bevågenhet och förflyttades emot sin
önskan till Sveaborg såsom fästningens kommendant. Denna
förflyttning betraktades af honom nästan som en förvisning, och då
han midt i vintern blef tvungen att resa öfver till Finland, skref
han: »Jag måste lämna mitt hushåll i en olämplig årstid och
komma till ett ställe, där jag inte äger en stol, och inte vet, huru
jag får mat.»

Oaktadt Cronstedts förbittring och missnöje i anledning af
konungens onåd, kan man likväl ej, såsom en del författare velat
göra, antaga att nämnda omständighet inverkat på hans
hållning under belägringen. Motiven till Cronstedts förfarande böra
utan tvifvel sökas på annat håll. Med hänsyn till hans
karaktärsdaning hade en dylik ringa och i det hela lumpen orsak ej
gärna kunnat framkalla handlingar, genom hvilka ej allenast
konungens, utan framför allt fäderneslandets väl äfventyrades. Hans
anseende före 1808 var, såväl bland förmän som kamrater och
underordnade, det allra bästa. De omdömen, som fälldes om
honom vid denna tid, äro endast lofprisande. »Kommendantens
kända talanger», yttrar en af hans samtida, »äro öfverflödiga att
omnämna, sedan nationen ansett honom för en af sina största
män, för en af sina redligaste embetsmän». Samtiden såg i honom
främst hjälten från Svensksund. Senare tiders forskare hafva
däremot hos honom funnit äfven andra egenskaper, hvilka,
oberoende af hans handlingssätt under Sveaborgs belägring,
nedflyttat honom från den höga piedestal, där han tidigare tronat; likväl
har man ej kunuat frånkänna Cronstedt fysiskt mod. Äfven har
det erkänts, att amiralen i början ledts af redbara syften, men
»hans synkrets var inskränkt, karaktären i hög grad emottaglig
för intryck och det moraliska modet ringa. Han hade svårt att
djärft taga något på eget ansvar och drifva sin vilja igenom. Lägg
härtill att han själf innerst knappast trodde på möjligheten af
det verk, han var satt att utföra». Till och med fienden synes
snart nog hafva uppfattat Cronstedts brister, ty en rysk historiker
framhåller att amiralen hade anlag för en viss ängslan, »detta
slags själssjukdom», skrifver han, »mot hvilken icke en gång
behjärtenheten och hedern kunna skydda, om de ej åtföljas af styrka
och beslutsamhet i karaktären, öfverlämnad i en kinkig
belägenhet åt misstroendet till sig själf, utan något biträde, måste hans
modstulenhet gripa omkring sig.» I anförda karaktärsdrag hos
Cronstedt, bör man söka en af de många faktorer, hvilka
inverkat på händelsernas utveckling under belägringen. Därtill kan
bifogas, att Cronstedt som sjöofficer, om äfven en framstående
sådan, likväl kände sig främmande och oförmögen inför en
fästningskommendants uppgifter. Med ett ord, han var ej vuxen den
ställning, som han genom olycksdigra omständigheter och utan
eget förvållande kom att innehafva.

Så snart Cronstedt genom Klercker erhållit kännedom om
ryssarnas snart förestående infall i Finland, vidtog han emellertid
energiskt med förberedande arbeten på fästningen. Lavetterna
iståndsattes, bjälkbäddningar förfärdigades, palissaderingar
uppfördes, en del trähus nedrefvos, brandväsendet ordnades, lifsmedel
anskaffades m. m., och snart stodo 734 kanoner på vallarna,
färdiga att spruta eld och död mot den som vågade nalkas
fästningen. Krutförrådet uppgick till 103,420 kg, förutom 7,934 färdiga
skott, d. v. s. omkring 10 för hvarje kanon, hvilket antal inom
kort ökades till 30 à 40.

Först medan nämnda försvarsarbeten redan pågingo, erhöll
Cronstedt konungens befallning angående samma sak. I skrifvelsen
framhålles vikten af att uthärda, till dess undsättning kunde vid
öppet vatten afsändas från Sverige, och vidare anbefalldes att:
»med lif och blod till det yttersta försvara fästningen, samt hellre
än att låta den där förlagda flottan falla i fiendens händer,
densamma, enär sådant icke längre skulle hindras, med alle tillhörige
förråd och effecter uppbränna.» Härpå svarade Cronstedt bland
annat: — — »med den Högstes bistånd och mina underhafvandes
mod och tillgifvenhet för Eders Kongl.-Maj:t och Fädernes Landet
skall jag bjuda till i det längsta uthärda».

Befälet på de olika holmarna var fördeladt mellan
garnisonens högre officerare sålunda, att Cronstedt själf stannade på
hufvudön, öfverste F. A. Jägerhorn på Stora Östra-Svartön, major F.
Stjernvall på Gustafssvärd, kapten K. W. Reuterskjöld på Lilla
Östra-Svartön och B. J. Aminoff på Långörn. Chef för
fortifikationen var öfverste G.Wärnhjelm och för artilleriet major G.Hjärne.
Till största delen utgjordes nog det högre befälet af redan till
åren komna män, som föga utmärkte sig hvarken genom
begafning eller kunskaper. »Med distinktion» hade de exercerat sina
bataljoner och »med klokhet» skött ekonomin på sina boställen,
hvilkas »stilla behagligheter» de på det högsta värderade. Några
af dem skildras såsom »fredsälskande män», andra till och med
som »krigsfruktande». Att äfven anhängare af det finska
själfständighetspartiet från Anjala-tiden funnos bland dessa officerare,
står utom allt tvifvel. Häraf framgår att inom fästningens högre
befäl knappast fanns någon personlighet, hvilken med järnvilja
och fasthet skulle velat göra motstånd till det yttersta, någon som
vore villig att hellre trotsa nöd och död, än dagtinga med fienden.

Öfverste Jägerhorn, en yngre broder till Anjala-mannen J. A.
Jägerhorn, utöfvade ett högst skadligt inflytande på händelsernas
gång. Genom slughet och intriger förstod han att starkt påverka
kommendanten, till hvilken han för öfrigt äfven stod i
släktskapsförhållande. Jägerhorn var ej någon särskildt begåfvad man, men
ägde ett någorlunda godt omdöme. En samtida yttrar om honom:
»Hård till karaktären och sträng af princip, uppblåst af
egenkärlek och högfärd, föredrog han att göra sig fruktad hellre än älskad.
Krigskonsten bestod för honom i ett noggrant iakttagande af vissa
former; han var en af dessa moderna korpraler, hvilka
öfverskyla sin medelmåttighet genom en tvärsäker ton, ett högdraget
uppträdande och ett tillgjordt nit».

Jägerhorn hade personligen ej deltagit i
själfständighetsförbundet, men delade utan tvifvel partiets åsikter. Redan i början
af Sveaborgs belägring emottog han bref af Sprengtporten såsom
ock af dennes meningsfrände Klick, hvilken sistnämnde äfven
åtföljde ryska armén i Finland. Med alla till buds stående medel
sökte Jägerhorn att uppskrämma Cronstedt och ingifva honom
öfvertygelsen om omöjligheten af att i längden försvara fästningen
emot den ryska öfvermakten.

Hvad de yngre officerarna, och särskildt flottans befäl
vidkommer, hafva dessa fått erkännande som samvetsgranna, plikttrogna
och dugliga, ehuru befälet vid vargeringsbataljonerna dock stod
något efter sina öfriga kamrater.

Så snart ryssarna anländt till Helsingfors, ansåg Cronstedt
fästningen vara innesluten, ehuru ryssarnas styrka utanför
Sveaborg under hela första hälften af mars ej öfversteg 2,000 man.
General Kamenski, som anförde trupperna i Helsingfors, kunde
med skäl befara ett utfall från Sveaborg. Han hade redan
erhållit order att i sådan händelse undvika strid och draga sig tillbaka.
Men det föll ej Cronstedt in att försöka bortdrifva fienden från
staden, hvarför ryssarna i lugn kunde befästa sin ställning
därstädes.
<img 1>
Sveaborg. (Efter en oljetafla af Augustin Ehrensvärd.)
</img>
Först efter den 15 mars ökades ryssarnas styrka till inemot
4,000 man, och i början af april steg densamma till bortåt 6,500
man med 59 kanoner, af hvilka en del voro hämtade från Svartholm.

Härvid begick Cronstedt samma misstag som de öfriga högre
befälhafvarena i vår armé, nämligen att öfverskatta fiendens styrka
och underlåta att taga en noggrann kännedom om verkliga
förhållandet. »Att tala om rekognoscering eller utfall», skrifver en
af Sveaborgs officerare, »ansågs som brott mot sunda förnuftet.»

Mången har klandrat kommendanten för det att han ej lät
uppbränna Helsingfors, utan lämnade denna för belägringshären
utmärkta stödjepunkt i ryssarnas händer. En dylik åtgärd skulle
visst förefallit obarmhärtig gentemot stadens invånare, men den
hade dock utan tvifvel varit till stort gagn för det eftersträfvade
målet, krigets lyckliga utgång. I krigstider böra de underordnade
intressena vika för det helas framgång; en enda djärf handling
kan hafva oanade resultat till följd. För ryssarna hade det varit
nästan omöjligt att under rådande stränga vinter stanna i
närheten af Sveaborg, där några större byar, lämpliga för inkvartering,
ej funnos i närmaste omgifning.

Emellertid inrättade Kamenski det helt bekvämt för sig och
sina trupper i staden. Snart anlände äfven Buxhœvden själf från
Tavastehus i afsikt att taga ställningen i skärskådande. General
van Suchtelen var dock den ledande själen i alla mot Sveaborg
riktade företag.

Omedelbart uppfördes batterier, från hvilka man med bomber
och brandkulor skulle beskjuta fästningen, ty i främsta rummet
ville man försöka antända flottan och brännbara byggnader. För
åstadkommandet af brescher i de tjocka murarna funnos ej
tillräckligt grofva kanoner. Att uppföra batterier på de
snöbetäckta klipporna var emellertid förenadt med ofantliga
svårigheter, och man nödgades inskränka sig till att uppställa
skanskorgar, för det mesta fyllda med packad snö och is.

Enligt ryska författare kunde deras landsmän icke tänka på
någon regelbunden belägring, ty därtill saknades kanoner,
tillräckliga redskap, instrument och soldater. Inalles ägde ryssarna i
Helsingfors endast 46 fältkanoner och 16 mörsare, hvilka
uppställdes på batterierna. Sådana uppfördes till en början endast:
ett framför staden, ett på Skatudden och två på Ulrikasborg.
Därutöfver formerades ett »rörligt batteri», med hvilket man från
olika sidor nattetid närmade sig fästningen. De under
nattmörkret affyrade skotten blefvo sålunda vilseledande för garnisonen. I
samma ändamål marscherade mindre truppdelar under
trumhvirflar och hornsignaler omkring på isen. Genom dylika
demonstrativa lekverk försökte ryssarna imponera och ingifva fruktan!

Den 19 mars öppnade fienden emot fästningen en oafbruten,
ehuru svag eld, hvarmed fortsattes till den 24:e. Skjutandet
besvarades med största ifver, dag och natt utan urskiljning;
kanonerna riktades ofta mot enskilda kosackpatruller eller ock utan

<img 1>
General van Suchtelen.
</img>
något mål på måfå. På det dyrbara krutet sparades ej,
hvarigenom ryssarna redan från början erhöllo uppfattningen att
försvaret leddes utan beräkning och at personer utan förmåga.

Någon egentlig skada förorsakades ej af fiendens eld; endast
några mindre eldsvådor uppstodo i fästningen, men de blefvo
dock snart släckta.

Under skjutandet nedföllo några kulor i Helsingfors,
hvarigenom några hus skadades. Denna omständighet förstodo
ryssarna att begagna till sin fördel. De afsände en parlamentär med
förslag om att fästningen ej skulle skjuta i riktning mot staden;
ryssarna å sin sida förbundo sig att flytta det batteri, som de
uppfört i linje mellan staden och fästningen. I händelse förslaget ej
blefve antaget, hotade man att bränna Helsingfors och äfven Åbo,
hvilken sistnämnda stad på ifrågavarande tid redan var i fiendens
händer.

Parlamentären möttes på isen af öfverste Jägerhorn, som
emottog ett bref, adresseradt till kommendanten och innehållande
anförda förslag.

Efter någon tvekan gick Cronstedt in på fiendens proposition;
därigenom blef Helsingfors ett neutralt område, där ryssarna voro
fullkomligt skyddade och kunde inrätta sina artilleriparker,
hospital och magasin efter behag, och där deras lediga manskap blef
i tillfälle att utan fara hvila, medan fästningens garnison ständigt
var utsatt för motståndarens eld.

Den lätthet, hvarmed nämnda fördelar vunnits, uppmuntrade
van Suchtelen, och redan påföljande dag afsände han en ny
parlamentär med anhållan om ett muntligt samtal med
kommendanten; denna gång utskickades öfverste Anshelm de Gibory,
åtföljd af löjtnant van Suchtelen, en son till generalen.

I strid emot gällande reglemente och gängse förfaringssätt i
krig gick Cronstedt själf ut för att samtala med parlamentärerna.
Dessa återvände ännu en gång samma dag på aftonen, då de med
förbundna ögon infördes i Jägerhorns rum, där äfven Cronstedt
befann sig. Hvad samtalet gällde, är ej med säkerhet kändt, men
det har förmodats, att frågan rörde kvinnornas och barnens
aflägsnande från fästningen, något som emellertid ej beviljades. En
öfverenskommelse, att Cronstedt och van Suchtelen påföljande dag
personligen skulle sammanträffa, blef likväl besluten.

Detta första möte skedde på holmen Lonnan den 23 mars.
Till mötet hade från fästningens sida infunnit sig Cronstedt,
Jägerhorn och två andra officerare samt från rysk sida general van
Suchtelen med svit Efter att hafva utbytt några
artighetsbetygelser gick den ryska generalen rakt på sak och föreslog
fästningens dagtingan. Anbudet afslogs likväl med bestämdhet af
Cronstedt, hvarefter underhandlarena aflägsnade sig.

Vid samma tillfälle torde van Suchtelen för Cronstedts egen
familj erbjudit fri afresa från fästningen, hvilket anbud äfven med
värdighet afböjdes.

Under förevändning af »militärisk artighet» begynte ryssarna
härefter regelbundet sända utländska tidningar till fästningen.
Tidningarna innehöllo öfverdrifna redogörelser för ryska härens segrar
i norra Finland jämte förklenande berättelser om svenska armén
och förhållandena i Sverige. Parlamentärerna, hvilka
öfverlämnade dessa tidningar, medförde äfven bref från öfvergifna familjer,
proklamationer m, m., allt sådant som kunde nedstämma modet
och vilseleda den från all gemenskap med den yttre världen
afskilda garnisonen. Detta bidrog i sin mån att öka villrådigheten
och osäkerheten hos garnisonens befäl.

Missnöjets fördärfliga gift och rädslans ynkedom funno hos
en del personer en mycket lämplig jordmån för rotfäste och växt.

Hvad kommendanten vidkommer, hade han på ifrågavarande
tidpunkt redan kommit ut på det sluttande planet, som
oundvikligt skulle leda till fördärf. Med hvarje dag som gick blef han
allt mer vacklande, och Jägerhorns olyckliga inflytande växte i
samma mån. Fästningens oförmåga att emotstå fiendens

<img 1>
Sveaborg: Gustafssvärd från Ravelinen på Skanslandet.
</img>
stridskrafter, den ryska härens öfverlägsenhet, bristen på tillräckligt
krutförråd m. m., — allt detta framhölls ständigt af Jägerhorn.
Dessutom ökade de allt som oftast återkommande parlamentärerna,
hvilka förstodo att mästerligt lägga sina kort, Cronstedts
osäkerhet och tvekan.

Den 21:a, då kommendanten och van Suchtelen återigen
sammanträffade, föreslog den förre bland annat två månaders
stillestånd, hvilket gaf den ryske generalen anledning till yttrandet:
»Att döma af sakernas ställning, fordrar klokheten att öfverlämna
åt oss fästningen».

Om nämnda anbud, hvilket till och med från fiendens sida
ansetts öfverhöfvan djärft, utlåter sig en rysk historieskrifvare:
»Ett sådant förslag till chefen för en lastning af första rang, mot
hvilken vi ej hade ett tillräckligt antal trupper och
belägringsartilleri, kunde synas besynnerligt, men det gjordes till följd at
kommendantens under samtalet röjda ovisshet om hvad svenska
vapnen uträttat.» Då Cronstedt trots allt fortfarande gaf afslag,
ansåg van Suchtelen att målet ännu ej kunde uppnås förmedelst
muntliga afhandlingar och beslöt därför tillgripa nya skrämskott.

Med 14 små kanoner begynte han den 28 mars bombardera
fästningen och höll på därmed intill den 2 april, hvarvid 6 man
dödades och 32 blefvo sårade.

Från fästningen besvarades elden på samma sätt som förut.
Hejdlöst och planlöst spelade alla kanoner på vallarna, utan att
spara på krutet, sköt man mot de obetydligaste mål. Den 2 april
var ryssarnas krutförråd emellertid i det närmaste uttömdt,
hvarför de sågo sig tvungna att upphöra med skjutandet och ånyo
tillgripa parlamentärverksamheten. Och nu anslogo de en mera
fordrande och pockade ton. De öfverlämnade en proklamation,
hvari framhölls, att, sedan någon svensk armé ej längre existerade
i det eröfrade Finland, har kejsaren förklarat sig villig att bibehålla
den finska armén utan förändring, hvarför garnisonen i Sveaborg
ej äger annat val, än att själfvilligt uppgifva fästningen.
Garnisonen tillåtes bibehålla sin egendom, återvända till sina hemvister
och tillförsäkras kejsarens nåd. Ifall däremot fästningen skulle
blifva med vapenmakt intagen, ådrager sig dess garnison alla de
olyckor, hvilka af ett sådant händelsernas förlopp blefve en
oundviklig följd.

Parlamentärerna, öfverste Anshelm de Gibory och löjtnant van
Suchtelen, emottogos af Jägerhorn och fördes med förbundna ögon
in i fästningen. Deras hufvudsyfte var, nu som tillförene, att
utforska kommendanten och därjämte uppskrämma garnisonen.
De meddelade, att grofva kanoner och betydliga förstärkningar af
manskap voro i antågande, att danska och franska trupper infallit
i Skåne och att Adlercreutz blifvit tillfångatagen. Sistnämnda
nyheter voro ju som kändt ej öfverenstämmande med sanningen.

För amiral Cronstedt framhöllo parlamentärerna, huru, i
händelse af vidare motstånd, skulden och ansvaret för den onödiga
blodsutgjutelsen fölle på honom. Sveaborg kunde omöjligt längre
emotstå de talrika kejserliga trupperna, hvilka endast brunno af
längtan att få storma fästningen, och någon hjälp, vare sig från
Finland eller Sverige, stod ej att påräkna.

Till en början afböjde amiralen dock med värdighet alla
parlamentärernas förslag, men plötsligt, utan någon synbar orsak,
medgaf han sig vara villig att sluta stillestånd till den 13 maj, på
villkor att ställningen å ömse sidor förblefve orubbad. Ifall några
förstärkningar ej skulle anlända till utsatt tid, förklarade amiralen
sig villig att öfverlämna fästningen genom kapitulation.

Parlamentärerna, hvilka genast insågo, att Cronstedts yttre
lugn var antaget, att han i det närmaste ansåg allt förloradt,
begagnade fyndigt denna gynnsamma omständighet och svarade, att
förslaget kunde antagas, ehuru endast på vissa villkor. Långörn
skulle öfverlämnas äfvensom Västra Svartön, Lilla östra Svartön
och den lilla holmen norr om Västra Svartön med allt å ifrågavarande
befästningar befintligt artilleri. Dessutom ville ryssarna
ej utsträcka vapenhvilan längre än till den 3 maj.

Något afgörande kom emellertid ej till stånd, utan beslöts att
följande dag fortsätta underhandlingarna.

För att erfara medlemmarnas i krigrådet åsikter i frågan,
sammankallade Cronstedt dessa till ett möte, hvarvid han
tillkännagaf, att ryssarna föreslagit stillestånd till den 3 maj emot villkor
att få besätta några holmar, men att han å sin sida ville söka

<img 1>
Sveaborg: Gustafssvärd från Vargös sydvästra udde.
</img>
utverka bättre villkor. Långörn ansåg han, att man likväl borde
öfverlämna, emedan manskapet därstädes inlogerades i
träbyggnader, hvilka vid eldsvåda medförde fara. Men han hoppades
däremot kunna förmå ryssarna att utrymma Sandhamnslandet,
Kalfholmen och Kungsholmen samt få tiden för stilleståndet
förlängd till den 13 maj.

Ingen af de närvarande krigsrådsmedlemmarna gjorde några
invändningar, öfverste Gutoffski frågade endast, om fästningens
förråd voro tillräckliga, hvarpå Cronstedt upplyste, att provianten
räckte intill slutet af maj, men ammunitionen endast för två veckor.

Till det å Lonnan påföljande dag utsatta mötet åtföljdes
Cronstedt af Jägerhorn, Gutoffski, Wadenstjerna och adjutanten major
Liljensparre. Från rysk sida infunno sig, förutom general van
Suchtelen, kammarherren grefve Buxhœvden, löjtnant van
Suchtelen och hofrådet Hagelström, hvilken sistnämnde tjänstgjorde
som tolk.
Öfverläggningarna begynte med att Cronstedt alldeles
odiplomatiskt delgaf för fiendens representanter, att han sammankallat
ett krigsråd, hvarvid medlemmarna förklarat sig vara emot
holmarnas afträdande. Han hade själf, förklarade han vidare,
»öfvertalats att hylla samma åsikt» och ville vidhålla stilleståndets
utsträckning till den 13:e, och endast Långörns besättande af
ryssarna emot afträdande af Sandhamnslandet, Kalfholmen och
Kungsholmen. För resten ansåg han sig kunna lita på fästningens
fördelaktiga läge, garnisonens styrka och förrådens tillräcklighet.

Då van Suchtelen emellertid höll på sina fordringar, skildes
man denna gång, utan att uppnå någon bestämd öfverenskommelse.

Efter återkomsten till fästningen sammankallade Cronstedt
ånyo krigsrådet. Förutom amiralen själf utgjordes detsamma af
öfverstarna Wärnhjelm, Jägerhorn och Gutoffski,
öfverstelöjtnanterna de la Motte, Nordenstam och Wadenstjerna, majorerna
Hjärne, Stjernschantz, Broberg, Olivestam och von Hauswolff samt
kapten Fock. Medlemmarna i denna konselj hade ej annan rätt
än att yttra sin åsikt, ty beslutanderätten tillkom
kommendanten ensam.

Cronstedt framhöll nu fästningens svåra läge. Han riktade
uppmärksamheten på att murarna voro för låga, krutförrådet
otillräckligt, manskapet oöfvadt, artilleriet hade för få officerare,
sjukdomarna hade på senare dagar tilltagit, lifsförnödenheterna kunde
räcka endast till slutet af maj, men voro utsatta för faran att
genom fiendens bomber antändas, batterierna voro uppförda utan
omsorg, med ett ord, allt utmålades i de mörkaste färger. På
grund af alla dessa brister ansåg amiralen, att fästningen endast
genom antagandet af ryssarnas förslag kunde bibehållas, intill dess
hjälp från Sverige kunde anlända.

Då öfverste Gutoffski till följd af sakens vikt anhöll om
betänketid, bestämdes, att man åter skulle sammankomma följande
dag, kl. 3.

Innan krigsrådet ånyo sammanträdde, ägde dock ett möte rum
på Lonnan, och dessutom aflade Jägerhorn besök hos van
Suchtelen. Ryssarna nedsatte sina fordringar så till vida, att holmarna
skulle till dem öfverlämnas endast såsom <i>pant,</i> för att efter
stilleståndet återställas. Sveaborgs befäl gaf däremot sitt samtycke till
att tiden för stilleståndets utgång utsattes till den 3 maj.

Buxhœvden hade tidigare låtit uppmäta isens tjocklek och
kommit till den öfvertygelsen, att hafvet innevarande år ej kunde
gå upp förr än efter den 3 maj. Cronstedt hade däremot ej
vidtagit några undersökningar i saken, utan förlitade sig på en af
öfverstelöjtnant Virgin under28 år förd journal, däri denne
antecknat, att »på de 16 sistförflutna ären det ej mer än 4 gånger
hade händt, att han icke förr än den 1 maj kunnat med sitt
hushåll på båt utflytta från fästningen till sitt landtställe, ½ mil
därifrån, och att de öfriga 12 åren utflyttningen alltid skett den 20
och 28 april.»

Då krigsrådet härefter sammanträdde, meddelades först en
redogörelse för ammunitionsförråden, hvaraf man drog slutsatsen,
att dessa skulle förslå endast för två veckor framåt. Därefter
vidtogo öfverläggningarna, hvarvid flertalet syntes gilla
konventionens förslag. Wärnhjelm, Hjärne och Gutoffski uttalade sig emot

<img 1>
Sveaborg: Vargö från Stora» Östra Svartö.
</img>
detsamma, och den sistnämnda sökte framhålla, att om man nu
afsloge ryssarnas anbud, syntes det honom troligt att bättre villkor
kunde vinnas.

Då uppträdde Jägerhorn »med imponerande ton och snäste
alla», heter det. »Godt», sade han, »vi skola låta begrafva oss
under gruset af fästningens ruiner, men herr öfversten blifver
Kongl. Maj:t ansvarig för följderna, om vi ej nu embrassera
propositionen, hvarigenom dock fästningen kan bibehållas till öppet
vatten och secours från Sverige hinner ankomma.»

Tidigare under diskussionen hade Cronstedt, i anledning af
de invändningar hans uttalanden framkallat, yttrat: »Mina herrar,
jag är hvarken feg eller legd, men jag finner intet annat medel
att hålla lastningen Kongl. Maj:t och Riket tillhanda vid öppet
vatten.» Amiralen framhöll äfven att Sveaborg var anlagdt för
att, i fall Finland blefve eröfra dt, såsom nu beklagligtvis händt,
hålla kommunikationen med Sverige öppen, hvarför han ansåg
sig skyldig att handla med fästadt afseende å detta ändamål.
Emedan någon enighet ej ville komma till stånd, blefvo
öfverläggningarna skarpa och drogo långt ut på tiden, och då
Gutoffsky yttermera opponerade sig, yttrade Cronstedt häftigt: »Det
är ledsamt: man följer sin plikt och sin öfvertygelse och får oftast
motsägelser. Hvilket är bättre, att se fästningen förr gå öfver,
eller att bjuda till att så här frälsa henne? Någon af herrarna,
som kan göra bättre, må afsluta med ryska generalen. Jag gör
mig då sjuk.»

Man bör kunna antaga, att det blinda förtroende, sona alla
fortfarande hyste för Cronstedt, omintetgjorde medlemmarnas
själfständiga omdöme och inverkade på omröstningens utgång.
Amiralen hade bland annat yttrat, att holmarna med lätthet kunde
återtagas, hvaraf man trodde sig kunna sluta, att han, ifall af
behof, ämnade bryta konventionen. Att denna aldrig skulle gå i
fullbordan i hela dess vidd, hoppades en del. Några förmodade
till och med, att hemliga order af konungen framkallade
kommendantens tillvägagående. Andra åter reflekterade ej vidare i
saken, utan togo för gifvet, att Cronstedt skulle föra allt till en
lycklig utgång. Men utan tvifvel funnos äfven de, som med öppna
ögon spelade landets fiender i händerna. Till de sistnämnda bör
nian kunna räkna Jägerhorn. Allt nog, vid omröstningen afgafs
ej någon enda röst emot konventionen; man anhöll endast om
kommendantens åtgörande i syfte att få tiden för stilleståndet
förlängd.

Det ödesdigra beslutet var nu fattadt och Sveaborgs öde afgjordt.

Följande dag, den 5 april, begåfvo sig Jägerhorn, Gutoffski
och Liljensparre till general van Suchtelen, med hvilken de
underhandlade i fem timmar; den 6:e sammanträdde krigsrådet ånyo,
och alla medlemmar undertecknade en redogörelse för de fattade
besluten. Därefter emottogs löjtnant van Suchtelen, som infann sig
med ett från rysk sida uppsatt förslag till konventionens affattning.
Förslaget upplästes, hvarvid man lade märke till, att i detsamma
några emot tidigare öfverenskommelser stridande förändringar
blifvit införda, bland annat att Långörn äfven efter stilleståndet
skulle få bibehållas af ryssarna. Men då amiralen ansåg dessa
ändringar endast för »bagateller», gjorde ej heller någon annan
invändningar emot förslaget. Dock borde det ju varit
ögonskenligen klart, att afträdelsen af ifrågavarande »bagateller» tvärtom
innebar ett medgifvande af största betydelse. Ty så snart fienden
komme i besittning af fästningens utanverk, skulle desamma nog
ej återfås utan kännbara uppoffringar.

För att ej gifva Cronstedt tid till besinning och möjlighet att
ändra sitt beslut, begynte Buxhœvden härefter handla med största
skyndsamhet. Han skref till kejsaren: »På det kommendanten
ej måtte få tid att ångra sin benägenhet för stillestånd, har jag
beslutit afsluta öfverenskommelsen därom, utan att dessförinnan
afvakta Eders Kejs. Maj:ts tillstånd». Jämte hela sin stab infann
sig van Suchtelen ännu samma dag, medförande Buxhœvdens
ratifikation, hvilken lämnades åt Cronstedt till underteckning, och
den 7 april erhöll kommendanten Buxhœvdens stadfästelse å
konventionen.

Innehållet i densamma var i hufvudsak följande: Ifall intill
middagstiden den 3 maj en svensk förstärkning af minst fem
linjeskepp ej inlupit i Sveaborgs hamn, skulle fästningen öfverlämnas
till ryssarna; fästet Långörn öfverlåtes helt och hållet, med
förbehåll dock, att där ej måtte anläggas några nya verk emot
fästningen; Västra Svartön och Lilla Östra Svartön öfverlämnas, men
böra de vid stilleståndets utgång återlämnas; de sjuka svenskarna
kvarstanna på holmarna under egna officerares och läkares tillsyn
och vård; endast enskildas egendom får bortföras; kommendanten
förbinder sig att ej förstöra något, ej heller låta fartyg utgå ur
hamnen.

En timme efter konventionens undertecknande afsändes i
enlighet med öfverenskommelsen tvenne kurirer till Stockholm
medförande underrättelsen om det skedda. Den ena, major
Lilljensparre, tog vägen öfver Ålands haf, och den andra, löjtnant
Callerstedt, reste kring Bottniska viken. Ryssarna gjorde allt hvad
i deras förmåga stod för att uppehålla och fördröja kurirernas
resa och lyckades såväl häri, att den ena framkom till Stockholm
den 3 maj, d. v. s. samma dag stilleståndet utgick och fästningen
öfverlämnades till fienden;  den  andra anlände först den 8 maj.

För att meddela konventionens innehåll åt fästningens
garnison upplästes densamma under starkt blåsväder den 8 april.
Detta skedde samtidigt på flera olika ställen inom fästningen,
emedan man dymedelst ville förhindra officerarna att sinsemellan
afhandla sina intryck. Ehuru det var bekant, att en konvention
kommit till stånd, hade dess innehåll varit okändt af alla, förutom
krigsrådets medlemmar. »Bestörtningen blef allmän», skrifver en
af Sveaborgs officerare. »Amiralens loftal till garnisonen öfver
dess förhållande, besvarades endast med ett utmärkt visadt
missnöje och förakt.» Förbittringen bland officerarna var så stark,,
att några af de yngre umgingos med planen att arrestera
kommendanten jämte krigsrådets medlemmar samt med våld bryta
öfverenskommelserna; men då ingen ville öfvertaga ledningen,
förföll planen. En sådan resning hade väl numera ej heller ledt
till någon lycklig utgång. Bland manskapet rådde i början äfven
bitterhet och stort missnöje, men man förstod att med brännvin och
andra tjänliga medel så småningom afkyla de missnöjdas känslor.

Sålunda förflöt tiden, medan hoppet allt mer och mer
förbleknade. »Cronstedt», skrifver en af Sveaborgs officerare, »tycktes
allt sedan konventionens uppläsande nästan öfvergifvit styret; men
med den sorg, som syntes tära honom, bättrades hvarken egna
fel eller kunde andras dårskaper förekommas. Garnisonen kunde
nästan anses som en hydra med 6,000 hufvuden, hvilka hvar för
sig ägde särskilda intressen och borde med särskilda medel lockas,
öfvertalas eller tvingas.»

Emellertid närmade sig den ödesdigra dagen med stormsteg,
men isarna, ehuru redan ganska sköra, lågo fortfarande kring
Sveaborgs klippiga holmar; äfven så långt ögat kunde nå, var
hafvet isbetäckt. Huru man än spanade mot horisonten, kunde där
ej upptäckas några segel. I Stockholm hade ingen tänkt på
fästningens undsättning! Anade man månne ej den hotande ofärden?

Slutligen inbröt den 3 maj, då allt hopp dog bort, och
förödmjukelsens bittra, ödesdigra timme var slagen . . .

Det är gripande att läsa några i dramat deltagande officerares
anteckningar om denna outplånligt minnesrika dag. Sålunda
skrifter en: »Jag hade den olyckan att se Garnizonen sträcka gevär.
Jag läste i allas ansikten förtviflan; utan att hafva varit vittne
till dylikt, kan man ej göra sig (en) målning af denna rörande
scen. — De samma, som nyss med lättsinne betraktat allt — ja
till och med desamma, hvilkas oförstånd och feghet varit orsaken
därtill —, hade i detta ögonblick hämnat sina misstag med sitt
eget blod, om något hopp om framgång och någon plan därtill
kunnat gifvas. — Sådant är människohjärtat.» Och en annan har
antecknat: »Förtviflan och sorg voro målade i mängdens ansikten.
Det var för mig den svåraste dag jag upplefvat: måtte jag aldrig
öfverlefva en dylik! Den öfvergår all föreställning. Alla greto,
befäl, manskap och hustrur; förbannelser och skällsord öfver
Amiralen och konseljen utropades under ett högt tjutande af både
soldater, hustrur och barn.»

Då amiralen nalkades trupperna för att taga afsked, svarade
manskapet ej ett enda ord. »Man hörde blott, huru de skuro
länderna, och en och annan sakta svordom.»

Vid tiden för fästningens öfverlämnande stodo ryska trupper
i beredskap med kanoner och tända luntor på isen utanför.
Adlercreutz'ska regementet marscherade till först ut från
Gustafssvärd, kopplade gevären på isen, hvarvid dock mången soldat
sönderbröt sitt vapen. Manskapet öfverlämnades såsom krigsfångar.
Därefter inryckte från Skanslandet ett ryskt regemente under
<img 1>Parti af Sveaborg med A. Ehrensvärds graf.
</img>
musik och med flygande fanor. Under påföljande dagar fortsattes
på samma sätt med de öfriga trupperna, hvarvid Änkedrottningens
lifregemente blef den sista svenska trupp, som lämnade Sveaborg.
Omnämnas bör äfven att hela flottan, bestående af 110 fartyg,
föll i fiendens händer, ty Cronstedt hade tidigare ej vågat
uppbränna densamma af fruktan att därigenom framkalla eldsvåda
inom fästningen. Då Cronstedt slutligen med sin familj lämnade
fästningen, emottogs han på stranden af general Kamenski, hvilken
lät sina soldater under trumhvirflar skyldra gevär för att sålunda
visa amiralen en ärebetygelse.

Den 8 maj, kl. 11 ½ hissades ryska flaggan på Gustafssvärds
torn, och ett högtidligt Te Deum afsjöngs vid Ehrensvärds graf.
Ryssarna hade fullt skäl att jubla öfver denna lättvunna seger,
hvilken i det närmaste afgjorde Finlands öde.

Då man för sig vill klargöra orsakerna till Sveaborgs
skamliga kapitulation, kan man ej undgå att finna första ursprunget
därtill hos konungen, som till kommendantens ansvarsfulla post
omdömeslöst och lättsinnigt utsett en olämplig person, hvilken
ej kunde motsvara situationens allvarsamma kraf. Därtill faller
ansvaret yttermera på Gustaf Adolf för det han ej under
belägringen vidtog några som hälst åtgärder för kommunikation
med fästningen. Lämnad åt sig själf, under inflytande af dåliga
rådgifvare, gaf kommendanten vika. Cronstedts
karaktärsegenskaper, hviika tidigare blifvit framhållna, voro ej af den art, att
de kunnat ge honom en säker ledning, när det gällde att finna
väg ur den labyrint, hvari han befann sig. Hans för intryck
mottagliga natur och hans oförmåga att genomdrifva sin vilja ledde
honom tvärtom steg för steg mot undergångens brant, utför hvilken
han slutligen störtade. Det lösa ryktet, att han skulle varit köpt
med ryskt guld, bör anses som förtal, ty det har aldrig af någon
kunnat bevisas. Däremot föreligga flera fakta, hvilka rentvå
honom från denna beskyllning. Cronstedt blef synbarligen ej rikare
efter kriget, än han varit före detsamma. Den lilla pension om
4,500 rdr, som amiralen erhöll ur ryska statsmedel, var i
förhållande till hans rang ej större, än hvad öfriga officerare vid finska
armén erhöllo ur finska statskassan. I svensk tjänst torde hans
lön utgjort 8,000 riksdaler, således betydligt mer än pensionen.
Förutom nämnda pension, utbetalades till Cronstedt på kejsarens
befallning 50,000 riksdaler banko; denna summa utgjorde ett
skadestånd, såsom Ehrnström i sina memoarer intygar. Cronstedt
hade nämligen af konungen erhållit en aktie i ett dykeribolag,
ett slags officiell inrättning, hvars aktionärer utnämndes af
konungen och hvilket inbringade goda räntor. Då nu Cronstedt
förlorade dessa inkomster, blef en motsvarande summa på
kejsarens befallning honom utanordnad.

I sin försvarsskrift har Cronstedt bland annat yttrat: »Måtte
jag påminna hvar och en, som vill döma oväldigt och rättvist,
att vid sin dom fasta större uppmärksamhet på uppsåtet än på
gärningens utgång, hvilken ofta kan bero af slumpen, som styres
af ödet». Och i afseende å den ingångna konventionen yttrar
Cronstedt i samma skrifvelse: »Jag tror mig i den delen hafva
förhållit mig på ett sätt, som jag inför Gud, konungen,
fäderneslandet och mig själf kan fullkomligt försvara . . . Eftervärldens
oväldiga dom och ett fredadt samvete skall likväl vara min tröst,
om samtiden skulle neka mig rättvisa.»

Cronstedts här anförda uttalanden tyda på, att han söker
förmildra sina handlingar genom att framhålla dem som resultat af
gjorda <i>misstag.</i> Att misstaga sig är ju mänskligt och kan drabba
en hvar, men fall gifvas, då misstagen ej kunna urskuldas endast
genom att medgifva desamma. Ehuru domen, som faller öfver gjord
gärning, i någon mån genom ett medgifvande bör kunna mildras,
kvarstår dock ett fruktansvärdt ansvar. Ty på den, som ikläder
sig ett uppdrag af riksviktig betydelse, har man rätt att ställa
fordringar, motsvavarande uppdragets bärvidd. Eftervärlden har
ofta tilldelat Cronstedt det hemska förrädarenamnet, men så länge
ej några tydliga bevis därpå kunna företes, synes ett dylikt
neddragande af hans minne vara oberättigadt. De felsteg man med
skäl kan tillvita honom väga tungt nog.

Tungt faller ansvaret äfven på medlemmarna i krigsrådet och
själffallet i främsta rummet på Jägerhorn, hvilken genom sina
intriger lyckades få alla under sitt fördärfliga inflytande. Hans
despotiska, härsklystna natur tålde ej någon motsägelse, utan kufvade
han hänsynslöst hvarje motstånd. Och <i>han</i> hade nog från början
klart för sig, hvad han åsyftade: Sveaborgs öfverlåtande åt rikets
fiender. Om de öfriga medlemmarna har en författare träffande
sagt: »Sveaborgs öfvergång var säkerligen mest en följd af
pultro-neri hos den så kallade krigskonseljen». Och i själfva verket synes
rädslan hafva varit en mäktig driffjäder hos flertalet af de män,
som togo på sig händelsernas ansvar. Hos några framträdde denna
känsla troligen som en orolig ängslan för landets framtid — bleka
gengångargestalter från själfständighetsdrömmarnas och
Anjalaförbundets tid. — Hos andra var det tankarna på egen ställning,
hvilka ingåfvo farhågor. Hos många sist och slutligen endast
personlig feghet, fruktan för fienden.

Att guldets förledande makt äfven spelade en roll i denna
tragedi, står utom tvifvel. Grefve Buxhœvden skrifver den 5 april
till krigsministern Araktschejeff, att han för vinnande af framgång
begagnat sådana personers bemedling, hvilkas tillgifvenhet han
lyckats vinna inom garnisonen. Om medlen yttrar han vidare:
»— — de äro oss ganska dyra och blifva ännu dyrare, men alla
dessa utgifter kunna aldrig komma i något slags jämförelse med
den stora vinst, som Sveaborgs intagande kan medföra». Slutligen
nämner Buxhœvden, att den extra-ordinarie summan tagit slut,
hvarför han anhåller om att för sådana hemliga utgifter yttermera
få sig 25 à 30 tusen rubel tillsända. Härpå svarade Araktschejeff
att »H. M. Kejsaren hoppas, att, om genom Eder försorg och
skicklighet det gyllene krutets kraft redan något förslappat krigets
driffjädrar, deras fullkomliga undanrödjande bör, såsom det synes
fullbordas».

Ryssarna själfva tillskrifva Sprengtporten en stor förtjänst i
fråga om medlens användning, och man bör kunna antaga, att
de hafva rätt häruti.

Till hvilka personer penningarna slutligen hamnade, har man
dock ej lyckats utreda, ehuru några i Helsingfors boende
officersfruar utan tvifvel voro inblandade uti dessa mörka gärningar.
Sålunda gifves det bevis på att kaptenskan H. C. Reuterskjöld, född
de Frese, änkeöfverstinnan A. G. Brunnow, född Blomcreutz,
hennes syster, fröken C. G. Blomcreuts, och friherrinnan G. S.
Hjärne, född Rosenborg — alla födda svenskor — voro
komprometterade, och sannolikt tjänade herrarna Klick, Ladau och
Hagelström såsom förmedlare i detta mullvardsarbete.

En af våra författare skrifver: »Dessa kvinnor, hvilkas
inflytande visserligen kunde vara af stor vikt, de hade med löften om
penningar lockat soldater att rymma, de hade troligen ock mutat
någon officer, men hvarken Cronstedt eller Jägerhorn eller
veterligen någon annan af krigskonseljens medlemmar blefvo <i>på detta
sätt</i> vunna». »Ty», bifogar han, »nästan alla högre officerare
tillbragte bevisligen slutet af sitt lif i mer eller mindre trånga
ekonomiska förhållanden.»

Sina återstående dagar tillbragte Cronstedt på sina egendomar,
först på Mäkkilä gård och därefter på Hertonäs invid Helsingfors,
hvarest han lefde tillbakadraget, utan umgänge med andra och
afled 1820.

De finska soldaterna sändes till sina hemorter; äfven
officerarna erhöllo först tillstånd att resa hem, men då de vägrade att
aflägga den trohetsed, som Buxhœvden för sin monark affordrade
dem, blefvo de flesta såsom krigsfångar sända till Ryssland.

<img 1></img>
</chapter>
<chapter name="7 Kapitlet.
Händelserna under våren 1808.">
<sp>7 Kapitlet.</sp>
<h3>Händelserna under våren 1808.</h3>
Ryssarnas lättvunna framgångar under krigets första
skede ingåfvo kejsar Alexander tanken att låta trupperna gå öfver Ålands
haf till Stockholm för att medelst detta kraftiga slag krossa Sverige.
I detta syfte giorde han i slutet af mars en förfrågan hos
Buxhœvden, huruvida generalen ansåge företaget utförbart. Men
Buxhœvden, som på denna tid ej förfogade öfver tillräckliga
stridskrafter, då en betydlig del af hans trupper ännu voro bundna vid
Sveaborg, gaf ett afböjande svar. Såsom förberedande åtgärd till
planens möjliga utförande i den närmaste framtiden afsände han dock,.
kort efter intåget i Åbo, en mindre fördelning till Ålands
ögrupp. Denna styrka, bestående af 700 man under öfverste Vuitsch'
kommando, tågade öfver isen till Kumlinge ö, där öfversten själf
stannade med omkring 450 man. Resten fördelades mellan fasta Åland
och Brandö sålunda, att major Neidhardt med 200 man
ockuperade Åland, och de öfriga, anförda af major Scheremetjeff, afgingo
till det norrut belägna Brandö. På ögruppen funnos ej några
svenska trupper, hvarför ryssarna utan motstånd lyckades
bemäktiga sig densamma.

Ej långt därefter anlände från Libau några fartyg med rysk
militär äfven till Gottland, och befälhafvaren förklarade i tsarens
namn ön för en »evärdelig rysk besittning».
Dessa i och för sig oroväckande tilltag framställdes i
Stockholm i öfverdrifna skildringar och uppväckte hos hufvudstadens
invånare stor förskräckelse. Det försäkrades att ryssarna redan
blifvit sedda i Roslagen; andra ville hålla före, att kosacker
hunnit till Uppsala, och man väntade blott att snart nödgas se
plundrande fientliga skaror tränga fram till stadens portar. Mången
räddade sina värdefullare ägodelar till det inre af landet, och vagnar
för den kungliga familjens medlemmar stodo redo för att bortföra
dessa höga personer undan den hotande faran.

Emellertid stannade ryssarna i lugn på Ålands öar. Till en
början bemödade sig de objudna gästerna att lefva i god sämja
med befolkningen, men länge räckte det likväl ej, innan
misshälligheter uppstodo. Snart nog erfor allmogen, att krig och
rättslöshet oftast oskiljaktigt följas åt, snart nog fick den känna den
starkares själftagna makt öfver den svagare. Tvångsskjuts,
inkvarteringar och olikartade uppdrag, med hvilka ryssarna betungade
befolkningen, uppväckte småningom missnöje och bittra känslor
hos densamma. Likväl sökte den i det längsta att med tålamod
underkasta sig fiendens fordringar. Men då Neidhardt slutligen
utfärdade befallning om att alla större fartyg inom ett dygn skulle
utrustas och utsågas till öppet vatten — en befallning, hvars
utförande på så kort tid saknade hvarje möjlighet — brast slutligen
tålamodet.

Samtidigt påbjöds äfven, att alla innehafvare af skjutvapen
skulle aflämna dessa till ryssarna, allt under hotelser att den, som
ej hörsammade befallningarna, skulle få näsa och öron afskurna,
samt att de mest motsträfviga komme att sändas till Sibirien.

Obekant med ålänningarnas lynne spände Neidhardt bågen
för högt. Genom sitt hot framkallade han därför en helt annan
verkan än den han därmed åsyftat.

Allmogen föranstaltade sammankomster för att rådgöra om
hvad man borde företaga. Men ingen visste att föreslå någon
åtgärd, hvarigenom en lindring i läget med någon sannolikhet
kunnat väntas, ingen förmådde finna en utväg ur den ställning,
som numera blifvit fullkomligt olidlig.

Så infunno sig tvenne bönder på förmiddagen den 6 maj hos
länsmannen i Finström, Erik Arén, i afsikt att af honom begära
råd och meddela sin förtrytelse öfver påbudets orimlighet. Arén
var en liffull och manhaftig natur, hvars handlingar ofta leddes
af känsloimpulser. Äfven nu erhöll han plötsligt ingifvelse att
möta hårdt med hårdt, förklarande för bönderna, att ingen annan
utväg numera återstod än att »med trohet och redlighet bistå
hvarandra i sträfvandet att befria en älskad fosterjord». Därtill
borde en allmän resning redan samma dag vidtagas, och för att
hindra ryssarna att undkomma måste alla fartyg ovillkorligen
aflägsnas från stranden. Själf förklarade Arén sig villig att genast
tåga till Strömsvik, där major Neidhardt var inkvarterad, och
arrestera majoren jämte dennes lifvakt, bestående af 10 kosacker.

Länsmannens ord föllo som tändande gnistor bland den
uppretade befolkningen på Åland, och länge dröjde det ej, förrän
elden flammade upp och spreds kring hela ön.

Så snart Arén fattat sitt beslut, sände han ett bud till adjunkten i
Finström, Henrik Johan Gummerus, hos hvilken han antog sig finna
medhåll i sin djärfva plan. Häri misstog sig ej heller länsmannen,
ty den dristige och hjältemodige prästen omfattade genast företaget
med värme. Härefter ledde dessa två män gemensamt allmogens
resning på Åland.

Genom sin vältalighet förstod Gummerus att hos folket
underhålla de känslor, hvilka Arén väckt till lif. Han dolde ej
resningens faror, men samtidigt uppeldade han modet och
uppmuntrade folket till att djärft hålla ut på den inslagna vägen. Hans tal
värmdes af en lågande fosterlandskärlek och manade till trohet mot
konungen och landet. Själf
beväpnade sig Gummerus med en sabel, en gåfva af Arén, och som
gehäng tjänade ett rödt strumpeband, knutet kring lifvet. Sådan
tedde sig prästen som fältherre.

Till öfriga socknar på ön sändes budkaflar, hvarefter det ej
dröjde länge innan stora skaror, för det mesta beväpnade med
störar, begynte infinna sig. »På en gång», skrifver en författare,
»blef den eljes glada, höfliga och fridsamma ålänningen trotsig och
krigisk . . . Den borgerliga ordningen upplöstes och under några
dagar liknade Åland en militärisk republik, där inga andra bud
hörsammades än de, som härrörde från Arén och Gummerus.

I den stilla, ljusa vårnatten mot den 6 maj sågs ett
besynnerligt tåg skrida fram genom Ålands bygder. I spetsen redo
tvenne ryttare, Arén och Gummerus. Tätt efter anförarna följde

<img 1>
Erik Arén.
</img>
omkring 100 finströmsbönder, beväpnade med afbarkade, i spetsen
hvässade störar; endast en och annan hade en tung lodbössa
på axeln.

Den käcka skaran styrde sina steg i riktning mot Strömsviks
sätesgård för att därstädes bemäktiga sig major Neidhardt jämte
hans 10 kosacker. Antagligen hade Neidhardt dock blifvit
underrättad om den hotande faran, ty innan bönderna hunno fram till
gården, voro majoren och hans kosacker stadda på flykt. Jämte
ryssarna var äfven värden på Strömsvik, kronofogden Taxell,
försvunnen, på grund hvaraf han misstänktes hafva förrådt företaget.

Oaktadt denna första missräkning i någon mån inverkade
nedslående på bönderna, förlorade deras anförare dock ej modet,
utan beslöto att genast tåga nedåt Färjsundet för att besätta denna
strategiskt viktiga punkt. Här kunde man nämligen lätt afskära
förbindelsen mellan de olika delarna af ön. Utan dröjsmål sattes,
planen i verkställighet, och innan daggryningen voro bönderna
på ort och ställe.

Knappt anlända, sågo de tilltagsna männen en färjbåt, fullastad
med ryska krigare, närma sig stranden. Man lät dem lugnt stiga
i land, men ett ögonblick därpå voro ryssarna omringade och
tagna till fånga.

På den motsatta stranden funnos andra ryska soldater, hvilka,
då färjan ej återvände, anade oråd och begynte skjuta. Elden
besvarades af bönderna, med påföljd att ryssarna snart drogo sig
tillbaka, och härmed var böndernas första seger vunnen.

Samtidigt lyckades det för en annan skara bönder från
Hammarsland att vid Marsund taga flera fångar, och äfven på andra
ställen afväpnades mindre grupper, — allt utan blodsutgjutelse.
Endast en rysk ryttare dödades på landsvägen.

Neidhardt hade emellertid jämte tvenne kosacker dolt sig i
skogarna mellan Grelsby och Finströms prästgård. I tvenne dagar
höll majoren ut, men slutligen tvang hungern honom att
själfmant infinna sig till prästgården och gifva sig till fånga. Härvid
uttalade han en liflig harm öfver sitt öde, »att besegras af oöfvadt
bondfolk, då han förut ur hvarje strid mot disciplineradt manskap
hemburit segerns lager». Han skildras som »en krigare af hög
växt, furstlig hållning, intagande anletsdrag, stolthet och kraft».
Neidhardt jämte öfriga krigsfångar fördes senare af Arén och
dennes äldre broder, Karl Malmberg, till Stockholm.

De ryska soldater, hvilka efter sammanstötningen vid
Färjsundet undkommo, drogo sig öfver Bomarsund till Prestö och
slutligen till Töftö. Här uppnåddes de af Gummerus och Arén.
Dessa uppställde sina bönder i ordnade led och stormade under
höga hurrarop fram mot fienden.

Den improviserade truppens välordnade anfall vilseledde
ryssarna och ingaf dem förmodan, att det var en reguliär
militärstyrka, som attackerade. Därigenom förlorade de till den grad
besinningen, att deras officer själf kommenderade sitt manskap
att nedlägga vapnen, hvarefter han med hatten i hand närmade
sig motståndarna för att sålunda blidka deras vrede. Hastigt
omringades nu den 136 man starka ryska truppen och togs till fånga.
Intet ondt vederfors de besegrade.

<img 1>
Kumlinge kyrka.
</img>
Härmed var fasta Åland rensadt från fienden, men ännu
återstod hufvudstyrkan på Kumlinge.

Från Sverige hade en liten flottilj blifvit utsänd till de åländska
öarna, och denna närmade sig ögruppen just vid den tidpunkt,
då bonderesningen där som bäst pågick. På kvällen den 8 maj
ankrade flottiljen vid Kumlinge. Den utgjordes af tre barkasser,
hvilka fördes af löjtnanterna von Kapfelman, O. Cronstedt och
Lagerhjelm, hvarjämte den förstnämnde tillika var befälhafvare
för hela flottiljen.

Kapfelman begynte sin verksamhet med att sluta ett stillestånd
på 8 dagar, med villkor, att såvida ryssarna ej under den bestämda
tiden erhölle undsättning, skulle de gifva sig tillfånga. Därjämte
förband sig fienden att under stilleståndet ej lämna ön.
Anföraren för de ryska trupperna, öfverste Vuitsch, var af
ålänningarna högt uppskattad för sin humanitet. Han giorde allt
för att uppehålla en sträng ordning och krigstukt bland
manskapet och höll allmogen skadeslös för de oundvikliga bördor,
hvilka omständigheterna tvang honom att pålägga densamma. Sitt
högkvarter hade öfversten tagit på prästgården hos den hedervärda
prosten Isak Höckert, »hvars ädla minne Kumlinges folk evigt
borde vörda», som en författare har yttrat om honom. Större
delen af fiendens manskap var förlagdt i Kumlinge kyrkoby.

Då soldaterna här begynte få aning om händelserna på fasta
Åland, ändrade de sitt uppförande mot befolkningen och gjorde
sig skyldiga till plundringar i bondgårdarna. Kvinnorna skrämdes
med hot att blifva brända, såvida deras män ej återvände från
skogarna, dit de dragit sig för att sålunda undgå att bistå ryssarna.
Men då Kapfelmans flottilj vid denna tid anlände, insåg fienden
sin brydsamma ställning och ändrade åter taktik.

Öfverenskommelsen med Kapfelman bröts af ryssarna redan
påföljande dag genom ett försök att rymma från ön. Då ansåg
sig äfven löjtnanten hafva rätt att handla fritt, och ett bud sändes
till Gummerus med anhållan om undsättning, ty med sin egen
ringa styrka vågade Kapfelman ej företaga ett anfall.

Gummerus var genast beredvillig att med sina tappra
ålänningar komma kumlingeborna till hjälp. Skyndsamt ställdes några
skärgårdsbåtar i ordning vid Bergö. Före affärden uppstämdes
gemensamt en högtidlig psalm. Därpå begaf man sig med friskt
mod i väg på ett nytt härnadståg.

En skarp nordostlig vind hade föregående dygn skingrat isen,
hvarigenom den nattliga öfverfarten sålunda blifvit möjliggjord.

»I majestätisk prakt», skrifver en författare, »sprang dagens
strålande drottning ur hafvets famn och strödde snart sina
flammor af guld öfver vatten och land. Naturen genomströmmades
af anda och lif. Svindlande af förtjusning sjöngo luftens vingade
väsenden gladt Världsherskarens lof. De nyckfulla böljorna rörde,
ju längre det led, allt mildare sina hjässor. Så grydde i Ålands
östra skärgård den mest betydelsefulla dag, hvartill Åland någonsin
varit vittne — tisdagen den 10 maj 1808.»

Högrest och allvarlig sågs i en af båtarna Gummerus, där han
med ljudlig röst utdelade sina befallningar. Beslutsamt och raskt
verkställde de käcka ålänningarna landstigningen, ehuru de
möttes på stranden af fiendens kulor. Två unga bönder fingo härvid
plikta med lifvet. De öfriga läto dock ej skrämma sig, utan följde
plikttrogna sin anförares anvisningar.
Bönder från Kumlinge slöto sig hastigt till de anlända, så att
Gummerus kunde uppskatta sin skara till omkring 450 man, bland
hvilka en del försetts med gevär af Kapfelman. Dessutom sändes
från barkasserna 4 små kanoner, som i brist på lavetter sattes på
bulthjulsvagnar och, dragna af bönderna, kommo till god
användning.

Sedan allt hunnit ordnas för anfallet, nedkallade Gummerus
den Högstes välsignelse öfver folkhären, och så tågade alla i god
ordning mot byn.

Ryssarna veko undan. Deras anförare spisade som bäst
middag med prosten, då stridsbullret nådde hans öron. Omedelbart
störtade han upp från bordet. Prosten lyckades likväl lugna
honom, förklarande att saken ej var af någon betydelse, ty de
anfallande utgjordes ju endast af en hop med påkar beväpnade bönder.

Emellertid hade bönderna uppställt sina kanoner på en höjd
söder om byn, hvarifrån de begynte skjuta. Några kulor nådde
ända fram till prostgården, där de framkallade stor bestörtning
hos Vuitsch. Nu förmodade han sig vara anfallen af verkliga
trupper, rusade återigen upp, ryckte till sig duken från matbordet
och sprang med denna i handen ut på gården och till landsvägen.
Så snart den hvita duken — tecknet till kapitulation — blef
synlig, afbröto ryssarna sin eld, men finnarna, okunniga om signalens
betydelse, fortsatte ännu en stund med skjutandet, tills Gummerus
hann klargöra för dem, att fienden gaf sig.

Vuitsch öfverlämnade sig med hela sin styrka: 3 officerare
och 452 man. Gummerus hade förlorat 3 döda och 3 sårade;
fiendens förlust utgjordes af 1 död och 8 sårade.

Ännu återstod att bemäktiga sig den lilla ryska styrkan på
Brandö. Striden utföll äfven här till finnarnas fördel; 5 officerare
och 85 man togos till fånga.

I motsats till de ryska befälhafvarna på fasta Åland och
Kumlinge, var major Scheremetjeff på Brandö en hård och obillig man.
Han hade tvungit bönderna att utan ersättning anskaffa matvaror
och använde därjämte, till böndernas förtrytelse, sockenkyrkan
som mjölmagasin. Trots allt detta tillfogades honom intet ondt
under fångenskapen.

Tilläggas bör, att under bonderesningen på Åland äfven en del
af där boende ståndspersoner utsattes för allmogens förföljelser.
Några blefvo arresterade, ty man misstänkte att herrarna stodo
i samråd med fienden. Likväl blef ingen utsatt för några
allvarsammare obehag, hvaraf förtjänsten antagligen kan tillskrifvas
Arén och Gummerus.
Alla ryska fångar fördes senare till Stockholm; Arén reste
med de på fasta Åland tagna och Gummerus med de öfriga.
Konungen emottog Arén i audiens och belönade honom med
medaljen för tapperhet i fält. »Jag önskar», yttrade konungen vid
tillfället, »att en hvar af mina undersåtar vore af samma tanke
med denne mannen, då vore åtminstone min börda lättad.» Äfven
Gummerus erhöll tapperhetsmedaljen i blågult band att bäras på
prästkaftanen.<footnote>Gummerus flyttade efter kriget till Sverige, där han 1812 erhöll Högby
pastorat på Öland, och afled 1836. Ända in i ålderdomen bibehöll han sin krigiska
anda och sin gigantiska kroppsstyrka samt talade gärna om sina upplefvelser på
Åland. »När han kom i gång med sin berättelse, manövrerade han med stolar och
bord för att förtydliga sin och fiendens ställning och hvarken hörde eller såg någon
annan än sig själf och sina ryssar.» Ären vistades äfven en tid i Sverige, men
återvände 1822 till Åland, där han köpte sig en liten gård och framlefde obemärkt
återstoden af sitt lif. Han afled 1859.</footnote>

Andamålet med expeditionen till Gottland hade i hufvudsak
samma syfte som besättandet af Åland, men därförutom ville
Ryssland hindra England från att på denna ö inrätta för sin
flotta en bas i Östersjön. I ett hemligt kejserligt reskript af den
<sup>20 mars</sup>/<sub>1 april</sub> 1808 säges tydligt, att »så vida Gottland förblifver i fiendens
händer och isynnerhet i Englands, som är en stark sjömakt, skulle
detta medföra för motståndaren ofantliga fördelar och företräden.
öns läge i midten af Östersjön, dess närhet till såväl Finska som
Bottniska vikarna och dess hamnars förträffliga egenskaper skulle
erbjuda fienden alla möjligheter att därstädes förena och
underhålla ett starkt sjöförsvar, hvilket på dessa vatten blefve till
kännbart hinder för sjöfarten och därjämte skulle skänka motståndaren
ett fullkomligt herravälde på hafvet». Från Gottland var det
meningen att sedermera göra landstigningar i Skåne eller i någon
annan del af södra Sverige, hvarifrån man i förening med
fransmännen kunde tåga mot Stockholm.

Emellertid blefvo ryssarna ej långvariga på Gottland. Deras
anförare, kontreamiralen Bodisco, hade med 1,650 man och 6
fältkanoner anländt till Rone fiskeläge på Gottland och därigenom
uppväckt stor förskräckelse på hela ön. Kyrkklockornas häftiga,
olycksbådande ringning tillkännagaf en annalkande fara, och
folket samlades, villrådigt om hvad som borde företagas, då ön i
saknad af militär stod fullkomligt värnlös vid fiendens intrång.

Den redan till hög ålder komna vice landshöfdingen på
Gottland, Erik af Klint, en man, hvilken i yngre år utmärkt sig i
mången het drabbning, ville först sammankalla alla stridbara män
på ön för att med dem göra motstånd. Men han insåg likväl
omöjligheten af att lyckligt genomföra sin plan med de
tillbudsstående krafterna samt ingick med Bodisco en öfverenskommelse.
Enligt denna öfvertog Bodisco styrelsen på Gottland och
installerade sig i Visby. Härifrån indref han skatter af invånarna,
utskref födoämnen för sina soldater och styrde allt på ön efter eget
godtfinnande. Erkännas bör dock, att Bodisco tillika höll sina
soldater i sträng tukt, hvarför några allvarsammare förvecklingar
ej uppstodo.

Sålunda förflöt en tid, men då ryssarnas ockupation af
Gottland blef bekant i Stockholm, beordrades en eskader, under befäl
af kontreamiralen friherre Cederström, samt 1,825 man fotfolk,
under öfverstelöjtnanten friherre Fleetwoods befäl, att segla öfver
till ön för att därifrån utdrifva fienden. Trupperna landstego den
14 maj i östergarns hamn på Gottlands östra kust, hvarefter de
genast anträdde marschen mot Visby.

Då Bodisco erhöll kännedom härom, sammankallade han ett
krigsråd, där det fattades beslut om att afsända en parlamentär
för att i främsta rummet söka utröna svenskarnas verkliga styrka.
Parlamentären uppskattade densamma till 5,000 man, ehuru den
i själfva verket var vida mindre. Svenskarnas förmodade stora
öfverlägsenhet föranledde Bodisco att afsluta en kapitulation,
enligt hvilken ryssarna gingo in på att aflämna alla sina vapen,
äfvensom ammunition och kanoner samt att med egna fartyg segla
bort från ön. Dessutom förbundo de sig att under ett år framåt
ej bära vapen mot konungen af Sverige eller dennes bundsförvanter.

Den 17 maj afseglade Bodisco med sitt manskap till Libau,
och Gottland var sålunda befriadt från inkränktarena.

* * *

De svåra motgångar, hvilka under årets första månader hopats
öfver Sverige, framkallade sent omsider några energiska mått och
steg. Bland dessa bör främst nämnas krigsmaktens förstärkande,
en af nödvändigheten påkallad åtgärd, då landet vid alla sina
gränser samtidigt skulle föra krig. Och för en sådan uppgift var
den disponibla militären alltför fåtalig. I mars utfärdades därför
en befallning om uppsättande af vargering och landtvärn,
hvarefter härens numerär steg till 77,230 man. Det dröjde likväl långt
inpå sommaren, innan dessa trupper blefvo fullständigt
organiserade.<footnote>Häraf voro 33,230 man stående trupper, 13,500 man vargering och 30,600 man
landtvärn. Hären i Finland ingick ej i beräkningen.</footnote>
Nämnda krigsstyrka skulle på ifrågavarande tid kunnat ingifva
respekt för Sverige och måhända varit tillräcklig, om ej
vargeringen och landtvärnet i militärisk utbildning lämnat mycket
öfrigt att önska. Då medel saknades, blef utrustningen inom dessa
nya trupper högst bristfällig och befälet såväl fåtaligt som
underhaltigt. Detta utgjordes nästan uteslutande af afskedade officerare,
hvilka redan hunnit glömma allt, som till tjänsten hörde, och det
gafs äfven många, som tidigare för ovärdigt uppförande blifvit
skilda från de regementen, där de tjänat.

Medan tiden framskred, undergick äfven den politiska
situationen några förändringar. Napoleons trupper, hvilka under
marskalk Bernadottes befäl öfvergått till Fyen och södra Jutland,
bestodo till ena hälften af spaniorer. I Köpenhamn rådplägades
redan om härens öfverförande till Skåne, men då en engelsk flotta
i medlet af maj inseglade till Göteborg, vägrade spaniorerna att
vidare bistå Napoleon. Deras anförare, markis la Romana, trädde
i förbindelse med engelsmännen samt afseglade inom kort till
Spanien med transportfartyg, som anskaffats från England. Då
nu Bernadotte sålunda förlorade hälften af sin armé, kunde något
anfall ej längre komma i fråga, hvarför någon fara från danskt
håll ej vidare hotade.

I södra Norge hade kriget under vintern pågått med
omväxlande lycka. Genom Armfelts därstädes på vårsidan vidtagna
kraftiga åtgärder kunde man snart vänta sig större framgångar, men
i det afgörande skedet hejdade Gustaf Adolf generalen i utförandet
af hans planer. Armfelt ovetande befallde konungen dessutom
den norra fördelningen att tåga till Kvarken. Sålunda
omintetgjorde konungen själf möjligheten till framgångar, äfven där
sådana hade kunnat vinnas.

Konungen, hvars uppsåt från början gått ut på Norges eller
åtminstone Själlands eröfring, vacklade ständigt i sina försvars- och
anfallsplaner. Hvad han den ena dagen beslöt, förkastade han
följande dag. Af sin omgifning tog han ej råd, utan ansåg sig
själf kunna leda och styra om allt på bästa sätt. General Tibell,
en af Sveriges mest framstående och kunskapsrika militärer,
hvilken nyligen blifvit utnämnd till generaladjutant för armén (chef
för hufvudstaben), tillrådde Gustaf Adolf att med alla till buds
stående medel vidtaga åtgärder för Finlands återtagande. Därtill
föreslog generalen, att man till nämnda land skulle sända
betydliga förstärkningar, samt till försvar af Sveriges södra och västra
gränser kvarlämna en mindre, dock tillräcklig styrka, som jämte
engelsmännen kunde hålla en fiende på afstånd. En af Tibell
omsorgsfullt och klokt utarbetad plan framställdes för monarken,
men vare sig att planen utgick från en annan person än
konungen själf, och därigenom sårade hans egenkärlek, eller att hans
trångsynta omdömesförmåga ej uppfattade fördelarna öch
nödvändigheten af densammas antagande, — allt nog, planen
förkastades, och konungen lät fortsättningsvis sina handlingar ledas
af egna ingifvelser. I Sverige lät han sina trupper planlöst
marsehera fram och åter, från den ena sidan af landet till den
andra. Och till Finland blefvo, som längre fram skall visas,
endast mindre förstärkningar afsända. Konungen hyste stor
förhoppning på en förestående resning bland det finska folket,
hvilken resning i själfva verket ägde rum på flera orter under
sommarens lopp; det oaktadt understödde han den icke med ett
tillräckligt antal reguliära trupper.

Genom Gustaf Adolfs oerhördt besinningslösa beteende växte
det redan dolda missnöjet hos landets invånare, och med
hvarje dag ökades förbittringen, så att den beklagansvärda konungen
småningom helt och hållet förlorade sina undersåtars förtroende
och aktning. En gifven följd häraf blef, att han råkade i oenighet
med alla och fann sig omgifven af ovänner. Från denna tid
begynte man redan umgås med hemliga planer att störta konungen.

Snart nog kom Gustaf Adolf äfven i tvist med sina
bundsförvanter, engelsmännen. Han ville nämligen sända engelska flottan
till Wiborg eller S:t Petersburg, åtminstone till Kymmene älfs
utlopp, för att där anfalla ryssarna i ryggen, men engelsmännens
anförare, general Moor, som för rådplägningar var inrest till
Stockholm, satte sig bestämdt emot förslaget. Af sin regering hade
Moor erhållit befallningar, hvilka ej tilläto honom att tillmötesgå
konungens här uttalade önskan. Gustaf Adolf blef då ytterst
uppbragt på generalen och förbjöd honom att utan tillstånd lämna
Stockholm. Men förklädd och försedd med falskt pass lämnade
Moor staden och begaf sig till Göteborg, hvarifrån han
omedelbart med sin transportflotta afseglade. I hans ställe sändes från
England en flotta utan någon landstigningsarmé, under befäl af
amiral Saumarez. — Det ofvananförda inträffade visserligen först
i början af juli.

Äfven i Ryssland var ställningen numera en annan än vid
krigets början. Kejsar Alexanders vänskapsfulla förhållande till
Napoleon hade redan mot våren märkbart afsvalnat, och han
begynte, ej utan orsak, frukta den nya vännen. För Ryssland var
det därför nödvändigt att fortfarande hålla en talrik armé vid sin
västra gräns, hvarjämte landets krigsstyrka på gränsen mot
Turkiet och Persien ej heller kunde minskas. Hären i Finland måste
äfven på våren ökas, och det var ej utan att uppfyllandet at
nämnda kraf kostade det stora riket en viss ansträngning.

Efter ryssarnas motgångar vid Siikajoki och Revolaks insåg
Alexander, att hans tidigare närda förhoppningar om att före
sommarens inträde kunna bemäktiga sig hela Finland ej skulle gå i
uppfyllelse, och att förstärkningar för eröfringarna därstädes blefvo
nödvändiga. Visserligen voro efter Sveaborgs fall en del trupper
lediga för användning på annat håll, men Buxhœvdens behof var
därmed ej tillfredsställdt; han anhöll om betydligare förstärkning.
Mot slutet af maj lyckades det Ryssland att afsända 11,000 man
till Finland, hvarigenom arméns styrka härslädes uppgick till
34,000 man.

Innan dessa förstärkningar hunno anlända, inträffade likväl
några betydelsefulla förändringar på krigsskådeplatsen.

Tidigare har omnämnts, att Klingspor efter de första segrarna
med sina 10,000 man stannade i overksamhet vid Siikajoki. Hans
förtrupper voro framskjutna till Himango. Motståndarna,
Tutschkoff och Rajeffski, förfogade samtidigt öfver endast 5,000 man, och
af fruktan för anfall hade de dragit sig tillbaka, förläggande
hufvudkvarteret först till Pyhäjoki, men kort därpå till Gamlakarleby.

»För inträffad blida», hette det, uppsköt fältmarskalken att
föra sina trupper framåt på de dåliga vägarna. Den upptinade
snön och de många vårbäckarna hade nämligen förvandlat alla
landsvägar till floder och omöjliggjort samfärdseln. Hela sex
veckor förflöto, utan att Klingspor kunde förmå sig till hvarken
det ena eller det andra. Emellerlid erhöll fienden därigenom tid
att hämta sig efter nederlagen och att vidtaga åtskilliga
förberedelser till krigets fortsättande äfvensom emottaga förstärkningar.

Utan tvifvel skulle arméns rörelser i väsentlig grad försvårats
af naturförhållandena, men ur krigshistorien kunna anföras otaliga
exempel, som visa huru energiska anförare funnit utvägar för
öfvervinnande af vida större hinder än de, hvilka här förelågo.
Att dessa ej voro oöfvervinneliga, visade äfven Sandels.

Sedan Bulatoff blifvit slagen och tillfångatagen vid Revolaks,
hade öfverstelöjtnant Obuchoff, hvilken på några dagsmarschers
afstånd jämte 500 man följt de förstnämnda, råkat i en högst
brydsam ställning. Vid sin framkomst till Pulkkila (se kartan å sid. 61)
förlorade han spåren af Bulatoff, till hvilkens afdelning han från
Heinola skulle medföra lifsmedel, och var därför oviss om hvad
han vidare borde företaga.

Då Sandels emellertid den 28 april från Oulunsalo anländt
till Frantsila och därstädes erhöll kunskap om Obuchoffs
belägenhet, beslöt han att anfalla fienden. Sandels' styrka bestod för
tillfället af Västerbottens- och Österbottens bataljoner, 100 man af
Kajana bataljon, en bataljon Savolaks jägare, 20 dragoner och 4
trepundiga kanoner — inalles närmare 1,500 man. Resten af
brigaden var tillsvidare kvarlämnad i trakten af Uleåborg.

För att öfverraska och omringa Obuchoff sändes
öfverstelöjtnant Fahlander med 350 man västerut öfver Pelkonen och
Karhukangas mot Pulkkila; samtidigt härmed skulle hufvudstyrkan rycka
emot fienden från norr. Det blef öfverenskommet att gemensamt
vidtaga anfallet kl. 2 natten mot 2 maj.

Fahlander bröt upp middagstiden den 1 maj,
och tillryggalade den 50 km långa, besvärliga
vägen samt framkom till bestämd ort något före
den utsatta tiden; men då ryssarna upptäckte
honom, blef han tvungen att begynna striden
innan hufvudkolonnen från norr hunnit anlända.

Med hufvudkolonnen, anförd af major B.
A. Grotenfelt, följde Sandels själf. Kolonnen, som
hade en betydligt kortare väg att
tillryggalägga, satte sig i rörelse först kl. 6 på aftonen.
Vid framkomsten till Mattila gästgifvargård
medgafs åt det uttröttade manskapet en kort hvila. Dock afgick kapten
Silfverbrand med 100 man omedelbart längs en skogsväg rakt
söderut för att sålunda utgöra föreningsbandet mellan Fahlander
och hufvudstyrkan. Vägen var ej lång, hvarför Silfverbrand
framkom till Pulkkila nästan samtidigt med Fahlander och gemensamt
med honom begynte striden.

Då hufvudkolonnen uppnådde Niileksälä by, en half mil från
Pulkkila, togs där en kosackpatrull till fånga, och i det samma
förnam man en liflig skottväxling från kyrkobyn. Det var klart
att striden redan vidtagit, och att ingen tid längre stod att förlora.
Nästan i språngmarsch, med kanonerna framför sig och skidlöpare
på flygl ärna, tillryggalades den återstående vägsträckan.

<img 1>
G. Fahlander.
</img>
När man anländt till närheten af byn, uppstod en stark dimma,
insvepande såväl vänner som fiender i ett ogenomträngligt dunkel.
Befarande att af misstag tillfoga sina egna skada, gaf sig Sandels
ännu en stund till tåls; men så snart dimman något lättat, gaf
han signal till anfall, hvarefter man ryckte an mot kyrkobyn.

Obuchoff höll sig länge med tapperhet. Omringade från alla
sidor af en betydligt öfverlägsen styrka, inneslöto ryssarna sig i
byggnader, hvarifrån de sköto genom fönster och gluggar. Skyddet
af husväggarna gjorde det möjligt för dem att en tid hålla stånd,
men så snart Sandels riktade kanonelden mot byggnaderna,
ramlade dessa. Samtidigt störtade nu fotfolket å ömse sidor mot
hvarandra med falida bajonetter och höga hurrarop, hvarefter striden
öfvergick till handgemäng.

Hetast tycktes striden hafva stått på finnarnas högra flygel,
där den oförvägne kapten Duncker förde befälet. Oaktadt han
hårdt ansattes och i stupade och sårade förlorade hälften af sitt manskap,
vek han ej ett steg. Slutligen lyckades han äfven med återstoden af sina
soldater tillbakakasta den med förtviflans mod kämpande fienden.

Slutligen, efter 4 timmars hårdnackadt motstånd, såg Obuchoff ingen
annan utväg än att gifva sig. Själf
var han illa sårad. Jämte befälhafvaren togos 5 officerare och
400 man, två fanor, en kanon samt rikliga förråd af alla slag.
En officer och några man lyckades bortföra tvenne kanoner och
på obanade stigar, under ofantliga svårigheter, uppnå den ryska
hären vid kusten. I döda hade ryssarna omkring 40 man och de
sårades  antal var betydligt.

Förlusten på Sandels' sida utgjordes af 5 blesserade officerare
och 70 man soldater, döda och sårade. Bland sårade officerare
voro major W. Lagerborg, löjtnant Hedenqvist och underlöjtnant
E. A. Tigerstedt. Underofficer Simolin vid Dunckers kompani
hade man redan kastat bland de döda, men lyckligtvis iakttogs
hos honom en sakta rörelse, hvilken räddade honom från att
blifva lefvande begrafven.

I de officiella rapporterna om striden vid Pulkkila omnämnas
med särskildt beröm öfverstelöjtnant Fahlander, major B. A.
Grotenfelt, kapten Duncker, löjtnanterna N. H. Longe och Burman
samt fänrik Enesköld. Duncker afsändes med de tagna fanorna
till Stockholm, där han af konungen dubbades till riddare af
svärdsorden samt utnämndes till major i armén.

<img 1>
Z. Dunckers namnteckning.
</img>
Efter ofvanskildrade lyckliga seger erhöll Sandels ytterligare
kunskap om att flera transporter med lifsmedel och andra förråd
voro i antågande på olika vägar norrut, hvarpå han afsände
Fahlander med 250 man till Kärsämäki, Grotenfelt med 150 man
till Ahokylä, nära gränsen till Savolaks, och Burman med 100
man till Haapajärvi.

Fahlander stötte snart på en transport födoämnen, som
forslades med 60 slädar, eskorterade af 2 officerare och 37 man,
hvilka alla blefvo tagna. Burman lyckades endast bemäktiga sig
4 kosackhästar, hvilkas ryttare bönderna tidigare ihjälslagit.
Grotenfelt däremot anträffade i närheten af Peippo gästgifveri några
mindre partier, inalles 41 man, hvilka samtliga tillfångatogos.
Därefter afsände han från sin styrka löjtnanterna von Schantz och
Tavaststjerna med 50 man till Ahokylä by, där en transport på
120 hästar och 11 man blef tagen. Äfvenledes blef kapten Malm
i tillfälle att bemäktiga sig 28 slädar, lastade med ammunition.

Samtidigt afgick major Bosin, utsänd af Klercker, med 100
man från Uleåborg öfver Kajana till Nissälä, där han stötte på
en transport af 80 lass födoämnen, som jämte 6 man föllo i hans
händer. En del af eskorten lyckades vid detta tillfälle undkomma
och fly till Idensalmi. Sålunda tillfogade dessa små ströfkårer
fienden kännbara förluster och uppväckte därjämte hos egna
landsmän hopp om vidare framgång.

Man kan lätt föreställa sig, hvilket afbräck detta giorde i
ryssarnas proviantering. Större delen af sina förnödenheter måste
de anskaffa från Ryssland för att sedermera med ofantliga
svårigheter släpa dem genom öde trakter i ett främmande land och
på nästan ofarbara vägar.

Särskildt uppeldande inverkade däremot dessa i och för sig
obetydliga skärmytslingar på allmogen i Österbotten och Savolaks.
Befolkningen greps af krigisk ifver, och på många orter begynte
bönderna att, då tillfälle erbjöds, efter bästa förmåga tillfoga
fienden betydliga skador. Det förekom numera ofta, att allmogen
vägrade lämna sina hästar åt fienden, något som förut icke
inträffat. De hörsammade ej längre försiktiga tjänstemäns fordringar,
då dessa, i likhet med den af ryssarna hårdt ansatte
landshöfdingen i Vasa, utgåfvo stränga kungörelser och uppmaningar till
underkastelse. Bönderna följde nu hellre en af Klingspor den 1
maj utfärdad uppmaning till österbottningarna att vara armén
behjälplig och, som det heter i skrifvelsen, »tillfoga fienden all
den skada och afbräck, som Ni, från urminnes tider kände, tappre
österbottningar, honom tillfoga kan».
Från några af fienden besatta socknar anlände deputationer
till grefve Klingspor med underrättelsen att 2,000 bönder voro redo
att till konungens och fäderneslandets försvar gripa till vapen.
De erbjödo sig att förstöra vägar och broar i ryssarnas rygg för
att såmedelst afskära fiendens återtåg. Bönderna önskade blott
få kännedom om, när tiden därtill vore gynnsam, och ärnade göra
gemensam sak med armén. Men Klingspor förstod dock ej att
draga nytta af befolkningens lojala känslor. Han klappade
deputationer medlemmar på axeln sägande: »När jag behöfver Edert
bistånd, skall jag väl kalla på Eder». Likväl stannade det endast
vid de tomma orden; Klingspor begagnade sig ej af den erbjudna
hjälpen.

En vid tillfället närvarande person gör härom följande
anmärkning: »Detta bevisar, att Klingspor icke hade något allvar
med den anmaning han utgaf den 1 maj, och att han icke hade
för afsikt att begagna alla de utvägar honom blefvo erbjudna.
Tillika visar det, af hvilken anda folket lifvades, och huru många
medel till landets försvar en redlig befälhafvare kunnat påräkna.»

Men i trots af Klingspors oförmåga att draga nytta af nämnda
fördelar, spred bonderesningen sig och blef en verksam faktor i
krigets vidare utveckling.

Ryssarna, hvilka hittills ej rönt något egentligt motstånd från
befolkningens sida, begynna härefter beklaga sig öfver de
förändrade förhållandena. Sålunda inrapporterar Buxhœvden till
kejsaren, att Tutschkoff nödgades retirera från Kalajoki till Lochteå,
därför »att de finska trosskuskarna gjort myteri och lämnat
fororna åt sitt öde. Likaså hade invånarna i Gamlakarleby gripit
till vapen, med yxor huggit in på den ryska vakten och
bemäktigat sig 53 gevär. Tutschkoff hade därför befallt generallöjtnant
Rajeffski att från Vasa tåga till Gamlakarleby för att tvinga
invånarna därstädes till lydnad, samt att under vägen, för samma
ändamål, lämna ett par kompanier i Nykarleby.»

Äfven markis Paulucci anför åtskilliga fall, som bevisa
allmogens fientliga förhållande till ryssarna. Markisen var en italienare
i rysk tjänst, utsänd från S:t Petersburg till norra Finland för att
taga reda på Tutschkoffs ställning, men i anledning af
befolkningens hotande sinnesstämning lyckades han ej framkomma till
generalens hufvudkvarter, utan måste vända om på vägen. I sin
berättelse utbrister han slutligen: »Af hvad jag för Eders Excellens
framställt torde synas, att upploppet organiserats i trakten omkring
vår position, hvilken, på samma gång den skyddar fienden vid
alla anfall, fullkomligt förlamar våra rörelser och, jag tror mig
våga påstå det, gör vår ställning högst osäker».
Det inträffade till och med stundom att ryska officerare måste
lämna såväl sin trupp som sina förråd efter sig och skyndsamt
fly på skogsvägar genom ödemarkerna.

Anförda förhållanden medverkade i en ej ringa mån till en
lycklig utgång af Sandels' expedition söderut.

I Idensalmi hade ryssarna samlat betydliga förråd, hvilka vid
Sandels' annalkande till trakten säkert af ryssarna själfva blifvit
förstörda, såvida ortens befolkning ej hindrat dem häri. En skara
af raska män, anförd af bonden Erik Ollikainen, till hvilken
landtmätar Boisman och kollegan Gummerus äfven slöto sig, anföll
ryssarna och bemäktigade sig omkring 200 lass födoämnen. Härjämte
togos 43 fångar. På finnarnas sida blefvo Gummerus och Boisman
under striden sårade. En bonde vid namn Genti utmärkte sig
här särskildt och belönades med hederstecknet för tapperhet i
fält. Hulvudledaren i företaget torde dock varit gamla
generalmajoren, friherre S. V. Carpelan, tidigare landshöfding i Kuopio,
men sedan han undfått sitt afsked, bosatt i Idensalmi. Klingspor
meddelade i ett enskildt bref till konungen, att den gamla
generalen, då magasinen togos, var den styrande i företaget. »Han
var själf i elden och brinner af nit», skref Klingspor om Carpelan.
Men i sin officiella rapport framhåller fältmarskalken, på
Carpelans egen begäran, att Ollikainen var hufvudledaren.

Bland ståndspersoner, hvilka utmärkte sig vid ifrågavarande
bonderesningar, bör äfven nämnas afskedade kaptenen Sahlstein,
hvilken med lif och lust verksamt deltog däri.

Kort efter händelserna i Idensalmi anlände Bosin till orten
och öfvertog för statens räkning alla där tagna ryska förråd.

Det dröjde ej länge, innan landet ända intill Kuopio var befriadt
från fienden, och Sandels kunde framrycka till nämnda stad utan
att möta något egentligt motstånd. Skulle nu Klingspor handlat
lika energiskt och ej ansett vägarnas dåliga tillstånd som ett
oöfvervinneligt hinder för sin armés frammarsch, hade ryssarna
snart nog blifvit undanträngda till Tammerfors och Tavastehus,
men fältmarskalken bidade fortfarande, inväntande bättre vägalag.
Han medgaf dock tillstånd åt Sandels att bemäktiga sig Kuopio,
hvarest fienden ihopsamlat stora förråd af alla slag. Utförandet
af nämnda viktiga företag anförtroddes åt kapten Malm.

Med endast 100 man Savolaks jägare anlände han den 8 maj
till Idensalmi, där löjtnant Clementeoff med 70 man af Kajana
bataljon slöt sig till honom. Den 10:e tågade man vidare, hvarunder
Malm af bönderna erfor, att en del rysk militär var inkvarterad
i närliggande Toipala by; Malm insåg då nödvändigheten af att
försöka bemäktiga sig detta parti, innan han företog något annat
Löjnant Clementeoff afsändes därför längs en skogsväg i
fiendens rygg och själf tågade Malm långsamt fram, följande stora
landsvägen mot byn.

Ryssarna hade emellertid lämnat byn och anade ej någon
hotande fara, då löjtnant Clementeoff plötsligt med sina soldater
störtade fram ur skogen och anföll dem. Öfverraskade häraf,
skingrades fienderna åt olika håll. Men nu anlände äfven Malm och
angrep ryssarna i fronten. Inom kort blef 1 officer och 88 man
tagna till  fånga, 5 man hade stupat och ett fåtal undkommo till

skogarna. Vid tillfället hade landtmätar
Boisman, ehuru lidande af blessyrer, erhållna under
anfallet vid Idensalmi, tillhandagått Malm ej
allenast som vägvisare, utan äfven tagit aktiv del
i själfva striden.

Efter fångarnas afsändande till major
Bosin i Idensalmi, tågade Malm vidare och
närmade sig Kuopio den 11 maj.

Under vägen förenade sig skolmästar
Hellgren och 300 bönder med
Malms trupp. Bönderna voro beväpnade med
spjut och yxor samt omkring ett 50-tal med
gevär. De längtade äfven att på något sätt få bidraga till
fosterlandets försvar, hvarför Malm ej ville förvägra dem rätt att
deltaga i företaget, utan beviljade dem tillstånd att följa med.

Innan Malms brokiga skara anlände till staden, fördelades
manskapet i tre delar, med 60 man i hvarje afdelning. Den första
skulle under löjtnant Burmans befäl anfalla från väster, den andra
ställdes under löjtnant Clementeoff, med uppdrag att stöta till
från nordost, och den tredje, anförd af underlöjtnant Tavaststjerna,
erhöll order att anfalla från norr. Bönderna ställdes i spridd
ordning på isen utanför staden för att bevaka alla vägar, på det att
ingen skulle kunna undkomma. Tillika förehölls dem att ej på

<img 1>
G. G. Tavaststjerna.
</img>

<img 1>
VI kartan till Striden om Finland.
</img>
<img 1>
Trakten sydvest om Kuopio.
</img>

några villkor lämna sina platser eller intränga i staden. Anfallet
bestämdes till kl. 2 på natten.

På utsatt tid ryckte alla fram. Burman stötte först på
motstånd och kom i handgemäng, hvarvid han lyckades drifva fienden
genom staden mot Toivola sidan, och tog 52 fångar. De tvenne
andra grupperna hade under tiden gjort anfall från hvar sin sida,
och möttes äfven de af hårdnackadt motstånd på stadens gator.
Tavaststjerna jämte några man störtade under stridens gång in i
ett hus, där han nedsköt 1 man och gjorde 8 tångar, men blei
därefter på torget illa ansatt från tvenne håll. Till hans lycka
anlände Clementeoff i detsamma, skyndande till hans hjälp. Striden
pågick sålunda länge, hvarvid å båda sidor utvecklades en
oförvägen tapperhet.
I det s. k. kanslihuset hade en skara ryssar inneslutit sig, i

<img 1>
Kuopio från 1830-talet.
</img>
det längsta trotsande hvarje anfall. Då någon försökte intränga
i huset, möttes han af en mördande eld. Slutligen sände Malm
en af de redan tagna krigsfångarna till huset med uppmaning till
de instängda att nedlägga vapnen; i motsatt fall hotade han att
antända byggnaden. Då emellertid intet svar anlände, sprang
löjtnant Burman med en pistol i handen upp för trappan och
ropade till fienderna på ryska, att de voro hans fångar. Men till
svar riktades flera gevärsmynningar emot honom, hvarpå han
aflossade sin pistol, därmed sårande en man. Nu först gåfvo sig
de öfriga till fånga I huset anträffades 86 man, af hvilka 50 voro
sjuka. Inalles togos 124 man sjuka samt omkring 155 friska.

Bönderna hade emellertid ej kunnat afhålla sig från att lämna
sina poster och intränga i staden, hvarigenom omkring 100 man
bereddes tillfälle att undkomma. Äfven den ryska befälhafvaren
lyckades fly till Warkaus.

Förlusterna vid Malms djärfva öfverfall utgjordes endast af
några man sårade, men vinsten däraf blef af största betydelse.
Förutom de vid tillfället tagna rika förråden af säd, mjöl, gryn,
kött, hö och andra förnödenheter, var hela trakten numera
rensad från fienden. Det gällde endast att kunna behålla hvad man
vunnit. Sandels skyndade därför att till Malms undsättning
afsända 300 man, hvilka under major Grotenfelts befäl
framforslades medelst hästar och åkdon. Själf följde Sandels efter med
sin brigad.

Det var ej lätt att komma fram på de bottenlösa vägarna,
men svårigheterna öfvervunnos, och efter en veckas ansträngningar
intågade Sandels den 20 maj i Kuopio. Med obeskriflig glädje
emottogs han af invånarna. I hela Savolaks rådde jubel. Hustrur
skyndade att omfamna sina män, barn sina fader. Systrar, bröder
och vänner återsågo hvarandra. Huru mycket hade man ej att
meddela, hvad allt hade man ej upplefvat!

Redan vid Malms intåg i staden nedlade landshöfdingen i
Kuopio, Olof Vibelius, sitt ämbete i kaptenens händer. Härigenom
ville han undvika att, i händelse af fiendens återkomst, blifva
urståndsatt att framdeles tjäna sina landsmän. Vibelius hade, då
ryssarna ockuperade länet, kraftfullt hållit fast vid landets lagar
och skyddat befolkningens rätt mot våld och godtycke.

<poem>»Att värna rätt, förmedla bördors last,
Han som en helig plikt sig föresatt, . . .»
</poem>
Det manliga mod Vibelius ådagalade, var icke mindre än
krigarnes på slagfältet, hvarför hans minne lika sent som deras
skall förblekna.

Olof Vibelius föddes 1752 i Södertelge, där fadern var
kyrkoherde. År 1776 kom han till Finland, innehade härstädes under
elfva år en landssekreteraretjänst och utnämndes sedermera till
lagman samt 1803 till landshöfding i Kuopio. Vid krigets början
utvecklade Vibelius en outtröttlig verksamhet; han samlade förråd
och uppbådade landstorm. Och då Cronstedt med sina trupper
snart nog lämnade trakten, kvarblef Vibelius som ensam
försvarare af folkets rättigheter.

Man måste erkänna att ryssarna, och särskildt de flesta bland
deras befäl, vid intåget i Finland bemödade sig om ett humant
sätt och vänligt tillmötesgående mot befolkningen. De ville på
detta sätt befrämja och underlätta landets öfvergång till Ryssland.
Dock följde vid den egentliga krigsförklaringens utfärdande en
befallning om att invånarna skulle aflägga trohetsed åt ryska
tsaren. Finnar och svenskar skiljdes åt och på de förra ställdes
fordringar, omöjliga för hederliga undersåtar att uppfylla. Man
fordrade, att de finska officerarna skulle lämna svenska fanorna
och återvända till sina boställen; i händelse befallningen ej
åtlyddes, hotades officerarna med förlust af såväl lön som boställen.
Nu uppträdde Vibelius öppet och oförskräckt samt framhöll
skriftligen för Buxhœvden orättvisan i denna befallning. »Jag kan
ej underlåta anmäla», skrifver han, »huru som våra lagar förmå,
det ingen kan annans mans rätt förverka, ei mannen hustruns,
ej gäldenärer borgenärers.» Han yttrar vidare,
»att hela landet skulle råka i förtviflan och
förskräckelse om oskyldiga blefve lidande,
genom att deras män fullgjorde sin lydnadsplikt
mot konung och fosterland.» »Eders
Excellence», slutar han, »som upplyst känner ärans
lagar, som på dem förvärfvat ära och
ryktbarhet, kan visst icke högakta en nation, som
ej vet högakta ära, dygd och plikt. Mitt
åliggande är att bibehålla lugn och befreda hvar
och en under lagarna, och det skall jag af alla
krafter som en redlig man vaka före, tills jag
det ej mera förmår, då
medvetandet af uppfyllda plikter skall följa mig till olyckan,
tiggarekojan eller grafven, och min, under några och trettio års
ämbetsförvaltning, förslitna och uttröttade varelse, på ålderdomens dagar
af bekymmer och sorger nedtryckt, åtminstone icke med
förbannelse gå af skådeplatsen.»

Genom nämnda skrifvelse tillvann sig Vibelius äfven fiendens
aktning, och Buxhœvden fullföljde ej sitt hot.<footnote>Då Kuopio i juni åter utrymdes, följde Vibelius med Sandels till Toivola,
och så länge delar af armén kvarblefvo inom hans län, hade han en outtröttlig
omsorg om truppernas förplägning och utrustning. I medvetandet af troget uppfylld
plikt, reste han därefter till Sverige, utnämndes 1809 till landshöfding i Värmland,
inkallades 1812 till ledamot af Svenska vetenskaps- och landtbruksakademin, tog
afsked 1813 samt afled i Karlstad 1823. År 1808 blef Vibelius adlad, men tog ej ut
introduktion.</footnote>

<img 1>
O, Vibelius.
</img>

Så snart Sandels anlände till Kuopio, sände han Malm med
300 man mot S:t Michel, Fahlander till Koivisto och Grotenfelt
med 170 man till Jorois.

Väl insåg Sandels, att det skulle blifva honom svårt att med
endast 2,500 man hålla sig kvar i den återtagna delen af landet,
hvarför han klokt nog valde Toivola pass till medelpunkt för sitt
försvar. Själffallet skulle fienden, efter att hafva återhämtat sig
och erhållit förstärkningar, uppbjuda alla krafter för att ånyo
söka bortdrifva Sandels. Därför lät han skyndsamt, i väntan
på fortsatt strid, transportera förråden till Toivola och där
uppföra förskansningar.
<img 1></img>
</chapter>
<chapter name="8 Kapitlet.
Växlande lycka.">
<sp>8 Kapitlet.</sp>
<h3>Växlande lycka.</h3>
Då ryssarna betraktade sin ställning i slutet af maj, måste de
hafva funnit, att densamma ej var gynnsam, och att goda skäl till
oro för händelsernas vidare utveckling förefunnos. Rajeffski,
numera befälhafvare för trupperna i Österbotten, befann sig långt
framskjuten, isolerad och aflägsnad från sina öfriga landsmän,
med en i det närmaste dubbelt starkare motståndare framför sig.
Efter det Sandels segrande tågat fram till Kuopio och närmat sig
S:t Michel, fanns det i östra delen af landet så godt som ingen
rysk militär. Hvarken Nyslott eller Willmanstrand ägde några
garnisoner, och de närmaste reserverna voro förlagda i Wiborg,
där krigsguvernören, oroad af underrättelserna från Savolaks, på
eget bevåg skyndade att afsända tvenne bataljoner till nyssnämnda
städer. Samtidigt härmed voro Buxhœvdens öfriga trupper spridda
längs den vidsträckta finska kusten: Bagration bevakade sträckan
mellan Åbo och Björneborg, Kamenski mellan Lovisa och Hangö,
och en mindre reservafdelning stod förlagd i Tavastehus. Att
kvarhålla en så pass betydlig styrka vid kusterna ansåg Buxhœvden
för alldeles nödvändigt, ty endast därigenom trodde han sig med
någon framgång kunna förhindra svenskarnas landstigningsförsök.

Numera framstod allt klarare, att landets eröfring ej med
samma lätthet kunde slutföras, som man i följd af de första
framgångarna hoppats, och lika tydlig tedde sig nödvändigheten af att
till Finland sända betydliga förstärkningar. Buxhœvden anhöll
därför om sådana, men uttalade tillika i ett bref till kejsaren, att
han i alla fall med tillförsikt och hopp om framgång emotsåg
sommarens händelser.

I anledning af denna skrifvelse afsändes, såsom redan tidigare
omnämnts, till Finland 11,000 man. Af dessa trupper afgingo
7,500 man under general Barclay de Tollys befäl till Savolaks.
Resten fördelades på flera olika delar af krigsskådeplatsen,
hvarigenom de särskilda afdelningarna ej i märkbar grad blefvo förstärkta.

Snart nog tyckas dock återigen vissa betänkligheter uppstått
hos Buxhœvden. Efter händelserna på Åland framträdde särskildt
svårigheterna af kusternas försvar. Buxhœvden insåg, att landets
egendomliga kustbildning, med dess otaliga skogbevuxna holmar,
för motståndarena utgjorde ett godt skydd vid landstigningar, men
däremot i hög grad vilseledde hans egna trupper. Det vore ej
svårt, skrifver han, för en svensk flotta att obemärkt närma sig
kusten, landsätta betydliga styrkor och afskära återtåget för
Rajeffski. Han framhöll äfven omöjligheten af att uteslutande med
landttrupper försvara kusterna och föreslog, att den vid Sveaborg
eröfrade svenska flottan måtte sändas honom till undsättning.
Dessutom anhöll han hos kejsaren om några fregatter eller andra
krigsfartyg, och särskildt önskade han få ett antal roddfartyg,
hvilka enligt hans åsikt synnerligen väl skulle lämpa sig för den
finska skärgården.

Den 29 maj ingick Buxhœvden ånyo med en framställning
om att en mindre afdelning måtte sändas ifrån Sordavala genom
Karelen till Barclays understöd, »men lika mycket för att
uppväcka fruktan hos Karelens inbyggare, hvilka, om man ej
vidtager försiktighetsmått, alltid, till följd af deras oroliga natur, äro
färdiga till uppror». I samma skrifvelse säger Buxhœvden, att
uppgifterna om Sandels' styrka i Savolaks torde varit mycket
öfverdrifna, hvarför han hoppades att svenskarnas utdrifvande från
dessa trakter ej skulle blifva svårt för Barclay de Tolly.

Buxhœvdens krigsplan var i hufvudsak följande: Barclay skulle
rycka mot Kuopio, och i händelse fienden riktade sitt anfall mot
Rajeffski, borde han i sistnämnda stad lämna 3,000 man och med
sin återstående styrka förmedelst en skyndsam rörelse falla öfver
svenskarnas flank, eller helt och hållet afskära deras reträtt,
Rajeffskis uppgift blefve, att med undvikande af strid förhindra fienden
att intränga till Vasa, afleda den finska hufvudarméns
uppmärksamhet från Barclays operationer mot Sandels, försöka kringgå
Klingspor samt bringa honom mellan tvenne eldar.
Svårt är det ej att i denna plan finna de svaga punkterna.
Främst i ögonen fallande är, att ryssarnas tvenne.förnämsta
afdelningar genom ett så betydligt afstånd voro skilda från
hvarandra och att dessa ägde olika utgångspunkter. Kejsaren visade
sig äfven missnöjd med Buxhœvdens förslag, och lät
krigsministern Araktschejeff meddela honom härom. »Om fienden», skrifver
Araktschejeff, »gör ett häftigt anfall och slår den ena,
antingen Rajeffski eller Barclay de Tolly, tvingar han äfven
den andra att retirera, då deras förening blifver omöjlig,
och de 3,000 man, som skulle kvarlämnas i Kuopio, komma
såsom alltför underlägsna i en svår ställning.» Men
Buxhœvden, som hade tillåtelse att handla efter eget
godtfinnande, förblef vid sitt beslut. Endast genom konung
Gustaf Adolf och Klingspors bristande förmåga att rätt
begagna sig af de erbjudna fördelarna, undvekos dock för
ryssarna vådorna af Buxhœvdens misslyckade taktik.

De nya trupper, hvilka under general Barclay de
Tollys befäl intågade till Savolaks, utgjordes af hans egen
division (den 6:e) och en afdelning gardestrupper.
Michael Barclay de Tolly, en af Rysslands mest bemärkta
generaler på denna tid, var född 1761. Han härstammade från
en gammal skotsk familj, hvilken under Stuartarnas tid emigrerat
till Östersjöprovinserna. År 1776 ingick han i militärtjänst, deltog
i 1788—1790 års krig i Finland, där han utmärkte sig vid
Partakoski, blef generalmajor 1799 samt deltog därefter i krigen 1805—
1807 emot fransmännen. I slaget vid Preussich-Eylau blef Barclay
svårt sårad i högra handen och måste därför lämna
krigsskådeplatsen. Knappt återställd efter sin blessyr, kommenderades han
till Finland. Han skildras såsom en tystlåten, svårtillgänglig och

<img 1>
M. Barclay de Tolly.
</img>
outtröttligt arbetsam man, en framstående och tapper krigare,
begåfvad med stora kunskaper och en rik erfarenhet.<footnote>Som kändt blef Barclay de Tolly sedermera den första ryska generalguvernören
i Finland; som sådan tillvann han sig genom sitt allvarliga väsende och sin
rättrådighet allmän aktning. Endast en kort tid innehade han nämnda befattning,
hvarefter han senare med utmärkelse deltog i krigen emot Napoleon åren 1812—1814, där
hans bragder gjorde honom europeiskt ryktbar. Han utnämndes till fältmarskalk
och upphöjdes i rysk riksfurstlig värdighet. Barclay de Tolly afled redan 1818.</footnote>

Tågande i riktning mot Jokkas hade Barclays trupper i början
af juni brutit upp från Nyslott och Willmanstrand. Kapten Malm,
som med 300 man varit beordrad till S:t Michel, erhöll snart
kunskap om fiendens annalkande och inrapporterade till Sandels,
att en styrka af inemot 1,000 maa jämte 300 ulaner närmade sig.
Det hade varit omöjligt att med någon utsikt till framgång
upptaga striden mot en så öfverlägsen fiende. Malm fick därför
befallning att, med undvikande af hvarje allvarsam sammanstötning,
långsamt retirera mot Jorois. För Sandels var det ju af stor
betydelse att vinna tid, främst för förrådens forsling till Toivola, där
generalen hade beslutit att i det längsta hålla stånd emot fienden.

Befolkningen i dessa nejder var fosterlandet varmt tillgifven
och uppbjöd all sin förmåga att bistå Sandels. Ständigt oroades
Barclays förtrupper af partigängare, hvilka på mångahanda sätt
skadade fienden. Därigerom blef det äfven i början svårt för
Barclay att erhålla tillförlitliga uppgifter om motståndarens
verkliga styrka, hvilken betydligt öfverskattades och föranledde honom
att iakttaga stor försiktighet.

Det första motstånd ryssarna mötte blef i Jorois, hvarest
major B. A. Grotenfelt intagit en förmånlig ställning och lyckades
uppehålla fienden i tre dygn. Vid en bred ström, som förenar
Joroisselkä och Sysmäjärvi sjöar, lät han uppkasta ett batteri, och
uppställde där sin enda kanon, en liten sexpundig slunga,
medtagen från Warkaus; dessutom nedrefs en öfver strömmen ledande
bro. Sålunda förskansad inväntade Grotenfelt beslutsamt
fiendens ankomst.

Grotenfelts egen fädernegård, Järvikylä, låg ett stycke norr
om den ström, hvilken här skulle försvaras. Det gällde sålunda
för honom att tillika värna hem och härd. Men då Grotenfelt
endast förfogade öfver 300 man och fienden ryckte an med 2,000,
kunde han själffallet ej alltför länge emotstå öfvermakten.

Tidigt på morgonen den 12 juni närmade sig ryssarna
strömmens södra strand och utsände omedelbart en jägareked längs
busksnåren utmed densamma. En mycket stark dimma var
rådande under den tidiga morgonstunden, hvarför man till en början
ej kunde urskilja något. Men så snart dimman skingrats,
varseblef man 5 större och 2 mindre kanonmynningar riktade mot
Grotenfelts lilla batteri. Inom kort öppnades eld å ömse sidor,
hvarmed man fortfor hela dagen, utan att dock åstadkomma någon
nämnvärd skada på finnarnas sida. Påföljande dag uppförde
fienderna på sin sida om strömmen ett batteri, hvarest de i godt
skydd kunde underhålla en mera effektiv eld. Därjämte begynte
de äfven uppsöka lämpliga vadställen samt ihoptimra flottar och broar.

Grotenfelt. hvilken i det längsta bemödade sig om att förhindra
fiendens öfvergång, hade spridt sin fåtaliga styrka i mindre fördelningar
längs stranden, och delgaf sina underbefälhafvare, att så snart han
skulle låta kyrkklockorna ringa, vore detta ett tecken för alla att draga sig
tillbaka. Till samlingsställe bestämdes den en kilometer norrut belägna
kyrkan.

Emellertid tycktes fienden funnit att ett fortsatt skjutande ej kunde
uträtta mycket, hvarför han vid ett af strömmens
smalare ställen lät timra en flottbro. Stället
kallas ännu i dag »Venäjänkoski», d. v. s. Ryssforsen. Tillika sändes
ett parti kosacker till strömmens utlopp i sjön för att där vada
öfver till motsatta sidan och kringgå motståndarens ställning.

Likväl höll Grotenfelt sig ännu i flera timmar, hvarunder
hans manskap nedgjorde den ena efter den andra af
motståndarna vid deras försök att komma öfver till norra stranden. Han
uppsköt allt fortfarande att gifva den öfverenskomna signalen för
återtåget, tills han slutligen, kl. 3 e. m., då en fullständig
kringränning hotade, fann sig nödgad att utfärda befallning om att röra
stormklockorna i kvrktornet. Nu samlades den lilla skaran

<img 1></img>
hastigt och begynte i god ordning draga sig mot Warkaus. Fienden
följde tätt efter och oroade savolaksarna oupphörligt, hvarför dessa
ständigt måste stanna och med en kraftig gevärssalfva hålla de
mest närgångna på tillbörligt afstånd.

Medan Grotenfelt sålunda retirerade, uppnådde han ett ställe,
hvarifrån han hade endast 1 km till sitt på sidan om landsvägen
belägna hem. Då tog hans längtan öfverhand och i sporrstreck
skyndade han dit för att i hast taga farväl af hustru och barn.
Dock återvände han i god tid.för att med sina soldater fortsätta

<img 1>
Venäjänkoski (Ryssforsen).
</img>
reträtten. Det var nu för andra gången Grotenfelt och många
af hans män nödgades lämna hemmen i fiendens händer.

Från dessa striders dagar omtalas många små episoder, hvilka,
ehuru af privat natur, dock äro värda att bevaras i pietetsfull
hågkomst. Endast en må här anföras. Ej långt före de nyss
skildrade dusterna nalkades ryssarna en egendom i Jokkas,
Wehmois gård, tillhörig Grotenfelts äldre broder. Ägaren, Carl Herman
Grotenfelt, var äfven major och befann sig för tillfallet vid
Klingspors hufvudarmé i norra Finland. Hans hustru Maria Charlotta,
född Fabritius, jämte barnen voro allena på familjegodset, där
hon styrde om ekonomin. Ryssarna hade tillföljd af
bonderesningen i trakten blifvit förbittrade på befolkningen och togo gärna
hämnd, där tillfälle erbjöd sig. De befunno sig nu på
plundringståg och inträffade i detta syfte äfven på Wehmois. Men
majorskan, som var förberedd härpå, hade tidigare bortsändt alla
gårdens unga män och låtit dem gömma sig i en aflägsen skogslada,
emedan hon befarade att dessa främst skulle drabbas af
fiendens hämnd.

Då ryssarna nu sköflande inträngde på gården, begaf sig
majorskan skyndsamt till sädesboden, låste väl till dörren och gömde
nyckeln i sin ficka. Snart nog infann sig en officer i
hvardagsrummet, där frun uppehöll sig, och affordrade henne denna
nyckel. Men den modiga kvinnan lät ej afskräcka sig. Hon
ställde upp sina 9 barn i rad, af hvilka det yngsta stödde sig
mot barnflickans knä, och visade dem för officeren,
förklarande med bestämdhet, att säden var henne oumbärlig för
dessa barns underhåll.

Först betraktade officeren modern med vredgade blickar,
men småningom klarnade dock hans anlete mer och mer och
med ett vackert småleende dros han sig ur rummet för att
aflägsna sitt manskap från gården. Intet ondt vederfors
sedermera det Grotenfeltska hemmet, men väl plundrades
gårdarna i grannskapet.

Major Grotenfelts förlust vid Jorois utgjorde endast en under
officer och 6 man döda samt 6 sårade. Underofficeren fick plikta
med sitt lif, då han försökte rädda den lilla kanonen. Detta
lyckades likväl ej, utan blef den fiendens byte.

Fiendens förlust uppgifves till 300 man. Om också nämnda
siffra kan anses något för hög, torde likväl ett stort antal ryssar
fallit för finnarnas säkert riktade kulor. Ännu i dag hänvisar
folksägnen till en udde i närheten, hvilken bär namnet
»Kalmaniemi», d. v. s. de dödas udde, där de fallna krigarna sägas ha
blifvit jordade.

Under det att savolaksarna retirerade vidare norrut, upprefvo
de bron öfver Kuvansi å, och först följande morgon uppnåddes

<img 1>
Jorois kyrktorn.
(Till vänster K. W. Malms grafvård, ett
svärd i brons).
</img>
Warkaus. Men ej heller nu fingo de hvila, ty major Schildt, som
här förde befälet öfver en del af Vesterbottens regemente, ansåg
det ej vara möjligt att emot en så öfverlägsen fiende försvara
ställningen. Han gaf genast befallning om uppbrott, hvarpå alla
tågade vidare till Paukarlaks. Först här kunde de uttröttade
soldaterna ändtligen hvila ut. Fienden hade då redan äfven upphört
med förföljandet. I Paukarlaks stannade detachementet tills
vidare, inväntande order från Sandels.

Medan ofvanskildrade händelser försiggingo, hade Fahlander
blifvit utsänd till Koivisto by, belägen nära den stora landsväg,
som förenar Gamlakarleby med Jyväskylä. Här hade ryssarna
deponerat ansenliga förråd, hvilka Fahlander skulle taga i beslag.
Anfallet lyckades så till vida, att en del af vakten jämte förråden
blefvo tagna, hvarvid 47 ryssar stupade; dock undkommo många
af bevakningen. Och emedan Fahlander icke förfogade öfver ett
tillräckligt antal hästar, kunde endast en mindre del af förråden
medtagas; återstoden lät han utdela bland bönderna. I Koivisto
erhöll Fahlander kännedom om att 2,000 man från Gamlakarleby
blifvit utsända längs den nyssnämnda vägen, hvarför han drog
sig tillbaka till Kivisalmi pass, där han äfven mottog major von
Essen med 100 man som förstärkning.

Ställningen var något riskerad. Mot en från väster
anryckande fiende var den visserligen särdeles lämplig att försvara, men
om fienden äfven kunde väntas från Pieksämäki sidan, vore den
ohållbar, i det att Fahlander då skulle råka mellan tvenne eldar.
Af stor vikt var det därför att bevaka vägen mellan Pieksämäki
och Kutumäki, hvartill kapten Söderhjelm med ett detachement
blifvit utsedd.

Söderhjelm underrättades snart om att en fientlig kolonn var
i antågande och begaf sig i väg ända till Surnumäki by för att
möta densamma. Men här fick han kännedom om motståndarens
alltför öfverlägsna styrka, hvarför han återvände till Kutumäki.

Sedan Sandels erhållit rapport om ställningen, beordrade han
Fahlander att vid Kivisalmi kvarlämna endast en mindre
observationskår och med det öfriga manskapet tåga till Kutumäki.
Posteringen vid Suonnejoki förstärktes dessutom med 200 man
och 2 sexpundiga kanoner, under major Roos' befäl. Emellertid
blef Söderhjelm den 14 juni anfallen vid Kutumäki, och oaktadt
han därstädes i sex timmar gjorde tappert motstånd,
undapträngdes han dock slutligen och såg sig tvungen att retirera till
Suonnejoki, där han upptogs af Roos. Med det samma var äfven
Fahlander, som ej ännu hunnit fram till korsvägen, afskuren. Hans
ställning mellan tvenne fientliga styrkor var ytterst betänklig, sedan
någon kommunikation med brigaden numera ej längre blef möjlig.

Den lilla truppens mod begynte redan svikta, men Fahlander
själf var ej den som lätt förlorade sinnesnärvaron, och han
uppbjöd all sin förmåga att uppmuntra sina soldater. Ehuru förföljd
af fienden, återvände han till Kivisalmi för att där afhämta sin
kvarlämnade postering och förstöra en bro. Å sistnämnda ort
anskaffade han ett för detachementet nödigt antal båtar, med
hvilka han under ett och ett halft dygn rodde öfver sjöar och
genom sund. På flera ställen drogos båtarna med handkraft öfver
smala näs, hvarefter färden åter fortsattes på de vidsträckta
vattendragen, tills man slutligen landade vid en vik i närheten at
Suonnejoki. Denna äfventyrliga färd hade nog aldrig lycka tå om
ej länsman Stenqvist, som väl kände till alla dessa vattendrag,
med stor beredvillighet åtagit sig att leda färden. Från
landningsstället återstod ännu att genom en skogbeväxt ödemark vandra
4 à 5 mil. Bottenlösa kärr, vidsträckta moras och
ogenomträngliga skogssnår ställde alltjämt hinder i vägen för den lilla skaran
och därtill kom hunger, köld och söndersargade fötter. Men
Fahlander förstod att ingifva sitt manskap nytt mod och öfvervinna
alla hinder. Den 17 juni anlände han slutligen utan nämnvärd
förlust till Henriksnäs.

Sandels hade emellertid redan den 16:e beordrat
Suonnejoki-detachementet att retirera till Henriksnäs, där han, i afsikt att
göra ett kraftigt motstånd, samlade sin brigad. Hans styrka
uppgick dock till endast 1,657 man (enligt Sandels' egen uppgift), ty
ännu hade en del af brigaden ej hunnit anlända från Uleåborg.
Men då nu den mångdubbelt starkare fienden omedelbart begynte
vidtaga anstalter för att kringå Sandels' position, hvilket skulle
medfört en säker undergång, beslöt brigadchefen att frivilligt draga
sig tillbaka och intaga den starka ställningen vid Toivola.

I god ordning afgingo bataljonerna, den ena efter den andra,
till Kuopio, där ett stort antal farkoster tidigare blifvit samlade,
och härifrån fortsatte man reträtten medels båtar. Löjtnant
Colliander med en mindre fördelning skyddade återtåget och blef
den sista som lämnade stranden.

Ehuru omständigheterna voro tvingande, kändes det dock tungt
för Sandels att öfvergifva ställningen vid Henriksnäs, ty i och
med detsamma lämnade han landsvägen mellan Kuopio och
Uleåborg i fiendens händer. Barclay kunde nu på nämnda väg
afskära återtåget för hufvudarmén. Dock erbjöd ställningen i
Toivola många fördelar. En ansenlig fientlig styrka blef nu bunden
vid Kuopio och motståndarens operationer fördröjdes. Af ofantlig
betydelse hade det varit, om man nu kunnat afsända en större
förstärkning till Toivola, ty i så fall hade Sandels återigen kunnat
gå anfallsvis till väga, hvarigenom kriget hade kunnat erhålla en
annan utveckling. Men förstärkningarna uteblefvo.

Emellertid lyckades det Sandels att hela sommaren hålla sig
kvar i Toivola och därunder tillfoga fienden kännbara skador.
Positionens hufvudsakliga skydd utgjordes af det en mil breda
sundet, som skiljer Toivola från Kuopio-stranden. Alla båtar i

<img 1>
Utsikt vid Toivola.
</img>
trakten hade Sandels tagit i beslag och fienden måste hämta
sådana ända från Willmanstrand.

Lyckligt anländ till Toivola, tillbragte Sandels ej tiden där
i passiv overksamhet. Hans talrika, öfverallt i trakten spridda
spejare delgåfvo honom allt, som tilldrog sig på den motsatta
stranden. Sålunda erhöll han kunskap om att ryssarna i
Willmanstrand iordningställde en del kanonbåtar, att hos dem rådde
brist på lifsmedel samt alt man med det snaraste inväntade
ankomsten af en större transport matvaror och öfriga förråd.

Sandels beslöt genast att försöka bortsnappa den väntade
lifsmedelstransporten och utsåg för äfventyret Duncker med 240
savolaksare och österbottningar. För att tillika afleda fiendens
uppmärksamhet från företaget, skulle samtidigt ett anfall riktas emot
Kuopio. Själf ville Sandels deltaga i sistnämnda demonstration.

På midsommaraftonen steg Dunckers detachement i flera för
ändamålet iordningställda båtar och rodde i den ljusa
sommarnatten okända faror till möte. Följande kväll gick äfven Sandels
ombord med 600 man och 4 kanoner. Han uppställde sin styrka
på tvenne fördelningar. Den ena, under Arnkihls befäl, tågade i
riktning mot en udde norr om staden. Befälet öfver den andra,
till hvilken Sandels själf slöt sig, fördes af kapten Schildt; denna
styrde kursen mot öster, för att därifrån göra ett anfall.

Då Sandels omkring kl. 11 steg i land, stötte han på ett
tappert motstånd från fiendens sida. Han lät sig dock häraf ej
förskräckas, utan tvang ryssarna att draga sig tillbaka till en
närliggande skog. Inom kort anlände dock deras reserver, och då ansåg
Sandels tiden vara inne att vända om och inskeppa sitt manskap
för återfärden.

Under tiden hade Arnkihl landsatt sina män på den
öfverenskomna udden, där äfven han möttes af en liflig eld från 150
man och en kanon. Han beslöt göra en rask attack emot
fiendens position. Det var den långa fänrik Zidén som främst ryckte
an, tätt följd af sina tappra vasagossar. »Hurra, mina män, framåt!»

Nu drog sig fienden hastigt tillbaka, hvarunder det lyckades
Zidén att bemäktiga sig deras batteri. »Hurra, det var flink
manöver!»

Men äfven till denna punkt sände ryssarna hastigt
förstärkningar, hvilket nödgade Arnkihl att återvända till Toivola.

Medan anförda demonstrationer pågingo, lyckades det Duncker
att på omvägar mellan de otaliga skogbevuxna holmarna
obemärkt smyga sig fram ända till närheten af Paukarlaks by. Under
vägen hade han fått veta, att ryssarna ej voro försedda med
farkoster, och att de ej heller byggde några flottor. Vidare erhöll
han kunskap om att ett ryskt detachement var förlagdt i
Vehmasmäki by. Tillföljd af sistnämnda omständighet ansåg Duncker
det ej vara skäl att utsträcka färden längre söderut, utan beslöt
landstiga invid Paukarlaks. Här afsändes löjtnant Roos med 50
man söderut från byn och löjtnant Castrén med ett lika stort
antal norr om byn. Roos erhöll order att låta transporten gå
förbi till byn, och att sedan göra ett anfall samtidigt med Castrén
från motsatta sidan. Själf skulle Duncker med återstoden stöta
till från öster.

Efter klockan 9 på aftonen meddelades Duncker, att transporten
var i antågande längs vägen från Leppävirta, men en stund därpå
kom ett nytt bud om att ryssarna stannat på ett ställe vid vägen,
spänt från sina hästar och fört dem afsides på en äng för att beta.
Här voro ögonblicken dyra. Minsta dröjsmål kunde lätt förorsaka
Dunckers upptäckt och därmed vore hela företaget omintetgjordt.
Hastigt fattade Duncker därför beslutet att yttermera utsända 50
man under löjtnant Webers befäl; dessa skulle kringå landsvägen
och komma i ryssarnas rygg. Själf gick Duncker jämte Malm,
som äfven var med, rakt till byn och följde därefter vägen söderut.

Weber begynte anfallet; snart infunno sig äfven de andra från
olika sidor och öfverraskade flenden. En del af transportens
betäckning lyckades fly till en närliggande skog, men återstoden
togs tillfånga. Det rika bytet utgjordes af 200 vagnar med
lifsmedel och 400 hästar. Att medtaga allt i båtarna blef för
Duncker ej möjligt, hvarför en stor del skänktes bort åt närboende
bönder och större delen af hästarna måste tyvärr nedskjutas. Den
26:e på kvällen var Duncker ånyo vid Toivola, utan att hafva
förlorat en enda man.

Det kan förefalla som vore ofvanskildrade små
skärmytslingar af underordnad betydelse, men
i själfva verket medförde de vida större följder, än någon kunde
förutse. Fienden blef nämligen häraf fullkomligt vilseledd, och
en betydlig del af Barclay de Tollys styrka kvarhölls under en
längre tid i trakten af Kuopio. Enligt Buxhœvdens order skulle
Barclay i Kuopio kvarlämna endast 3,000 man samt med sina
öfriga trupper skynda till Rajeffskis undsättning. General
Roch-manoff erhöll befälet i Kuopio, medan Barclay själf med de öfriga
satte sig i rörelse; men redan vid Kivisalmi blef han uppehållen
en hel vecka, ty här hade Fahlander tidigare förstört några broar
och undanskaffat alla båtar. Medan Barclay höll på att bygga
nya bryggor, inrapporterade Rochmanoff om anfallen vid Kuopio
och Paukarlaks samt anhöll om förstärkningar.
Lifsförnödenheterna begynte taga slut, transporterna plundrades på landsvägarna,
kurirer uppfångades af bönder, allt omständigheter, som i hög
grad försvårade Rochmanoffs ställning samt gjorde densamma

<img 1>
Löjtnant J. Burman och en Savolaks
jägare.
</img>
otrygg. I anledning af finnarnas djärfva tilltag ansåg Rochmanoff
deras styrka för vida större, än den i själfva verket var. Barclay
tvekade om hvad han borde göra, men beslöt slutligen att till
Rajeffskis undsättning afsända endast tvenne bataljoner och 100
kosacker samt med sina öfriga trupper återvända till Kuopio.
Hade nu Rajeffski erhållit en betydligare förstärkning, skulle han
kunnat gå anfallsvis till väga, men i stället såg han sig tvungen
att retirera, hvilket med flera månader förlängde kriget.

Så snart Barclay återvändt till Kuopio, blef han vittne till
Sandels' anfall den 30 juni. Detta utföll dock ej lyckligt, emedan
Sandels splittrade sin styrka i alltför många delar. Han förlorade
1 officer och 20 man i döda samt 1 officer och 49 man i sårade;
dessutom tillfångatogos 1 officer och 10 man. Oaktadt nämnda
mindre lyckade anfall vidhöllo ryssarna sin förutfattade
öfverdrifna föreställning om motståndarens stora öfverlägsenhet och
vågade därför ej på länge göra något allvarsammare angrepp mot
Toivala.

Sandels insåg nog, att hans ställning vid Toivala i längden var
ohållbar, och vidtog därför åtskilliga åtgärder för ett kommande
återtåg. Till Palois (söder om Idensalmi), där terrängens
beskaffenhet vid en försvarsstrid kunde erbjuda flera faktiska fördelar,
lät han forsla större delen af sina förråd, likaså till Idensalmi och
Pulkkila. Han hade nämligen föresatt sig, att, då återtåget blefve
oundvikligt, endast vika steg för steg och i det längsta söka
förhindra fiendens tåg emot norden.

Till Karelen hade nyligen en mindre rysk truppstyrka inträngt
samt framkommit ända till Joensuu-trakten. Dit afsändes nu
Malm med 240 man och 2 kanoner. Hans ringa styrka lyckades
länge värja sig emot fienden och därmed skydda Sandels vänstra
flank. Men händelserna i Karelen skola vi på någon tid lämna
för att senare återkomma till dem. Det är tid på att följa med
det, som försiggick vid hufvudarmén.

»Den åldrige och aktningsvärde Generalen af Klercker åtföljde
armén utan all befallning<footnote>Härmed menas att han ej förde direkt befäl öfver någon särskild
truppfördelning.</footnote> följd af sin Generalska och talrik
betjening. Generalen Aminoff war äfven en fullkomligt öfverflödig
person, till dessas antal kan ytterligare räknas Öfverstarna v. Platen,
Akerstein, Majorerna Bergstadius och v. Wolcker med flere, hvilka
icke allenast åtnjöto dryg aflöning, utan reste före armén och
upptogo de bästa kvarteren, och hvilka alla hade utan afsaknad
kunnat lemnas efter eller sändas öfver Kvarken till Sverige.»
Anförda skarpa men träffande omdöme fäller en af deltagarna i
kriget öfver dessa män ur Klingspors närmaste omgifning. Tager
man därtill med i räkningen fältmarskalken själt, som med
sorglös och älskvärd förbindlighet fördref aftonstunderna vid spelbordet
i Aminoffs, Åkersteins och några unga adjutanters sällskap, finner
man lätt, att en del af den »styrande makten» vid hufvudkvarteret
ej stort bekymrade sig öfver att sommaren detta år så länge lät
vänta på sig och att vårfloden ställt hinder för samfärdseln i
dessa trakter.

I påfallande motsats framstår däremot det öfriga högre befälet,
med Adlercreutz, von Döbeln, Gripenberg och Cronstedt i spetsen,
likaså det yngre befälet och de djupa leden inom armén, hvilka
alla synas varit förtviflade öfver den långa overksamheten. Med
spändt intresse följde de händelsernas gång i Savolaks och
afundades kamraterna där borta, hvilka fingo rycka framåt och i strid
för sitt land skörda ära. Medan drifvorna smulto och vårbäckarna
sinade ut, medan vårens första skära grönska betäckte fält och
skogar, och de ljusa, sköna nätterna i norden manade till
verksamhet, blef tiden för alla dessa män outhärdligt lång, och
sinnesstämningen förbyttes från vrede till djup nedslagenhet. Men där
stod intet att göra! Och huru lätt hade det dock ej nu gått för
sig att krossa eller tillbakakasta den jämförelsevis obetydliga,
isolerade truppstyrka, som stod emot finska hufvudarmén, långt
afskild som den var från egna landsmän. Ja, fullkomligt ofattligt
och oförsvarligt är det, att hvarken från Klingspors eller
regeringens sida några energiska åtgärder under denna tid vidtogos.

Tidigare omnämndes, att konungen fortfarande envist fasthöll
vid beslutet att ej bortsända sina bättre trupper från Sverige, utan ville
kvarhålla dem för Norges och Själlands eröfring. Han invaggade
sig i föreställningen, att så snart blott obetydliga svenska
truppdelar anlände till Finlands kuster, skulle det trogna finska folket
genast mangrant resa sig för att i förening med armén utdrifva
ryssarna ur landet. Sålunda kom det sig, att han alls icke
lyssnade till Tibells råd, ej heller fäste något afseende vid förslag,
framställda af Klingspor. Han bestämde endast 3,000 man, mest
illa inöfvadt landtvärn, att under von Vegesacks befäl med fartyg
afgå till trakten af Åbo, samt något öfver 1,000 man under
Bergenstråles befäl till trakten af Wasa.

Medan man sålunda bidade, anlände från Stockholm en kurir
till Klingspors hufvudkvarter och medbragte en generalorder, den
första, som konungen sände till sin tappra armé i Finland. Man
förmodade nu, att ordern skulle innebära något af allra största
betydelse. Men förväntningarna blefvo nog en bitter besvikelse.
Med känslor af blygsel och harm läste man där: <i>huru
artilleriofficerarne böra vara klädda till parad och till dans!</i> »Är det genom
sådana omsorger man ernår förebygga fäderneslandets ruin?»
skrifves i en dagbok från denna tid. »Det kan tyckas vara
politiskt att nu befatta sig med slikt, men skyler icke fädersneslandets
farliga belägenhet. Tvärtom utmärker sådan lumpenhet antingen för stor
spotskhet, för stort lättsinne eller för stor tanklöshet, och med hvartdera är man nu
lika litet belåten.»

Emellertid flyttades högkvarteret från Brahestad till Himango, och något
tidigare hade major Otto von Fieandt, hvilken blef den första, som afbröt den
långvariga overksamheten, tågat mot Perho i afsikt att bemäktiga sig ryska förråd.

Otto Henrik von Fieandt var ett original med såväl påfallande brister som
sympatiska egendomligheter, en typ sådan endast gångna tider kunde framvisa.
Han var en tapper krigare, ihärdig, envis, seg och uthållig. Disciplinen
uppehöll han med nästan tyrannisk hårdhet. Sin kära pipa tog han sällan ur
munnen och »karbasen» lämnade ej heller hans hand. Utan tvekan mötte han
lungt de största faror, »— — bar sitt hufvud själf för sig, kunde under ingen
vara, fick och därför egen skara».

Född 1762, ingick v. Fieandt tidigt i krigstjänst, deltog i 1788—1790 års krig,
hvarunder han mer än mången blef invecklad i Anjala-förbundet, och dömdes
därför efter krigets slut till arkebusering.
Men på grund af sitt välförhållande såsom adjutant, eller
måhända tillföljd af Gustaf III:s personliga bevågenhet, blef v. Fieandt
dock benådad. Steg sedermera i graderna och var major vid
krigets utbrott.

Med 200 man tavastlänningar uppbröt v. Fieandt från Himango
den 1 juni och tog vägen öfver Ylikannus, Lampi, Lestijärvi samt
inträffade vid Kivijärvi sjös nordligaste vik, hvarifrån ban med
båtar rodde öfver till Kivijärvi kyrkoby. Här funnos en mängd
bönder församlade i mening att enligt påbud aflägga tro- och

<img 1>
(Karikerad teckning från tiden
före kriget.)
</img>
huldhetsed till ryska kejsaren. Men så snart bönderna varseblefvo
v. Fieandt och hans män, lämnade de kyrkan och slöto sig till
soldaterna. Med bönderna som vägvisare fortsattes färden längs
obanade skogsstigar och den 7:e uppnåddes landsvägen ett stycke
söder om Perho. Här ordnade v. Fieandt sin skara. Med sitt
käcka manskap jämte 130 bönder omringade han fienden, hvilken
efter en kort men het strid gaf sig till fånga. Förutom rikliga
förråd af lifsmedel togos 150 man. En del lifsmedel fördelades
bland bönderna, resten gömdes i närliggande skog.

Utan dröjsmål återvände nu v. Fieandt till Kivijärvi och
företog därifrån ströftåg till vidt aflägsna trakter såsom Pihtipudas och
Wiitasaari. Slutligen erhöll han dock befallning att gå tillbaka
till Perho och där förena sig med major C. H. Grotenfelt för att
jämte honom framrycka till Lintulaks. Vid denna strategiskt
viktiga punkt hade han att fatta posto.

Efter att hafva tillryggalagt 740 km på fyra veckor, inträffade
v. Fieandt den 27 juni i Perho. Här sökte han i skogen efter de
tidigare därstädes gömda lifsförnödenheterna, men dessa stodo ej
att återfinna. Sedan nu Grotenfelts detachement förenat sig med
hans eget, räknade v. Fieandt 654 man. I Perho kvarlämnade han
kapten Ladow med 100 man och tågade med de öfriga till
Lintulaks, där han vidtog åtskilliga åtgärder i syfte att försvara
ställningen mot fientligt anfall.

Under tiden hade äfven hufvudarmén begynt göra ansatser
till en rörelse framåt. Brigaderna förflyttades, den ena efter den
andra, från ort till ort längs kusten, och i hufvudkvarteret, hvilket
redan den 13:e anländt till Himango, planlade man som bäst ett
anfall mot Gamlakarleby.

Rajeffski, som emellertid länge befarat att blifva oroad af
motståndaren, lämnade själfmant Gamlakarleby. Redan då v. Fieandt
bortförde förråden i Perho, förmodade Rajeffski, att Klingspor ville
afskära förbindelsen mellan ryska trupperna i Österbotten och
Savolaks samt att fältmarskalken planerade ett allmänt anfall.
Rajeffskis ställning var i själfva verket ytterst betänklig. Med
lätthet kunde han blifva afskuren och trängd emot hafvet. Dessutom
var han bekymrad öfver att lifsförnödenheter ej anlände till
honom, ty mer än en gång uppsnappades dessa af befolkningen, och
hans förråd var redan i det närmaste uttömdt.

Rajeffskis namn har redan tidigare särskilda gånger
förekommit i dessa skildringar, och då han framstår såsom en af de mera
bemärkta ryska befälhafvarna under detta krig, bör hans
personlighet och hans tidigare lefnadsbana ej med tysthet här förbigås.
Isynnerhet väcker det vår uppmärksamhet, att ryska författare hafva
ställt honom å karaktärens vägnar framom alla de öfriga
generaler, hvilka under kriget förde befäl i Finland, Hans nobla och
sympatiska natur hafva de ej nog kunnat lofprisa. »Hans
moraliska styrka», yttrar en af dessa författare, »framträdde redan i den
fasta blicken och i hans manliga, uttrycksfulla ansikte . . .; han
visade sig som en trofast vän, en kärleksrik och god familjefader
och en rättskaffens fosterlandsvän.» Som militär hade Nikolai
Rajeffski redan vid denna tidpunkt hunnit göra
sig bemärkt. Född 1771, inskrefs han enligt
tidens sed i barnaåren vid ett regemente och
blef redan vid 18 års ålder premier-major.
Denna sällsynt snabba karriär bör delvis
tillskrifvas hans nära släktskap med
fältmarskalken furst Potemkin. Under fältmarskalkens
personliga ledning erhöll den unga officeren en
god och sträng militärisk utbildning och
deltog i flera krig, under hvilka han blef i
tillfälle att utmärka sig och samla kunskaper.
Han deltog med Potemkin i kriget mot Turkiet,
kommenderades 1702 till Polen, där han erhöll eget regemente, kämpade
"sedermera i Kaukasien och Persien och slutligen i Tyskland. Med
rik erfarenhet kom han sålunda 1808 till Finland.<footnote>Rajeffski deltog sedermera i 1812 års krig, samt stred vid Smolensk och Borodino.
Hans glänsande försvar af den centrala redutten vid Borodino har i krigshistorien
erhållit berättigadt erkännande och redutten har blifvit kallad efter hans namn. I
Krasnyj tog han återstoden af Neys armé tillfånga. Deltog därefter i slaget vid
Leipzig, hvarunder han sårades i bröstet af en granatskärfva, men stannade kvar på
sin post; var slutligen med i de flesta påföljande slaktningar mot Napoleon.
Rajeffski afled 1839 på sitt landtgods nära Kieff.</footnote>

<img 1>
N. Rajeffski.
</img>
Den 14 juni bröt Rajeffski upp från Gamlakarleby och
inträffade den 17:e i Lillkyro. I Nykarleby kvarlämnade han
generalmajor Jankovitsch med ett avantgarde af 1,300 man, och till Lappo
sändes generalmajor Kosatschkoffski med 1,800 man. För resten
stod generalmajor Demidoff i Wasa med inemot 1,700 man och
kusten söder om sistnämnda stad bevakades af Orloff-Demisoff
med omkring 1000 man. För att bemedla förening mellan
Rajeffski och Barclay de Tollys afdelningar hade öfverste Wlastoff
med 800 man blifvit sänd till Saarijärvi.

Själffallet hade ju Klingspor omedelbart bort rycka vidare,
men denna gång lät han förhindra sig af brödbakning! Denna var
bestämd att verkställas den 15:e, och därför bröt han upp först den
16:e och 17:e samt inträffade själf i Gamlakarleby sistnämnda dag.

Stor var invånarnas glädje, då de återsågo sina landsmän.
Ryssarna hade tvungit dem att aflägga tro- och huldhetsed till
kejsaren, men nu anhöllo de om att ånyo få svära svenska
kronan trohet.

Under de närmast följande dagarna rådde en olidlig hetta,
hvarmed arméns långsamma rörelser urskuldades, dock anlände
större delen af densamma den 23 juni till trakten söder om
Jakobstad. Fältmarskalken fattade nu det heroiska beslutet att göra
ett anfall mot ryssarna i Nykarleby, ty det hade anländt bestämda
underrättelser om att Bergenstråle närmade sig finska kusten, och
därför ansåg Klingspor sin högra flank betryggad. Uppbrottet
utsattes till den 24 juni.

Vid framryckandet åtföljde Klingspor själf denna gång
hufvudkolonnen, till dess man stötte på fiendens fältvakt, Denna
drog sig skyndsamt undan, men fältmarskalken bidade ändock en
half timme och red sedan tillbaka, öfverlämnande åt Adlercreutz
att fortsätta ledningen af själfva striden.

Som vanligt under detta krig splittrades trupperna äfven denna
gång i alltför många små fördelningar. Denna brist på
koncentrering försvårade i hög grad gemensamheten i operationerna.
Planen för anfallet var i korthet följande: Major Carl von Otter
och major E. Furuhjelm med 2 bataljoner skulle med båtar gå
öfver älfven ¾ mil söder om staden och falla fienden i ryggen;
von Döbeln med 3 bataljoner hade att begagna sig af en
skogsväg och tränga fram mot södra sidan af staden, besätta bron, som
från staden leder öfver älfven, och sålunda afskära fiendens
återtåg; kapten Langenskjöld med 280 man var bestämd att med båtar
gå öfver älfven vid dess utlopp, öfverrumpla fältvakten och storma
ett därstädes uppfördt batteri; 4:e brigaden jämte allt artilleri skulle
under Adlercreutz' eget befäl göra bröstanfallet.
Tiden för den gemensamma attacken var utsatt till kl. 4 f. m.

Ryssarna voro emellertid förberedda på ett stundande anfall
och hade vidtagit åtskilliga förberedelser. Större delen af sin
styrka hade Jankovitsch öfverflyttat till vänstra stranden,
kvarlämnande endast 400 man på den högra. På vänstra stranden
hade han för artilleriet låtit uppföra tvenne batterier, det ena
ofvanom bron, det andra nedanom densamma, och på själfva bron
hade han låtit samla lätt antändbart bränsle, för att i händelse
af behof kunna antända densamma. Slutligen hade en mindre
styrka afsändts som förpost på vägen till Lappo.

Adlercreutz var den första, som anlände till utsatt ställe, men
de öfriga kolonnerna läto ej höra af sig. v. Döbeln var

<img 1>
Nykarleby frin förra hälften af 1800-talet.
</img>
nämligen bestämd att börja striden. I stället för att vänta ryckte
Adlercreutz i förtid fram, hvarigenom hela företaget misslyckades.

Anländ till stadens närhet, gaf Adlercreutz befallning åt
öfverstelöjtnant Wetterhof att tåga fram och utdrifva fienden. Under
tiden besköt major Charpentier med några sexpundingar fiendens
batterier på motsatta stranden. Ryssarna lämnade snart staden,
dragande sig tillbaka öfver bron, hvilken de i detsamma antände,
så att de sista soldaterna måste tränga sig fram genom lågorna.
I detta ögonblick anlände v. Döbeln. Han hade haft en lång och
mycket besvärlig väg att tillryggalägga. Hela natten hade han
vandrat genom täta skogssnår och djupa mossår, hvarigenom
hans kolonn framkom senare än beräknadt var. I sin ifver att
komma åt fienden stannade Döbeln ej vid den brinnande bron,
utan kastade sig i älfven, hvarvid hans björneborgare utan
betänkande följde efter. Men den starka strömmen begynte draga de
oförvägna männen ned i djupet och tvang dem att återvända till
stranden. Döbeln själf skulle omkommit, om ej någon i rätt tid
fått tag i hans rockskört och dragit upp honom ur vattnet.
Adjutanten, kapten Björnstjerna, lyckades emellertid att med sin häst
simmande uppnå motsatta stranden, hvarifrån han med några
borgare sände båtar till v. Döbeln. Allt detta tog så mycken tid
i anspråk, att striden på motsatta stranden därunder i det
närmaste hunnit slutföras.

Från den andra stranden hade v. Otter emellertid varseblifvit,
att bron stod i lågor, och i följd häraf antagit, att han ej kunde
påräkna undsättning af de öfriga kolonnerna. Ensam med sina
två bataljoner vågade han ej göra ett energiskt anfall. Det
lyckades sålunda för Jankovitsch att undkomma på vägen till Wasa.
I alla fall fick v. Otter utstå den hetaste striden under denna dag.
Langensköld, som äfven befann sig på västra älfstranden, framkom
till stället något för sent, hvarför ej heller han kunde hindra
ryssarnas återtåg. En officer och omkring 70 man ryssar togos likväl
tillfånga. Förlusterna i döda och sårade voro å ömse sidor
obetydliga.

Ifall Adlercreutz denna gång varit mera besinningsfull och
gifvit sig till tåls, skulle antagligen Jankovitsch med hela ryska
styrkan fallit i hans händer. Segern var visserligen vunnen,
Nykarleby återtaget och den viktiga vägknuten vid Jutas i Klingspors
händer; nu hade ju fienden genast utan dröjsmål bort förföljas
och undsättning lämnas åt Bergenstråle, hvilken vid denna tid höll
på att landstiga i närheten, men ändock förblef fältmarskalken
åter i overksamhet. Han måste hvila efter den svåra
ansträngningen! Följderna af detta oförsvarligt lama tillvägagående visade
sig snart nog, då Bergenstråle ensam nödgades kämpa emot
fienden i Wasa.

I en 1809 författad visa yttras träffande:

<poem>»Man gick, då man borde stå stilla,
Man stannade, när man bort gå;
Man segrade alltid — men illa;
Ty baklänges gick det ändå.»
</poem>
Bergenstråle hade emellertid under stora mödor och
ansträngningar uppställt och inöfvat 1,100 man, af hvilka omkring en
tredjedel utgjordes af vargeringsmanskap. Med denna trupp
ärnade han redan i medlet af juni vidtaga öfverfärden till Finland,
men motvind och storm hindrade honom länge att segla ut
med de små farkosterna, som stodo till hans förfogande. Först
den 23:e, då vädret blef någorlunda gynnsamt, kunde han lämna
svenska kusten, styrande öfver Kvarken i riktning mot Wasa.
Hans detachement omfattade en bataljon af Jämtlands
regemente, en bataljon af Västerbottens regemente jämte sistnämnda
regementes vargeringsbataljon och 4 kanoner.

Kommen ett stycke ut på sjön, afsände han fartyget
»Kronprinsen» under befäl af löjtnant af Lund, hvilken skulle styra
mot en punkt söder om Wasa för att där landsätta löjtnant
Jakobsson med 50 man och 2 kanoner. Den sistnämnde hade i
uppdrag att framrycka till passet vid Toby för att afskära
ryssarnas återtågslinje mot Kristinestad. Själf tog Bergenstråle med
hufvudstyrkan kurs mot Kveflaks kyrkoby, belägen två mil norr
om Wasa.

Mot kvällen den 24:e landsteg Bergenstråle vid Österhankmo
by, 7 km nordost om Kveflaks kyrka, och tågade genast till
kyrkobyn. Framkommen dit, afsände han kapten Sandman med
128 man längs den väg, som öfver Karperö och Smedsby leder
till Wasa, och samtidigt afgick fänrik Qveckfelt med 48 man
längs en skogsväg till sistnämnda by. Det var meningen att
sålunda från tvenne sidor anfalla en mindre rysk styrka vid
Karperö. Planen, ehuru väl uttänkt, misslyckades emellertid genom
att operationerna ej verkställdes samfälldt, och fienden dessutom
befanns vara starkare, än man förmodat. Sandman lyckades dock
genom ett raskt anfall taga några fångar. Qveckfelt möttes
däremot af en öfverlägsen fiende och nödgades vända om. Själf
tågade Bergenstråle med hufvudstyrkan längs den andra vägen,
som leder till Wasa, d. v. s. öfver Martois, och kom sålunda ut
på Lillkyro vägen. Vid Veikars togs en rysk postering och vid
Martois en annan.

Utan vidare motstånd ryckte Bergenstråle in i Wasa. Men
så snart han kommit in på de smala gatorna längre in i staden,
mottogs han af en liflig gevärseld ur fönsteröppningarna, och
därjämte slungade några väl ställda fientliga kanoner sina
projektiler mot de anryckande svenskarna.

Bergenstråle sårades af en gevärskula, men lämnade dock ej
sin post. För att bryta fiendens motstånd splittrade han sin styrka
i mindre delar, hvarvid det lyckades för major Amneus att i ett
af stadens hörn intaga en förmånlig ställning, hvarigenom
ryssarnas återtåg blef hotadt. Inseende faran, begynte fienden draga
sig långsamt tillbaka åt Toby-sidan, öfverlämnande staden i
svenskarnas händer. Men i detsamma syntes en ny kolonn närma
sig från norr. Till en början antog man, att det var löjtnant
Sandmans trupp, som ryckte fram från Smedsby, men snart nog
varseblefs misstaget. Det var en stark <i>rysk</i> kolonn under general
Demidoffs eget befäl.
Förklaringen härtill var, att Demidoff genom underrättelsen
om striden vid Karperö antog svenskarnas hufvudstyrka rycka
fram från detta håll, och med större delen af sina trupper
skyndade han dem till möte. I Wasa hade han kvarlämnat endast
tvenne kompanier och allt sitt artilleri. Så snart Demidoff
emellertid insåg misstaget, återvände han och stormade staden.

Nu uppstod på de smala gatorna en ytterst hårdnackad strid.
Å ömse sidor kämpades med dödsförakt, men slutligen måste
dock Bergenstråle vika för öfvermakten och draga sig ur staden.
Han samlade sina män utanför östra tullen och beslöt att ännu
en gång våga ett anfall därifrån.

Modigt ryckte den lilla skaran fram. Men snart föll
öfverstelöjtnant von Knorring, träffad af en kula, och Bergenstråle själf
trängdes in på en gård, där en rysk officer och några soldater
togo honom tillfånga.

Svenskarna måste ånyo vika, och tågade bort i mindre partier.
Major Ulfenhjelm öfvertog såsom äldsta officer befälet och förde
återstoden af detachementet, omkring 700 man, till fartygen.
Redan följande dag gick han till sjös och styrde färden till Nykarleby,
där han anmälde sig för Klingspor. Dessa några hundra man
voro den enda förstärkning, som hufvudarmén erhöll från Sverige.
Af dem bildades en särskild brigad, den »Svenska brigaden», eller
den  6:e,  hvilken ställdes  under öfverste O. R. von Essens befäl.

Wasa erbjöd en hemsk förödelsens anblick, men
förskräckelsen och fasan var icke slut med den blodiga dusten. — På
gator och gårdar lågo stupade, döende och sårade, vänner och
fiender om hvarandra. Omkring 150 svenska krigare hade här
blifvit dödade eller sårade, och 200 man hade råkat i fångenskap.
Bland de dödas antal funnos 2 officerare. Ryssarnas förlust var
äfven betydlig.

Ytterst förbittrad på stadens invånare, lät Demidoff sitt
manskap i tre dygn sköfla och plundra enskilda personers hem.
Demidoff höll nämligen före, att befolkningen varit behjälplig vid
Bergenstråles anfall, och påstod, att den äfven deltagit i striden,
hvilket i själfva verket ej hade varit fallet. Soldaterna spredo sig
i mindre grupper och inträngde i husen, där de nedsköto eller
med bajonetterna genomstungo alla, som kommo i deras väg. De
uppskrämda invånarna gömde sig i källare eller på vindar och
höskullar. Möbel, husgeråd, dyrbarheter, med ett ord allt hvad
soldaterna kommo öfver förstördes; skafferier och visthus
undersöktes omsorgsfullt och allt ätbart förtärdes på stället. Det
berättas att till och med innehållet i burkarna på stadens apotek
ej försmåddes af de hungriga marodörerna. Flera af stadens mest
ansedda kvinnor bönföllo under tårar om nåd och förbarmande
för sina barn, men till svar erhöllo de endast hånlöje och
förolämpningar.

Tretton stadsbor, bland hvilka flera kvinnor och barn, blefvo
under dessa fasansfulla dagar mördade och ett stort antal sårade
eller misshandlade. Ej ens de högst ställda undgingo soldaternas
råheter. Öfverste Bergenstråle, som dock var sårad, äfvensom
öfriga tillfångatagna svenska officerare afkläddes helt och hållet.
Presidenten i hofrätten, friherre Reuterholm, blef misshandlad af
några soldater; de ryckte kraschanen från   hans bröst och voro i

<img 1>
Wasa från förra hälften af 1800-talet.
</img>
beråd att stöta bajonetten i hans kropp, då en officer i sista
ögonblicket hindrade våldsgärningen. Friherrinnan Reuterholm hade
under tiden på sina knän bedt om nåd, men till svar blef hon
dragen i håret.

Då Demidoff den 30 juni slutligen lämnade staden, medtogos
flera af stadens invånare, bland hvilka äfven en gammal, ofärdig,
sjuk man; tolf mil måste dessa stackars människor följa med,
hvarefter man på ett grymt sätt misshandlade dem. De flesta
afledo häraf, och endast för några lyckades det att släpa sig
tillbaka, till sina hem.

Invånarna i Wasa anförde senare klagomål hos Buxhœvden,
och Demidoff blef inkallad att inför krigsrätt afgifva sin förklaring,
men genom att skylla allt på invånarna lyckades han gå fri från
ansvar. »I staden», inberättade Demidoff bland annat, »uppstod
en förskräcklig stormning och under denna tid, då hvarje soldat
stridde särskildt med den undandolda fienden och med invånarna,
kunde ingen af afdelningscheferna sätta en gräns för stridens
grymheter. Det var omöjligt att därifrån afhålla soldaterna, hvilka
på flera ställen befunno sig utan befäl.»

Demidoffs förklaring var helt och hållet osann, ty
grymheterna pågingo i flera dagar <i>efter</i> själfva striden, och många
ögonvittnen intygade, att generalen själf red omkring i staden,
uppmuntrande sina soldater till fortsatta skändligheter.

En del ryska författare från tidigare år hafva velat rättfärdiga
Demidoff, men föga torde någon numera på allvar försöka taga
hans försvar. De upprörande händelserna i Wasa kvarstå som
ett hemskt och blodigt minne från flydda tider. De voro ett
utbrott af den djuriska råhet, som fred och odlingsarbete sofva i
människan, men som kriget i alla tider visat sig kunna väcka till
lif i sällsam vidrighet och styrka.

* * *

Emellertid erhöllo ofvanskildrade händelser vidtgående följder.
Hos de stolta österbottningarna, ovana vid förtryck och godtycke,
uppväckte våldshandlingarna en gränslös förbittring och manade
till hämnd. Något tidigare hade ryssarna under hot påbjudit
befolkningen att till kejsaren aflägga tro- och huldhetsed; ett dylikt
tvång ville ingen underkasta sig. Detta hade redan satt sinnena
i jäsning, och härtill kom nu de omtalade grymheterna i Wasa.
Allt detta, i förening med en från konungen anländ uppmaning
att resa sig, uppväckte hos bönderna deras länge kufvade önskan
att fördrifva fienden.

Fartyget »Kronprinsen», hvilket tidigare omnämnts, hade
emellertid gjort flera landstigningar söder om Wasa och förankrade
slutligen utanför Solf kyrkoby. Ombord på fartyget fanns en
kapten Ridderhjerta, som hade fått i uppdrag att åstadkomma
resning bland allmogen i dessa trakter, öfverallt blef kaptenen
emottagen, med tillmötesgående, och stora allmogeskaror, lågande
af hat till inkräktarna, slöto sig till honom.

Såvida dessa bönder tillika erhållit nödiga vapen och god
ledning, skulle de nog i förening med reguliär militär kunnat
användas med fördel. Men det brast både i det ena och det
andra. Hela företaget vittnade om sällspord korttänkthet.
»Kronprinsen» medförde endast 50 soldater och 3 små nickar utan
lavetter. At bönderna kunde man utdela endast så mycket krut,
att det förslog till 3 skott per man. I brist på kulor laddades
kanonerna med skrot. Böndernas beväpning bestod af deras egna
lodbössor samt en och annan gammal, rostig pistol; för resten
voro de försedda med hvässade trästörar, liar och hemgjorda
spjut. Ej heller tyckes Ridderhjerta varit vuxen det uppdrag han
fått sig anförtrodt.

Det var emellertid ingen ringa uppgift den illa organiserade
styrkan hade sig förelagd. Så snart Bergenstråle intagit Wasa
och fördrifvit ryssarna, skulle Jakobsson och Ridderhjerta möta
de sistnämnda vid Toby och hindra reträtten. »Så säker gjorde,
eller kanske låtsade man på förhand göra sig», skrifver en
samtida, »om Wasas ofelbara intagande och bibehållande! Men, om
också Bergenstråles anfall fullkomligt lyckats, så hade ju Jakobsson
och Ridderhjerta med dessa sammanrafsade och odisciplinerade
bönder nödvändigt kommit för sent till bemälda bro, i anseende
till den långa omvägen genom Solf och Thölby. En annan sak
är hvad de där kunnat uträtta.»

Såsnart underrättelsen om Bergenstråles nederlag nått
Jakobsson, inställde han sin marsch till Toby och återvände till sin
förankrade fregatt i afsikt att med soldaterna afsegla till Nykarleby.
Men bönderna satte sig med bestämdhet häremot, hotande att
nedskjuta kaptenen, såframt han lämnade dem ensamma i sticket.
Sålunda nödd och tvungen kvarstannade Jakobsson, hvaremot
Lund med några arresterade herrar, hvilka aflagt trohetsed åt
kejsaren, afseglade till Nykarleby. Anlända till sistnämnda ort,
befriades de arresterade på Klingspors befallning.

I syfte att uppmuntra bönderna och ingifva dem mod hade
Jakobsson och Ridderhjerta låtit förstå, att 9,000 man och ett
talrikt artilleri inom de närmaste dagarna skulle landstiga i
närheten. Ryktet om denna förmenta landstigning nådde fram ända
till fienden, hvilken äfven satte tro därtill, isynnerhet sedan
sjöofficerarna Thornston och Martin företagit låtsade landstigningar
på olika tider och på åtskilliga ställen längs kusten. Vid ett af
dessa demonstrativa anfall mot Kristinestad utrymde ryssarna
till och med staden, och Orloff-Denisoffs hufvudstyrka lämnade
äfven Lappfjärd, tågande mot Tammerfors, men återvände likväl
ganska snart.

Dessutom utdelade Ridderhjerta åt allmogen skriftliga
uppmaningar, ställda i konungens namn, att gripa och döda alla
anträffade ryska militärer och kurirer, taga fiendens foror med
födoämnen och krigsförnödenheter i beslag samt arrestera alla finska
undersåtar, som till ryska kejsaren aflagt tro- och huldhetsed.
Med dylika medel lyckades Ridderhjerta inom kort vinna ett
betydligt anhang.

Bönderna i Pörtom, kapell blefvo de första, hvilka bemäktigade
sig en rysk fora, lastad med korn. Betäckningen tillfångatogs
utan svårighet, och kornet fördes ombord på den svenska
fregatten, hvilken då ännu ej hunnit afsegla.

Ryktet om pörtomboarnas bedrift nådde samma dag till
Öfvermark, närmaste by söderut, dit en rysk penningetransport,
eskorterad af 100 soldater, just anländt. De raska öfvermarksboarna
ville ej stå efter sina grannar utan beslöto att försöka taga
transporten. Då nu eskortens anförare anhöll om hästar för att
fortsätta färden, förklarade bönderna att sådana ej funnos till hands.
Den intet ondt anande officeren fann det då vara bäst att stanna
i byn öfver natten med hopp om bättre framgång påföljande dag.
Men oaktadt endast sju hästar erfordrades, kunde nämnda ringa
antal ej heller då anskaffas. Transportens anförare afsände
slutligen några soldater till en närliggande postgård, hvars skyldighet
det var att ställa hästar för kurirer. Men ägaren till gården,
Abraham Brenn, en redan närmare sjuttioårig man, stark och
grof till växten, vägrade äfven han att lämna sina hästar åt
soldaterna. Då dessa till sist förlorade tålamodet och med våld
försökte genomdrifva sin fordran, grep den gamla Brenn ett par
skälmar från en släde och begynte att med dem slå omkring sig af
alla krafter, hvarvid han nedlade den ena soldaten efter den andra.

Detta försiggick på Brenns gård, där en stor mängd bönder
hade församlat sig.

Slutligen aflossade soldaterna några skrämskott, utan att likväl
träffa den modiga bonden, men då ej heller detta hjälpte, riktades
ett gevär rakt emot Brenn. Skottet hade sannolikt dödat honom,
om ej en ung karl i samma ögonblick inkommit på gården och
med ett skott från sin lodbössa fällt soldaten till marken. Den
unga karlen var en af Brenns söner. Skyndsamt aflägsnade sig
då de öfriga soldaterna för att med det snaraste fortsätta färden
med egna hästar.

Bönderna skyndade efter och uppnådde soldaterna vid byns
norra ända, där en het strid uppstod. Två bönder dödades, tvenne
blefvo sårade och fyra togos tillfånga. De illa beväpnade
bönderna kunde ej i längden hålla stånd emot reguliär militär, utan
måste slutligen vika, hvarefter soldaterna vände om och togo
vägen söderut, mot Lappfjärd.

De beklagansvärda fångarna fingo hårdt plikta för sin djärfhet.
Tre af dem blefvo med bajonetter och lansar marterade till döds
och den fjärde, en redan ålderstigen man, fick vända hem för att
berätta om kamraternas öde.

Under tiden hade den vid Solf församlade bondehären tågat
längs kustvägen söderut och tillfångatagit de kosacker, som kommo
i dess väg. Äfven alla ståndspersoner, hvilka misstänktes hafva
aflagt trohetsed till kejsaren, grepos och afskaffades.

I närheten af Närpes kyrka togos yttermera några kosacker,
men vid detta tillfälle lyckades en af dem fly och varsko öfverste
Birjukoff, chefen för kustbevakningen i trakten. Detta gjorde att
bönderna ej vågade sig längre fram, utan stannade vid en bro,

<img 1>
Närpes kyrka.
</img>
kallad Långbron, där tvenne vägar mötas och där man med
lätthet kunde försvara sig. Bron ledde öfver ett djupt och bredt
vattendrag, och ofantliga kärrmarker sträckte sig på ömse sidor
om densamma.

En afskedad underofficer utsågs af bönderna till anförare.
Denne lät rifva bron och förskansade sig så godt han kunde på
den ena stranden, hvarefter man beslöt att invänta anfall från
fiendens sida. Länge nog fingo bönderna vänta, men slutligen,
den 6 juli, gjorde några kosacker ett försök att komma öfver
strömmen. Anfallet misslyckades, hvilket stärkte böndernas mod,
och bevakningen fortsattes med tillförsikt om framgång.

Men då bönderna slutligen begynte tröttna vid att stå på
samma ställe, beslöto de framskjuta sin försvarslinje till Finnby
åt några kilometer söderut, där de ånyo med alla tillbudsstående
medel vidtogo åtgärder till ställningens försvar. Här lyckades det
dem att hålla stånd intill den 20 juli.

Under tiden hade löjtnant Jakobsson med sina 50
jämtlänningar uppfört tvenne mindre batterier vid Solf. Då ryssarna i
Wasa upptäckte honom, antogo de, att den väntade svenska truppen
nu hade kommit öfver från Sverige och utställt en af sina
förposter vid Solf. Fienden vågade därför ej här göra något anfall,
utan lämnade Jakobsson i fred. Men då den förmenta
landstigningshären ej företog någon rörelse, beslöt Demidoff slutligen att

<img 1>
Finnby bro.
</img>
våga ett anfall för att åtminstone vinna någon erfarenhet om
motståndarens styrka.

Jakobssons läge blef nu ytterst betänkligt, och han beslöt att
utan strid draga sig tillbaka. Men medan fienden ännu var på
ett ansenligt afstånd, aflossade en drucken smed, tvärtemot
Jakobssons befallning, en af de små kanonerna. Ryssarna antogo
skottet vara en signal för den förmenta svenska truppen att skynda
fram, hvarför de utan vidare vände kurs och tågade tillbaka. Den
30 juni lämnade Demidoff Wasa och gick till Lappo. Jakobsson
kvarstannade däremot med sina män på platsen.

Smedens lyckliga skott räddade sålunda Munsmo, Sundom
och Solf byar samt hela Malaks socken från den plundring och
brand, hvarmed ryssarna hotat dessa trakter.
Ofvananförda händelser äro yttermera talande bevis på, att,
ifall man vid ifrågavarande tidpunkt från Sverige skulle afsändt
en betydligare undsättning, så hade kriget sannolikt kunnat
antaga en helt och hållet annan vändning. Konungen ställde dock
fortfarande de största förhoppningar på böndernas resning öch
inskränkte sina sändningar till rena obetydligheter.

För att emellertid bringa någon ordning i folkresningen
utsände grefve Klingspor generalmajor Aminoff och öfverste
Åkerstein till dessa trakter. Resan ställdes först till Wasa och
därifrån till Närpes. Det bestämdes, att hvarje rote skulle lämna och
utrusta tvenne man för landtvärnet, hvilket skulle inöfvas af
skickliga officerare och nyttjas endast till häradets försvar.
Våldsamheter mot enskilda personer och andra oordningar, hvilka
bönderna tillåtit sig, förbjödos af Aminoff. Därjämte ålade han en
af Jakobsson till befälhafvare i Finnby utnämnd sergeant vid namn
Vikström att ej öfverskrida den därstädes befintliga bron, utan
inskränka försvaret endast till trakten norr om strömmen.

Men Vikström hörsammade ej befallningen, utan beslöt
indraga några längre söderut belägna byar inom sin
bevakningslinje. Den 13 juli skulle han sätta sitt beslut i verket och tågade
med sina kanoner till en förhuggning ett stycke längre fram.
Under vägen blefvo bönderna emellertid anfallna af fienden och
fullkomligt slagna, hvarvid kanonerna förlorades. Alla flydde.
Först togo de sin tillflykt till en närliggande skog, men samlades
senare åter vid Finnby. Vikström själf, som ej tyckes varit någon
hjälte, stannade däremot ej förr än efter 7 ½ mils vild ridt, då han
uppnått Wasa.

Härefter begynte nu ryssarna bränna och plundra alla byar
och gårdar, som de kommo åt i trakten. »Förskräckelsen och
förvirringen var under dessa dagar förfärlig», skrifver ett
ögonvittne, »emedan bondarmén var upplöst och utan ledare, samt
hela landet norrut öppet för fiendens härjningar. De flesta
invånare i socknen voro natt och dag sysselsatta med att undan
fienden förflytta sina penningar och redbaraste lösören. Några
österut till nybyggen i aflägsna skogar, andra, och de flesta,
västerut, till klippor och holmar längst borta i skärgården, där de
ofta icke hade tak öfver hufvudet, hvaraf mångahanda
sjukdomar spredo sig.»

Mot slutet af dessa fasansfulla dagar anlände bland annat en
plundrande kosackhop till Benvik gård, belägen alldeles invid
Kaskö. Dess ägare, den mycket ansedda och förmögna
superkargören P. J. Bladh, jämte dennes son, en ung 18-årig student
C. E. Bladh, togos till fånga och släpades på det mest brutala sätt
till Lappfjärds prästgård, där general Orloff-Denisoff hade sitt
högkvarter. Ifrån Lappfjärd fördes de till Åbo att inför krigsrätt stå
till ansvar. Man förmodade nämligen, att herrarna Bladh
uppmanat traktens allmoge till resning, ehuru de voro fullkomligt
oskyldiga.

Den unga studenten blef bunden om halsen med en rem,
hvars andra ända fasthölls i handen af en ridande kosack; på
detta sätt måste fången följa med 7 mil, hvilka till större delen
tillryggalades i starkt traf. Endast genom sin ungdom och sina
ovanliga kroppskrafter kunde Bladh med lifvet genomgå detta
hårresande prof; dock blef hans hälsa härigenom i grund förstörd.

<img 1>
Benvik gård 1808.
</img>
Den gamla fadern fick visserligen färdas i kärra, men
behandlingen inverkade äfven menligt på hans hälsa, hvarför han några
år senare afled.

Efter många omgångar blefvo herrarna Bladh slutligen frigifna
och fingo återvända till sitt utplundrade och förstörda hem. Stora
knyten med silfver och andra dyrbarheter hade kosackerna
bortfört samt antändt uthusen på gården. Manbyggnaden hade
antagligen äfven gått upp i lågor, om ej några män från ett svenskt
krigsfartyg, förankradt vid Kaskö, i sista stund omsider ingripit.
Märkvärdigt är att befälhafvaren på fartyget ej tidigare kunde
inskrida.

Emellertid hade Ridderhjerta den 18:e anländt till Närpes,
där han öfvertog ledningen af bondehären, som numera räknade
3,000 man. En djup å, hvilken ej kunde öfvervadas, utgjorde här
det förnämsta hindret vid ett anfall, men närmare utloppet, där
strömmen var grund, funnos flera vadställen. Sistnämnda
omständighet förbisågs och blef böndernas olycka.

Vid själfva landsvägen, där en bro ledde öfver ån,
koncentrerades hufvudförsvaret. Af vedtrafvar uppfördes ett skydd för en
kanon, och befälet på denna punkt fördes af en gammal soldat
från 1788 vid namn Niklas Pihl. Som lunta tjänade honom ett
brinnande vedträ och som lavett en vanlig bondkärra. Mörk i
hågen inväntade sålunda den gamla veteranen fiendens ankomst.

Tidigt på morgonen den 20 juli blef det allvar i leken, ty nu
sågos större styrkor tränga fram på motsatta stranden. Bönderna
besvarade med sina lodbössor modigt fiendens eld. Rak och styf
hälsade gamla Pihl de djärfvaste ryssarna med skrot från sin kanon.

En stund tycktes allt gå bra, men plötsligen syntes en skara
kosacker och jägare bryta fram i böndernas rygg. Då dessa nu
insågo, att de blifvit kringgångna, grep förskräckelsen hastigt
omkring sig. Ryssarna hade nämligen vadat öfver ån vid dess
utlopp och anföllo nu utan skonsamhet de bestörta bönderna.
Ridderhjerta hade redan tidigare lämnat platsen, hvarför bönderna
fingo sköta sig själfva efter bästa förmåga.

I ett nu skingrades så godt som hela skaran åt olika
väderstreck. Endast Pihl jämte några få af hans medhjälpare stannade
länge kvar samt räddade kanonen genom att sedan i god ordning
sakta retirera.

Fienden vidtog nu med sitt sedvanliga förstörelseverk. Denna
gång blef ödeläggelsen dock på långt när icke fullständig, ty den
hejdades snart af major von Otter, som med Närpes kompani af
Österbottens regemente blifvit utsänd från hufvudkåren till
böndernas hjälp. Efter en kort strid drefvos ryssarna i sin tur på
flykten och österbottningarna förblefvo herrar på täppan.

Härmed var det egentliga bondekriget i denna trakt afslutadt.
Det af löjtnant Melin och furiren C. H. Theslöf organiserade
landtvärnet införlifvades kort därpå med major Gyllenbögels
frikår och verkade sedermera gemensamt med de reguliära trupperna.

Den planlösa och otympliga form, under hvilken
bonderesningen utvecklat sig i dessa trakter, gjorde att den, trots stora
uppoffringar, mod och hänförelse, ej kunnat medföra någon
nämnvärd nytta. Utan insiktsfull ledning och utan understöd, var den
från begynnelsen dömd till en kortvarig existens och snabb
undergång. Andamålslöst hade människolif blifvit uppoffrade och
enskild egendom förstörd. Sjukdom, fattigdom och allt slags elände
lade sig för många år tungt och förlamande på befolkningen i
dessa bygder.
<img 1></img>
</chapter>
<chapter name="9 Kapitlet.
Kriget förflyttas till mellersta Finland.">
<sp>9 Kapitlet.</sp>
<h3>Kriget förflyttas till mellersta Finland.</h3>
Bonderesningen i Österbotten har fört oss något framom tiden
för hufvudhändelserna. Låtom oss därför återvända till medlet
af juli, då den andra från Sverige afsända undsättningen anlände
till finska kusten, hvilket inträffade några dagar före Bergenstråles
olyckliga landstigning vid Wasa. Detachementet utgjordes af
inemot 3,000 man, fördelade på 3 brigader. I den första brigaden,
under major Tornerhjelms befäl, ingingo delar af Lifgardet till
fot, Svenska gardet, Finska gardet och 70 man oberidna af
Lifgardet till häst samt 12 kanoner. De två andra brigaderna,
anförda af öfverstelöjtnanterna Reutercrona och friherre Wrangel,
bestodo af Upplands landtvärn. Till befälhafvare för hela
landstigningskåren utsågs generalmajoren friherre Eberhard Ernst von
Vegesacks

Till sitt yttre beskrifves v. Vegesack som en reslig man med
krigisk hållning, skarpa anletsdrag och eldig, genomträngande blick.
Hans själsegenskaper voro sådana, som för en befälhafvare äga
ett oersättligt värde. Han var »plikttrogen, kunskapsrik, okufligt
energisk och tapper som få», ja, stundom vågade han måhända
för mycket. Han skonade då hvarken sig själf eller sitt folk.
Men genom sitt eget exempel och ett alltid vänligt bemötande mot
underordnade förvärfvade han soldaternas fulla högaktning och
tillgifvenhet. Kändt är v. Vegesacks karaktäristiska svar, då man
uppmanade honom att underteckna Anjalaförbundsakten. »Jag
undertecknar ingen annan förbindelse», yttrade han då, »än att
tillintetgöra fienden, och samma öde drabbar enhvar, som till
något annat söker öfvertala mig.»

v. Vegesack föddes 1763. Hans fader Fredrik v. Vegesack var,
ehuru svensk undersåte, kapten i holländsk tjänst. Modern hette
Sofia Magdalena von Blücher. Vid 16 års ålder hade den unga
v. Vegesack inträdt som page hos Gustaf III samt
blef 1783 kornett vid lifregementet. Inblandad i
en duell, förlorade han konungens gunst, men
återvann densamma under 1788-1790 års krig
i Finland, där han utmärkte sig i åtskilliga
drabbningar. Många smådrag förtäljas om
Vegesack från nämnda krig. Då hans dalkarlar vid
Partakoski tvekade att gå fram, tillropade han
dem: »Gå på gossar, och håll ihop som svinen,
lägg järnhandskarna till och varen icke buskablyga!»

Efter detta krig begynte Vegesack hastigt
stiga i graderna. År 1800 var han chef för Savolaks brigaden,
innehade sedermera flera andra chefplatser, upphöjdes i friherrligt
stånd 1802 och tog en synnerligen verksam del i Pommerska
kriget åren 1805—1807. På ett lysande sätt framstod hans tapperhet
särskildt under stormningen af byn Lüdershagen, hvarför han
belönades med Svärdsordens stora kors. Det var vidare v. Vegesack,
som ledde det mönstergilla återtåget från Ferdinandshof och
Steinhagen, och det var likaså han, som öfverförde svenskarna från
Stralsund till Rügen; själfvar han den sista som lämnade fästningen.

I början af 1808 utsågs han till befälhafvare för en af de mot
Norge opererande afdelningarna, hvarom tidigare blifvit nämndt,
men i maj återkallades han därifrån för att taga befälet öfver det
till södra Finland bestämda landstigningsdetachementet.

<img 1>
E. von Vegesack.
</img>
I likhet med allt annat, som hade sitt ursprung från Gustaf
Adolf personligen, framtedde äfven detta företag redan från början
en mängd bristfälligheter. Främst i ögonen fallande var
detachementets sammanställning och dess beskaffenhet, ty två tredjedelar
utgjordes af landtvärnsbataljoner, hvilka saknade allt, hvad man
bör fordra af en mot flenden utsänd trupp. Dessa bataljoner voro
illa inöfvade, de saknade såväl dugliga vapen som kläder samt
hade otillräckligt antal officerare. Detachementet i sin helhet led
brist på lifsförnödenheter, så att v. Vegesack, då manskapet var
ombord på fartygen för att afsegla, skref därom: »Mitt
proviantbehof ökas dagligen, och ännu har jag ej fått någon undsättning
från Stockholm; likaså är hären i total penningebrist, ty
härvarande krigskommissarie medförde endast sin egen penningelösa
person». Och längre fram säger han i samma skrifvelse:
»Trupperna må för öfrigt sundt, och sjukantalet, vid den stora brist af
läkare, hvilkas personal utgör <i>en</i> öfver- och <i>en</i> underfältskär, ej
betydande».

Detachementets manstyrka var dessutom ej tillräcklig för den
uppgift, hvartill det blifvit bestämdt. Med en större truppstyrka
hade företaget antagligen haft framgång. Konungen räknade äfven
här på underverk från den finska befolkningens sida och hade
låtit v. Vegesack på förhand utsända budkaflar till trakterna längs
kusten. »Finlands inbyggare», skref v. Vegesack i sina upprop,
»I redliga, eder konung trogna undersåtar, I skingrade finska
krigsmän, I tappra finnar! Följen de raska och oförskräckta
ålänningarnas exempel. Gripen till vapen, förenen Eder med mig,
och vi skola med Guds bistånd gemensamt fördrifva fienden. Då
I sen konungens trupper under mitt befäl nalkas Edra stränder,
då I hören dundret af deras vapen, samlens under Eder konungs
fana. Hjälpen mig! Vår lösen blifver: Lefve konungen, Finlands
befriare!»

Uppmaningen blef ej heller resultatlös, ty mången skyndade
att vid truppernas ankomst sluta sig till dem.

För att säkerställa öfverfärden afseglade transportflottan i skydd
af 20 kanonslupar, hvilka kommenderades af amiral Hjelmstjerna;
hans närmaste man var öfverstelöjtnant Jönsson. Sedan vårens
inträde voro de finska kusterna ej fullt säkra, ty fienden hade
från Sveaborg hitsändt 15 och från Kronstadt 13 kanonslupar
med inalles 1,600 man ombord. En del af nämnda fartyg
drabbades visserligen af en svår olycka genom en krutexplosion, som
skadade en mängd fartyg och material och dessutom förorsakade
förlusten af flera människolif, men återstoden höll dock sträng
vakt kring Finlands sydvästra kust.
Emellertid lyckades v. Vegesack utan hinder närma sig kusten
och anlände den 19 juni till ett sund vid Pargas, där han beslöt
att gå i land på Lemo udde, ¾ mil från Åbo. Åt öfverstelöjtnant
Jönsson uppdrogs att med 6 kanonslupar skydda landsättningen,
hvilken kunde hotas af ryssarnas flottilj, som låg samlad utanför Åbo.

Det led redan mot aftonen, då hundratals båtar och skutor
för fulla segel styrde öfver Pargas fjärd och närmade sig den
lågsträckta, med täta busksnår bevuxna Lemo udden. Här möttes

<img 1>
Slagfältet vid Lemo.
</img>
trupperna af ett hundratal allmogemän, anförda af smeden
Grönlund från Töfsala; hörsammande Vegesacks upprop, önskade de
deltaga i fiendens fördrifvande. Skaran ökades snart till öfver
200, och dessutom infunno sig omkring 100 man soldater, hvilka
tidigare tjänstgjort på Sveaborg, men efter kapitulationen blifvit
hemsända. Dessa sistnämnda bildade ett särskildt kompani och
erhöllo namnet »frivilliga skarpskyttar» samt ställdes under
stabsadjutanten v. Vegesacks befäl.

Att hemförlofvade fästningssoldater ånyo grepo till vapen
utgjorde för öfrigt ingen undantagsföreteelse. Öfverallt i landet, där
bonderesningar uppstodo, skyndade de vordna krigarena att ställa
sig i ledet. De ville härmed visa, att garnisonen på Sveaborg
ingalunda var solidarisk med upphofsmännen till den skamliga
kapitulationen.

Så snart manskapet hunnit stiga ur båtarna, begynte bönderna
att enligt anvisning uppföra skansar vid landstigningsstället. Detta
försiktighetsmått vidtogs för att skydda återtåget, i händelse striden
skulle få en olycklig utgång. Klockan var nu omkrig 9 på
aftonen och under den ljusa sommarnatten, som
snart inträdde, kunde trupperna saklöst tåga
vidare; markens eländiga beskaffenhet
ställde däremot stora svårigheter i vägen,
särskildt för kanonernas framforslande,menmed
friskt mod öfvervunnos dock alla hinder.

En kosackpatrull, som vid svenskarnas
landstigning genast tog till flykten, hade
emellertid hunnit varsko de sina. I Åbo blef det
stor uppståndelse, ty endast en mindre rysk
styrka var förlagd därstädes. Skulle
svenskarna vid ifrågavarande tillfälle disponerat öfver
en något större truppstyrka och bättre
inöfvadt manskap, hade staden utan tvifvel blifvit intagen. Såsom
förhållandet nu var, kunde företaget däremot icke gärna resultera i
annat än en onödig blodsutgjutelse.

Så snart Buxhœvden erhöll rapport om att svenska kolonner
nalkades staden, sände han ögonblickligen öfverste Vadkoffski
med en bataljon infanteri och en kanon de anfallande till möte.
Samtidigt uppdrog han åt general Kanownitzin att af olika, till
staden skyndande truppafdelningar bilda en reserv, hvilken, så
fort omständigheterna tilläto, skulle tåga till Vadkoffskis
undsättning. Vid Ylä-Lemo by möttes de stridande och öppnade en

<img 1>
Från Lemo slagfält.
(Uppe i trädet synes ett träkors med inskrift:
»1808-1800».)
</img>

<img 1></img>
<img 1></img>

liflig eld. Till en början måste ryssarna vika, hvarvid de svenska
kolonnerna med Lifgardet till häst och gardesjägarna i spetsen i
mönstergill ordning tågade framåt.

Vid synranden kunde man redan upptäcka tornspirorna i Åbo,
och eldade af hoppet att segrande få rycka in i staden, ansträngde
sig svenskarna till det yttersta. Men i detsamma erhöllo ryssarna
i general Baggehufvud med två bataljoner och en skvadron ett
kännbart understöd, hvarigenom svenskarna tvungos att stanna.

Framför dem låg en öppen slätt, vid hvars motsatta rand
fienden intagit en fördelaktig ställning. Trots alla svårigheter vid
ett försök att rycka vidare, vågade v. Vegesack dock försöket, men
blef tillbakakastad, och efter det ryssarna yttermera erhållit
förstärkningar, måste svenskarna vika undan. De välordnade
kolonnerna upplöstes småningom i små enskilda grupper, hvilka
hvar för sig, steg för steg retirerade. Å ömse sidor hade striden
varit hårdnackad, och enskildt mod lagts i dagen. Såväl
Buxhœvden som v. Vegesack hade skäl att berömmande uttala sig
om sitt manskap. Den förstnämnda kunde i sin rapport till
kejsaren icke nog prisa sina trupper: »De mera lindrigt sårade
återvände till striden, sedan de blifvit förbundna. Bataljonerna,
som från aflägsna ställen skyndade till samlingsstället, sprungo,
och då cheferna befallde dem stanna för att hvila, begärde de
att få fortsätta marschen.» General Baggehufvud äfvensom
Tutschkoff uppehöllo sig för det mesta i jägarekeden. Den sistnämnda
befann sig i Åbo under krigsrätt och deltog frivilligt i striden,
v. Vegesack rapporterade till konungen: Inders Maj:ts garde
slogs som ett garde bör strida, och de frivilliga skarpskyttarna
slogos som redliga finnar. Landtvärnsbrigaderna, alldeles oöfvade
i krigsrörelser, uträttade hvad de kunde. Men i saknad af befäl,
hvaraf de gjort en betydande förlust, var deras verkan mycket
inskränkt.» Det personliga modet och själf uppoffringen hos
mången ung landtvärnssoldat torde likväl godt kunnat uthärda
jämförelse med gardestruppernas, fastän denna truppafdelning i sin
helhet ej var vuxen situationens fordringar.

För v. Vegesack återstod emellertid ej annat än att återvända
till båtarna. Striden hade varat hela natten och manskapet
dignade af trötthet. Under inskeppningen stupade den unga,
förhoppningsfulla majoren Anders Wilhelm Ramsay. Efter slaget vid
Revolaks hade han blifvit sänd till konungen med krigstroféer, och
då v. Vegesacks detachement samtidigt utrustades för färden till
Finland, bestämdes Ramsay till öfveradjutant hos generalen.

Då trupperna skulle stiga i båtarna, uppstod bland det ovana
landtvärnet en fullständig oordning. »Likt vilda får», skrifver v.
Vegesack, »trängdes de i vattnet, och den tappre Ramsay stupade,
när han midt ibland en massa af landtvärn ville utveckla denna
klunga i en militärisk ordning». En gevärskula hade träffat
honom i bröstet. Ur samtidas anteckningar framgår, att Ramsay
var uppriktigt saknad af alla, som känt honom, såväl af chefskap
som kamrater.<footnote>På senare tider har förmodan uppstått, att Ramsay, i den vid inskeppningen
rådande oordningen, blef skjuten i misstag af eget manskap.
</footnote>

För resten voro förlusterna å båda sidor kännbara. Ryssarna
uppgifva själfva sina till 300 man, och på svenska sidan voro 16
officerare sårade samt bortåt 200 man döda och sårade. Bland svårt
sårade officerare voro: öfverstelöjtnant Reutercrona, löjtnanterna
Aspelin, Drake och Sillén, kornetten friherre de Geer och fänrik Westin.
Vegesack afseglade nu till Åland, hvarefter Hjelm stjerna med
kanonsluparna afgick till Korpo och Berghamn. Snart därpå vidtog ett
skärgårdskrig i dessa farvatten.

Befolkningen i Åbo hade emellertid under stridens gång med
spändt intresse lyssnat till kanonernas dån och gevärsskottens
smattrande ljud. Stora folkhopar voro samlade på ett närbeläget
berg, hvarifrån de kunde betrakta striden, men detta behagade ej de
ryska myndigheterna, som befarade upplopp. I själfva verket var
Buxhœvdens ställning ej utan fara. Uppbjudande alla sina krafter lyckades han visserligen mota
anfallet, men medan striden pågick, beredde han sig dock för
uppbrott till Tavastehus. Åkdon för staben och dess bagage stodo redo
på gården, hästar rekvirerades och togos med våld; men då slutligen
bud anlände om att motståndaren vek undan, återställdes lugnet.
Emellertid var Buxhœvden högst uppbragt på befolkningen
och särskildt på allmogen, hvilken slutit sig till svenskarna. Han
utgaf en sträng kungörelse, i hvilken alla, som ännu ej aflagt
trohetsed till kejsaren, ålades att utan uppskof göra det, med hot af
svåra följder, om de tredskades. Stadens invånare hotades med

<img 1></img>
de förskräckligaste straff, såvida de lämnade »förtroende och skydd
åt förrädare». Plundring och mord skulle öfvergå staden, och
utan miskund skulle den inom några timmar läggas i aska.

Sålunda blefvo Gustaf Adolfs planer om Finlands befrielse
åter resultatlösa. Hans beräkningar, delvis byggda på en chimär,
d. v. s. på allmän folkresning, hade ånyo kostat många människolif,
uppväckt oro bland befolkningen och endast ökat eländet. »Redan
förut offer för sin konungs brist på förutseende eller envishet»,
yttrar Rehbinder, som var närvarande i Åbo, då striden pågick,
»förtjänade icke dessa hederliga människor, det måste medgifvas,
alt onödigtvis blifva utsatta för nya obehag och faror.»

* * *

De båda landstigningsförsöken ådagalade tydligt, att finska
hufvudhären ej kunde räkna på några betydligare förstärkningar
från Sverige, utan att den fortfarande hufvudsakligen måste lita
på sig själf. I någon mån kan denna väntan på understöd från
Sverige tjäna Klingspor till urskuld, för det han alltför länge
lämnade Rajeffski i fred. Af fältmarskalkens dröjsmål begagnade sig
emellertid fienden, hvilken, trots sin underlägsenhet i manstyrka,
ej lät tiden förflyta i overksamhet.

von Fieandts ställning i Lintulaks var för motståndaren högst
ofördelaktig; ty förbindelsen mellan Rajeffski och Barclay de Tolly
var därigenom afskuren. Att tränga v. Fieandt tillbaka från den
viktiga vägknuten framstod nu sålunda såsom ryssarnas främsta
uppgift. Med 800 man inväntade Vlastoff i Saarijärvi
förstärkningar österifrån för att så fort som möjligt kunna anfalla v. Fieandts
position. Den 2 juli anlände 2 bataljoner af Barclays kår, hvarpå
Vlastoff genast bröt upp med bortåt 2,000 man. Vid Nitosilta bro
stötte han på Fieandts förposter, med hvilka det uppstod en strid,
som kostade ryssarna flera sårade och fångar.

Påföljande dag förnyade dock Vlastoff sitt anfall med en
flertalig styrka, och efter att hafva kämpat i fem timmar intog han
Lintulaks by. Den envisa, uthålliga v. Fieandt lät sig dock ej
däraf förskräckas, utan återtog byn något senare, hvarvid ett stort
antal fångar gjordes och segern ansågs vara vunnen. Vid detta
tillfälle utmärkte sig särskildt majoren C. H. Grotenfelt, då han
med sin bataljon stormade byn.

Emellertid hade Vlastoff ånyo afsändt en kolonn, hvilken
riktade ett häftigt anfall mot v. Fieandts vänstra flygel, under det att
han själf samtidigt med en annan afdelning attackerade framifrån.
v. Fieandt såg nu sin styrka sprängas, och endast med möda
lyckades han bryta sig igenom samt draga sina trupper till Perho.

Äfven från Lappo-sidan närmade sig en rysk afdelning till
stridsfältet vid Lintulaks; det var den vindsnabba öfverste Kulneff,
som utsändts af Rajeffski till Vlastoffs undsättning. Men denna
gång kom han för sent och deltog sålunda icke i striden.

Finnarnas förlust utgjordes af 2 officerare och 139 man, af
hvilka flera föllo i fångenskap. Ryssarnas förluster i döda, sårade
och tillfångatagna uppgifvas till bortåt 250 man.

Då v. Fieandt emellertid ej fann någon fördelaktig ställning
i Perho, drog han själfmant vidare och stannade vid Kotkasaari
(8 km från Perho), där han intog position vid ett skogsbryn med
en vidsträckt kärrmark framför sin front. Här ville han invänta
förstärkningar, hvilka äfven snart infunno sig, hvarefter han under
sitt befäl kunde räkna 1,300 man.<footnote>Uppgifterna om hans styrka växla mellan 1,100 och 1,500 man.</footnote>

Emellertid hade Rajeffski, som stod i Salmi, beslutit sig för
att tåga till Lappo. Detta betingades af tvenne skäl. Han kände
nämligen ej ännu till att Barclay återvändt till Kuopio, hvarför
han hoppades genom sin marsch till Lappo närma sig den
sistnämnda; dessutom ville han hindra sina motståndare från att
bemäktiga sig vägen till Tammerfors.

Då Buxhœvden samtidigt erhöll kännedom om såväl Rajeffskis
afsikter som Barclays återtåg till Kuopio, blef han orolig för sina
planers vidare utveckling. Dessa voro nämligen främst byggda
på de två hufvudafdelningarnas förening, men nu befann sig
Barclay bunden vid Kuopio. Buxhœvden skyndade därför att
sända Rajeffski befallning om att ensam anfalla Klingspor och på
allt vis söka hindra motståndarnas framträngande till de inre
trakterna af landet. Rajeffski befalldes att »samla hela sin styrka
samt därefter, för att vinna tid och något förbättra vår
bekymmersamma ställning, försöka den sista utvägen, nämligen att
anfalla fienden, men likväl dölja denna afsikt genom en förut
tillställd reträtt». Vidare anbefalldes Rajeffski i samma skrifvelse,
att »strängt öfverväga omständigheterna».

För tillfället stod major M. Ehrnrooth i Lappo med endast
en (half) bataljon, 12 dragoner och 2 kanoner. Några kilometer
norrut, i Kauhava, stod en annan half bataljon och västerut, vid
Ylistaro, befann sig kapten von Born med endast 60 man.

Dessa små truppstyrkor kunde själffallet ej hindra Rajeffski
från att rycka fram och intaga ställning vid Lappo by. Finnarna
retirerade dock ej utan strid. Kauhava-bataljonen skyndade till
Ehrnrooths undsättning, och den lilla fördelningen höll modigt
ut en stund. Men efter erhållen kännedom om flendens stora
öfverlägsenhet drogo alla sig tillbaka genom Kauhava till Alahärmä.

Rajeffski hade fördelat sin styrka i tvenne afdelningar. Med
den ena följde han själf till Lappo, medan den andra under befäl
af generalmajor Jankowitsch tågade till Perho för att tillsammans
med Vlastoff anfalla Fieandts ställning vid Kotkasaari. En åtta
timmars het strid uppstod vid sistnämnda by, hvarefter Fieandt
måste retirera till Dunckars bro, nära Öfvervetil. Hans förluster
utgjordes af 7 officerare och 161 man döda och sårade.

Jankowitsch följde Fieandt ett stycke väg, men drog sig
snart på Rajeffskis befallning tillbaka för att intaga ställning
vid Lintulaks. Härmed ville han förekomma att finnarna
bemäktigade sig det i strategiskt afseende viktiga Lappo.

Rajeffskis ofvananförda operationer utöfvade på
Klingspor delvis åsyftad verkan. De ingåfvo honom nämligen
förmodan, att ryssarna erhållit förstärkningar. Men i
stället för att, som man kunnat förmoda, draga sig tillbaka,
eller återigen försjunka i overksamhet, fattade
Klingspor beslutet att intaga Lappo.
Han insåg förmånen af att besitta tvärvägen mellan Lintulaks och
Wasa och fruktade att förlora förbindelsen med sistnämnda stad.
Uppbjudande alla sina krafter ville han därför söka utdrifva
ryssarna från Lappo samt göra sig till herre öfver denna viktiga ort.
I nämnda kraftyttring hos fältmarskalken spårar man likväl
Adlercreutz' inflytande, ty själf befann sig Klingspor i Nykarleby,
hvilken ort han ej heller lämnade för den blifvande striden, utan
skref till Adlercreutz: »Min generals projekt approberar jag helt
och hållet, fienden bör forceras från Kauhava och jag förklarar
härmed att herr generalen äger fria händer och min ordres att
giöra det han kan för konungens tiänst finna bäst vara.»

Adlercreutz hade sålunda fria händer att handla och begagnade
sig utan dröjsmål däraf. Trupperna befunno sig på olika ställen

<img 1>
M. Ehrnrooth.
</img>
längs den väg, som från Nykarleby leder ner till Lappo;
hufvudstyrkan stod i Alahärmä. Inalles kunde Adlercreutz räkna
omkring 5,000 man, hvaremot Rajeffskis styrka vid Lappo torde
uppgått till bortåt 6,000.

Såsnart truppdelarna hunnit sammandragas till Kauhava, bröt
Adlercreutz upp. Detta inträffade den 14 juli. Karelska dragoner
och jägare under öfverstelöjtnant Gustaf Aminoffs befäl gingo i
teten; men då de på halfva vägen stötte på ett häftigt motstånd
af flendens förtrupper, måste de stanna och invänta Cronstedts
brigad  (den 4:e), hvilken följde närmast efter. Savolaks jägarne
öfvergingo nu i avantgard, men äfven de förmådde endast med stor svårighet
tränga fram i anledning af fiendens sega motstånd.

Sin vana trogen tågade Cronstedt själf, med händerna instuckna i
rockfickorna och gnolande en munter melodi, i spetsen för sina savolaksare.
Major Tujulins och kapten Brunows jägare sändes främst i ked.
Svårigheten att komma fram ökades genom att en eländig skog måste passeras, och
denna tycktes aldrig taga någon ända. I skydd af stenar och täta busksnår
lågo ryska jägare gömda och veko endast steg för steg tillbaka.

Döbeln, som med sina björneborgare följde närmast efter Cronstedt,
förlorade slutligen tålamodet och anhöll
om tillstånd att få aflösa savolaksarna. Men dessa, hvilka kände
sig djupt kränkta af förslaget, svarade på frågan huruvida de voro
trötta och önskade blifva aflösta: »Att utkämpa en förpoststrid
hör till våra rättigheter, eftersom vi äro jägare, men om vi vika
tillbaka kunde herr generalen kalla på andra.» Den hetlefrade v.
Döbeln och hans tappra björneborgare fingo sålunda gifva sig till
tåls ännu en stund; deras tur kom likväl snart nog.

Allt medan man trängde längre framåt, ökades fiendens
hårdnackade och sega motstånd, hvarför stridslinjen förstärcktes med
majorerna M. Ehrnroths och von Törnes bataljoner. Det var
under denna skogsstrid som v. Törnes missnöje utbröt, sedan han
fått sina rockskörten genomskjutna, och enligt skaldens oförgätliga
teckning skulle den gamla krigaren i förtrytelsen hafva utropat:
»Nej, si en tocken, som tar och skjuter platt fördärfvad rocken . . .

<img1></img>
Framåt här, gossar! Fan skall ta dem, fan!» Och så gick det undan
med större fart.

Emellertid hade tiden framskridit och sent omsider, kl. 4 e. m.,
anlände man till skogens utkant. Hela 10 timmar hade kräfts
för den besvärliga skogsvandringen.

En af deltagarna har i följande ord tecknat det djupa intryck
han vid åsynen af Lappo erfor: »Aldrig skall jag glömma den
sköna, imponerande synen af Lappo slagfält, som från en
dominerande höjd af Kauhava vägen vid skogsbrynet på en gång
öppnades för min blick. Liksom utbredd för min fot låg den

<img 1>Slagfältet vid Lappo.
</img>
solbelysta taflan af bördiga och vidsträckta åkrar i deras yppigaste
blomning, en å med sitt klara vatten, liknande ett bredt
silfverband, slingrade sig genom det rika fältet, omgifvande Lappo och
Liuhtarila välbyggda byar — med dess åldriga, vördnadsbjudande
tempel, som i fridfullt lugn höjde försoningens kors öfver dagens
vilda strid. Midt emot såg jag hela ryska hären, öfver 5,000 man
stark, i full slagordning med sitt talrika artilleri och sitt välberidna
cavalleri fördeladt i midten och på flyglarna. En flerdubbel
jägare-kedja låg gömd i den yppiga säden, skyddande hela fiendens
front med sin dolda men mördande eld.»

Så snart Adlercreutz kommit fram till stället, stannade han en
stund, lämnande sina uttröttade soldater en kort hvila. Det var
nog af nöden att samla krafter till den stundande striden. Under
tiden granskade generalen fiendens ställning och terrängens
beskaffenhet för uppgörandet af en anfallsplan.
Rajeffski hade uppställt sina trupper norr om byn och hade
sålunda älfven i ryggen. Hans högra flygel stöddes emot
Liuhtarila by, den vänstra var utsträckt bortom Storby, och ställningen
i sin helhet var utdragen i en lång linje utan reserver. Denna
mindre lyckliga position hade bort locka Adlercreutz att försöka
kringå flendens högra flygel, isynnerhet emedan man här genom
en tät skog hade möjligheten att komma ganska obemärkt fram,
och sålunda afskära ryssarnas återtåg mot Kuortane och
Tammerfors. Ifall denna manöver hade lyckats, skulle de båda ryska
hufvudarméerna blifvit åtskilda, och Adlercreutz banat väg för sig
till de inre delarna af landet. Men Adlercreutz sände till en
början endast en mindre styrka under major M. Ehrnrooths befäl
mot fiendens högra flygel, von Döbeln fick gå mot Storby och
Gripenberg sändes mot ryssarnas vänstra flygel, hvilken
förmodades vara vid Atapää gård, ehuru fienden i själfva verket ej hade
någon militär därstädes. Den långa vägsträcka som Gripenberg
härigenom hade att tillryggalägga, fördröjde själffallet stridens gång.

Då Ehrnrooth emellertid blef hårdt ansatt från Liuhtarila by,
sändes en bataljon åbolänningar under Reutercronas befäl till hans
understöd.

Döbelns brigad (den 2:a) hade det måhända svårast, ty denna
skulle tåga öfver ett öppet, vidsträckt fält, där fiendens jägare lågo
dolda i den frodigt växande säden, hvarjämte ryssarnas artillerield
sopade ner allt som kom inom synhåll på fältet. Så snart
björneborgarna hunnit ett stycke fram på åkern, kommenderades, till
deras stora förtrytelse, — halt! Man skulle nämligen invänta
Gripenbergs brigad, hvilken höll på med sin långa kringgående
rörelse. Länge lågo björneborgarna sålunda i åkerdikena, hvarunder
deras tålamod sattes på hårdt prof och fiendens drufhagelskott
åstadkom bland dem stor förödelse. Här träffades den tappra
artillerilöjtnanten Gestrin af en gevärskula i hjärtat. Det var ej
tillfälle till annat än att svepa en kappa öfver den unga krigarens
döda kropp och lämna densamma i ett dike.

Döbelns tålamod tog emellertid slut, och, trots befallning, gick
han, innan de andra hunnit fram, till storms<footnote>Adlercreutz' befallning torde hafva anländt till Döbeln några ögonblick senare.</footnote>. »Med blixtens
snabbhet reste sig alla upp», skrifver en af deltagarna, »rusade
fram och bestormade byn. Jag sprang till mitt folk, som redan
satt sig i rörelse, hann snart till slutet af rågåkern och med en
sådan hastighet öfver det öppna fältet närmast byn, att ryssarna
endast hunno skjuta ett drufhagelsskott, innan jag fick skydd af
husen.» Främst störtade löjtnant M. Blum fram med sitt kompani.
Honom följde tätt i spåren major Grönhagen och kapten v. Konow,
sedermera adjutanten, löjtnant C. G. Ramsay, hvilken för tillfallet
tagit befäl öfver ett jägarekompani, och så kommo öfverstelöjtnant
Eek, kapten von Schantz, löjtnant Brakel och öfverstelöjtnant
Furuhjelm.

De möttes af ett tappert motstånd, hvarvid Blum och fänrik
von Qvanten föllo dödligt sårade af fiendens skott. En stund därpå
blef den tappre och allmänt aktade Ramsay dödens offer.
Furuhjelm beröfvades för några ögonblick medvetandet af en
förbifarande kula, så att han »tumlade omkring på landsvägen»,
men repade sig snart och följde de andra mot byn.

»Hade striden förut varit liflig», skref Adlercreutz, »blef
hon nu förfärlig. »Och ett annat ögonvittne skrifver:
»Striden blef häftigare och slutligen så otroligt stark, att man
nästan kan säga den hafva bestått af en enda oafbruten
smäll till dess slut, åtminstone hvad gevärssalvorna
angår. Kanonerna skrällde så tätt, att det är obeskrifligt . . .
Björneborgs regemente trängde fram öfver faltet längs
vägen, rundt omkring omgifvet af tusen dödar.»

Döbeln var själf öfverallt, där faran var störst. »Med sin
vanliga tapperhet lät öfverste von Döbeln ingenting uppehålla sin
attack», skrifver Adlercreutz i sin rapport, »utan forcerade med
den ena bataljonen efter den andra in uti byn, som gaf mycken
öfverläg senhet åt oss.»

Medan striden ännu pågick i byn, anlände dit öfverstelöjtnant
Lode med savolaksarna samt Gripenberg med sin brigad och togo
verksam del i den blodiga kampen. Härunder träffades kapten
C. D. Aminoff af en styckekula i benet, hvaraf han 4 dagar
senare afled.

Ehuru ryssarna med stor tapperhet försvarade sig, måste de
dock slutligen vika och drogo sig mot Liuhtarila by, där de midt
under hetaste strid, dragande sin vänstra flygel i god ordning

<img 1>H. G. von Qvanten.
</img>
<img 1>
Kartan VII, Lappo slagfält.
</img>
tillbaka, verkställde en mästerlig frontförändring. I detsamma
antändes en träspång, som vid Liuhtarila by ledde öfver älfven, och
kort därpå stod äfven hela byn i lågor. Ryssarna hade sina sjuka
i byn, och dessa omkommo under eldsvådan, »Här rasade således
döden i mångfaldiga skepnader; kanonerna dånade likt korsande
åskor öfver det vida slagfältet;  gevärs-elden blixtrade från flera
tusende ställen utur den för vinden vaggande säden och kulorna
haglade likt störtskurar, förande förödelsen i sitt sköte.»

I skydd af den starka röken, som genom eldsvådan uppstod,
begynte Rajeffski draga sina trupper tillbaka, retirerande genom
ett moras, hvilket tidigare ansetts omöjligt att öfvergå. Den täta
röken från de brinnande husen slog emot finnarnas sida, hindrande
dem att varseblifva fiendens återtåg.

Ryssarna beskyllde byns invånare för eldens uppkomst,
påstående att dessa själfva skulle hafva antändt byn. Nämnda
antagande är dock säkerligen falskt, ty befolkningen hade redan före

<img 1>
Foto. Signe Brander.

Lappo.
</img>
striden flytt till närliggande skogar. Dessutom vore det ej någon
tänkbar fördel för ägarna att själfva förstöra sina boningar.
Ryssarna däremot hade en stor vinst af branden, ty i skydd af den
starka röken lyckades det dem att obemärkta tåga bort.
Visserligen omkommo flera af deras sjuka i lågorna, men under den
för stunden rådande spänningen blef antagligen de sjukas
räddning åsidosatt eller bortglömd. Antagligast är dock att elden från
den brinnande bryggan af sig själf spreds till byn.

Emellertid begynte skymningen falla på, manskapet hade nu
i 13 timmar varit på benen och sedan kl. 4 e. m. i den hetaste
strid, hvarigenom deras kroppskrafter fullkomligt uttömts.
Adlercreutz var därför tvungen att låta Rajeffski draga sig undan, utan
att kunna förfölja honom. Visserligen erhöll Gripenberg
befallning att sätta efter fienden, men redan efter 2 ½ kilometers marsch
gjordes halt, ty soldaterna förmådde af trötthet ej gå längre.
Rajeffski fortsatte sålunda utan att oroas till Tiistenjoki och
sedermera i tvenne dagsmarscher till Salmi.

Äran af denna måhända krigets största seger tillkommer alla
i striden deltagande trupper; främst utmärkte sig dock
björneborgarna och Savolaks jägare. Palmfelts brigad (den 1:a) deltog
ej i striden, då en del af densamma kvarlämnats i Alahärmä och
resten anlände till stället först sedan allt var slut. I sin rapport
öfver slaget vid Lappo skildrar Adlercreutz i de mest berömmande
ord truppernas tapperhet. Han yttrar bland annat: »Att beskrifva
den entusiasm och den tapperhet, hvarmed armén utmärkt sig
denna dag är för mig omöjligt. Ingen ville vara sist i kolonn
under marschen, och de som overksamme måste qvarstanna som
corps de reserve under attaquen, ansågo sig på det högsta
förfördelade. De som mest hade tillfälle få träffa med fienden voro
savolaks jägare, som under frammarschen under ¾:dels mil
underhöllo en jemn attaque, och andra brigaden, hvilken under hela
marschen var otålig att få komma i handgemäng med fienden, och
fick den ärofulla men dyrköpta lott att hufvudsakligen afgöra
segern. De störtade på fienden med en oförvägenhet, som denna
fiende kanske aldrig förr erfarit, som den säkert icke lätt skall
glömma.» Omkring 50 officerare omnämnas särskildt i rapporten
för ådagalagdt mod och skicklighet.

Förlusterna voro likväl kännbara, ty, förutom de tidigare
nämnda 5 officerarna, blefvo 106 man dödade och sårade. Sårade
af officerskåren voro löjtnant Dav. Gyllenbögel, fänrikarna G.
Gripenberg, C. C. Lagermark, A. Lagermark, F. Jägersköld, Finne,
Wirsén och Uggla samt flera af manskapet.

Ryssarnas förluster uppgingo till inemot 400 man (enligt ryska
källor till 150) förutom de vid eldsvådan omkomna. Fångar
gjordes endast 52 man.

På den plats, där de stupade jordfästes, reser sig numera ett
vackert monument, på hvars ena sida läses: »Ramsay, M. Blum,
D. Aminoff, v. Qvanten, Gestrin, ja 106 miestä.<footnote>I själfva verket stupade endast 20 man, de öfriga voro sårade.</footnote> W. 18<sup>14</sup>/<sub>7</sub>08, och
den andra sidan bär följande inskription:

<poem>»Tappelit tässä sankarit Suomen,
Heittivät henkens e'est' öman maan;
Poikansa heille nostivat patsaan
Vannoen vuorons' kuollansa näin.»
</poem>
(Här stridde Finlands hjältar, offrande sitt lif för eget land;
deras söner reste dem vården, svärjande att i sin tur dö som de.)
Invid   monumentet finnes en  äldre grafsten,  upprest af M.
Blums släktingar till dennes minne.<footnote>Ramsays stoft blef följande vinter öfverfördt till familjegrafven i Borgå, där
äfven hans kort förut vid Lemo stupade äldre broder nedbäddades. Deras moder
lät senare prägla en medalj till de tvenne unga krigarnas minne.</footnote>

De fallna kamraterna saknades med uppriktiga känslor af alla.
Särskildt begrätos Magnus Blume och Karl Ramsay. Om den
sistnämnde skrifver löjtnant Brakel till sin broder: »Vi sakna
obeskrifligt våra skjutna camrater. — — Aldrig kan Ramsays plats som
brigad adjutant ersättas, och i honom har jag förlorat en verklig
vän. Vid hans begrafning bar jag hans riddarstjerna
och om min bärs vid min död med samma sorg och
saknad jag bar hans, är hvad jag icke vågar hoppas. Hela
armén, af hvilken han nästan öfverallt var känd, men
isynnerhet vårt Reg:te sörjer denne ovanlige man. Han
förenade bravour och talanger med ett oförlikneligt hjerta.
Ack! hvad jag vore lycklig om en dag jag kunde lämna
efter mig ett så afundsvärdt minne som han.»

Betydelsen af segern vid Lappo låg främst i att
landets mellersta, folkrikare bygder härefter öppnades för Klingspors
armé. Den viktiga stråkvägen från Wasa österut var åter i de våras
händer, och v. Fieandt, som stod i Perho, kunde äfven numera
obehindradt rycka fram. Hans motståndare Jankowitsch måste,
för att ej blifva afskuren, draga sig tillbaka till Saarijärvi och
sålunda bilda en föreningslänk med trupperna i Kuopio.

<img 1>
Foto. Signe Brander.
Monumentet öfver de stupade vid Lappo.
</img>
Rajeffski tog för gifvet, att fältmarskalken skulle begagna sig
af de vunna fördelarna, och tågade därför själfmant undan från
Salmi till Alavo. Till Buxhœvden skref han samtidigt, att »han
icke allenast var ur stånd att, enligt befallning, agera offensivt och
leverera Klingspor batalj, utan äfven saknade medel att med
framgång försvara sig.» Men Klingspor däremot inskränkte sin
verksamhet till att förflytta sin egen värda person från Nykarleby till
Lappo, därstädes med tillbörliga ärebetygelser begrafva de fallna
krigarna och låta afsjunga ett högtidligt Te Deum för vunnen
seger, hvartill han själf så litet bidragit.

* * *

Trupperna förblefvo åter en längre tid i overksamhet, och
endast obetydliga, försiktiga rörelser vidtogos i syfte att hålla flenden i
ovisshet om hvad man tänkte företaga. Dock gaf Klingspor sitt
samtycke till att, enligt major Eeks förslag, utsända en liten ströfkår för att
tillfoga fiendens transporter största möjliga skada. Till befälhafvare för
nämnda ströfkår utsåg Eek fältväbeln Roth, under hvars befäl
ställdes 40 utvalda män från Ruovesi kompani af Björneborgs regemente.
Här var Roth den rätte
mannen, fullt vuxen det ansvarsfulla förtroendeuppdrag, som han af
sin chef emottog. Såväl han själf som hans manskap voro godt
förtrogna med trakten, ty alla voro de hemma från omnejden
och kände sålunda hvarje höjd, hvarje vattendrag och alla
gångstigar i de vilda, svårtillgängliga skogarna.

Roths tidigare bana hade skänkt honom en viss
krigserfarenhet samt utvecklat hans naturliga mod och fyndighet. I egenskap
af volontär vid Nylands infanteri var han med redan i 1788—1790
års krig och sedermera vid Stralsunds belägring äfvensom i striden
vid Kniperfort. Under pågående krig hade han med
björneborgarna deltagit i flera drabbningar, bland andra vid Siikajoki, och
senast med utmärkelse vid Lappo. Utrustad med en kraftig
kroppskonstruktion och god hälsa, var han i stånd att utstå fysiska
umbäranden, men framför allt kom hans energi och fyndighet honom
här väl till pass.

<img 1></img>
Till närmaste medhjälpare erhöll Roth en lika dugande som
pålitlig kamrat i sergeant Spoof. Dessa tvenne män fingo tillfälle
att uträtta vida mer än mången betydligt högre ställd bland
arméns befäl, och deras djärfva tilltag fortlefva ännu i troget minne
hos traktens befolkning. En af våra författare yttrar härom med
rätta, att »om detta ströftåg utförts borta i mellersta Europa, skulle
det intagit en lysande plats till och med i de stora folkens
historia, ty så djärft och storslaget var det».

På omvägar, dels till sjös, dels genom obanade öde bygder
och kärrmarker, smög Roth med sin lilla käcka skara förbi

<img 1>
Landskap från Ruovesi.
</img>
Rajeffskis armé och uppenbarade sig några dagar efter slaget vid
Lappo i ryssarnas rygg. En hop bönder och flera soldater, hvilka
tidigare tjänstgjort på Sveaborg och Svartholm, slöto sig till
honom, hvarigenom hans fåtaliga styrka något ökades.

Det lyckades sålunda för Roth att, innan fienden ännu anade
något oråd, framkomma till Virdois. Här innehade ryssarna ett
rikt förrådsupplag, hvilket Roth tänkte bemäktiga sig, men,
underrättad om att detsamma bevakades af 200 à 300 man, ansåg
han det ej vara klokt att inlåta sig i strid med en så pass
öfverlägsen styrka, utan drog i största hemlighet vidare till Visuvesi
gästgifveri i Ruovesi. Vid sistnämnda ort bemäktigade han sig en
större rysk mjöltransport och uppbrände den långa bro, som ledde
öfver Visuvesi sund, hvarmed han i en ej ringa grad försvårade
samfärdseln mellan Vasa och Tammerfors. Följande dag
öfverrumplade han vid Ruhala en annan transport, förd af 73 hästar,
och uppbrände en därstädes lika viktig bro öfver Kautto sund.
Rajeffskis reträtt mot Tammerfors blef härigenom yttermera
försvårad.

Fångarna jämte de tagna förråden öfverfördes till en holme,
Saukonsaari, i Ruovesi sjö, dit äfven alla farkoster från
kringliggande nejder samlades. På nämnda holme inrättade Roth sitt
högkvarter och härifrån gjordes sedermera många oförvägna
angrepp i olika riktningar. Kurirer uppfångades, transporter med
lifsmedel öfverföllos, och allt, som blott i något afseende kunde
lända fienden till skada, utfördes af de djärfva och tilltagsna
männen. Vid ett sådant tillfälle togs en skuta, lastad med 500 mattor
mjöl. En annan gång riktades anfallet till och med mot staden
Tammerfors, ehuru partigängarna denna gång blefvo tillbakaslagna.
Den ryska befälhafvaren, major Judenieff, hade två kompanier
till sitt förfogande, och Spoof, som vid tillfället förde befälet, måste
efter en het strid retirera. Judenieff rapporterade emellertid att
han varit hårdt ansatt till lands af »general Spuff» och till sjös,
af »amiral Rutt».

Rajeffskis ställning blef slutligen ytterst brydsam, ty han erhöll
hvarken lifsmedel eller ammunition, och dessutom framkommo
ej hans kurirer till destinationsorterna. Ryssarna sågo sig
slutligen tvungna att själfva förstöra upplagen i Virdois, för att dessa
ej skulle falla i motståndarnas händer. Deras egna författare
medgifva, att Roths partigängare tillfogade Rajeffski en så kännbar
skada, att själfva tillvaron af generalens numera ihopsmultna kår
var blottställd. Nöden inom densamma var drifven till det yttersta.
Åt soldaterna kunde ej utdelas någon proviant, utan måste de
själfva förskaffa sig föda genom att gräfva fram potäter ur jorden,
samt genom att leta efter svampar, rötter och dylika medel till
stillande af sin hunger.

Följande hemska händelse har man velat ställa i ett visst
samband med ofvanskildrade partigängarestrider.

Major Eeks familj, hvilken vid krigets utbrott stannat i
Tammerfors, flyttade i början af sommaren till ett löjtnantsboställe i
Kuru, 3 mil från stora landsvägen. Eeks broder, som var
döfstum och svagsint, följde med familjen till landet, där man
hoppades finna en lugn tillflyktsort undan krigets fasor. Men en afton
i slutet af juli meddelade en bekant bonde, att ryssarna voro i
antågande till den aflägsna gården. Alla skyndade då att samla
litet mat och kläder samt fly till en närbelägen skog; endast den
svagsinte kunde ingen förmå att lämna gården och följa med.
Då nu fienderna inträngde i huset, tunno de honom iklädd endast
en skjorta. Den olyckliga blef på det ohyggligaste sätt marterad.
Han piskades med käppar samt brändes med glödgade järnstänger
och kunde som döfstum endast utstöta oartikulerade ljud, hvilka
tydligt förnummos af hans i skogen dolda anhöriga. Sedermera
fördes han slagen i bojor till Tammerfors.

Oaktadt kaptenskan Tihlman, hos hvilken ryska generalen
Möller var bosatt, lade sig ut för den stackars mannen och med
tårar bönföll om hans förskoning, piskades han likväl
fortsättningsvis. Då han slutligen skulle föras till
Tavastehus, afled han under vägen tillföljd af
misshandlingen.

Major Eek förmodade att ryssarna fått kännedom om att Roths
expedition var planlagd af honom, och att ofvan skildrade
våldsgärning utgjorde en personlig hämnd. Huru
härmed än förhöll sig, var den arma människans
skändliga behandling ett omänskligt barbari,
hvilket kastar en mörk skugga på general
Möller och hans officerare.

Då Rajeffskis ställning emellertid för
hvarje dag blef allt mera hotad, beslöt han slutligen att
sammankalla sina närmaste underbefälhafvare till rådplägning.
Sammankomsten bevistades af generalerna Demidoff, Jankowitsch och
Kosatshkoffski samt öfverstarna Eriksson, Froloff, Stegman,
Turtschaninoff och Kulneff.

Först redogjorde Rajeffski för de senast timade
krigshändelserna och yttrade därefter: »Nu, mina herrar, går jag att till Edert
begrundande framställa de punkter, öfver hvilka jag önskar få
inhämta Era tankar.»

»1:o. Genom den rapport jag erhållit af kapten Laptieff skolen
I erfara, att vägen till Tavastehus är afskuren; och i fall vi äfven
kunde återställa de förstörda broarna, så återstå oss numera, sedan

<img 1>
Major J. F. Eek.
</img>
våra konvojer blifvit borttagna, ej tillräckliga lifsmedel, för att
hinna fram till denna stad.»

»2:o. Om också, enligt öfverbefälhafvarens befallning,
transporter blifvit afsända sjövägen till Virdois, kan jag väl med
säkerhet lita därpå, att de ströfvare, som oroa farvattnen, skola
tillåta dessa lifsmedel att komma fram till mig?»

»3:o. De sista underrättelser jag erhållit från öfverbefälhafvaren
äro af den 3:e (15:e n. st.) i denna månad. Samma dag, efter
slaget vid Lappo, affärdade jag till Hans Excellens ett ilbud med
rapport ötver hvad som förefallit, och genom hvilket jag anhöll
om tillstånd att få draga mig åt Tavastehus, emedan jag ansåg
mig för svag att uthärda ett fientligt angrepp, och jag ännu mycket
mindre, enligt öfverbefälhafvarens föregående anordningar, själf
kunde gå anfallsvis till väga. Den tid, som varit behöflig att härå
erhålla svar, är tilländalupet Jag måste antaga att ilbudet fallit
i fiendens händer, eller att det för de förstörda broarna blifvit
nödsakadt att vända om. Att vänta, förlänga min vistelse här i
Alavo skulle blottställa mig för nödvändigheten att förbruka det
ringa förråd af lifsmedel, som ännu kan uppehålla oss till vårt
närmaste magasin, som ligger i Jyväskyläs

»4:o. Kunde jag vara säker att erhålla lifsmedel, så skulle
min närvaro tvifvelsutan hindra fienden att med hela sin styrka
vända sig åt Tammerfors. Drager jag mig tillbaka, så lämnar jag
honom tillfälle att utbreda sig i landet och allt mer och mer öka
sina stridskrafter.»

»5:o. Stanna vi här kvar, så beröfva vi Tavastehus och
Tammerfors ett mäktigt skydd. Fienden skall möjligtvis kvarlämna i
Lappo en obetydlig styrka, och dölja för oss en hufvudrörelse på
den sistnämnda staden, I kännen, likaväl som jag, hvilka svårigheter
vi ha att erhålla några tillförlitliga underrättelser, och huru litet
vi få tro eller förakta dem, som landets invånare lämna oss.»

»Öfvervägen, mina herrar, moget hvad jag här framställt, och
värdes hvar och en af Eder som en trogen fäderneslandets son
meddela mig sin tanke.»

Medan öfverläggningen som bäst pågick, anlände ett bud med
underrättelse att en transport vid Kuru blifvit anfallen samt att
tvenne andra blifvit tagna på Ruovesi.

Alla dessa omständigheter föranledde de ryska befälhatvarna
att enhälligt rösta för ett återtåg genom Jyväskylä till Tavastehus,
och redan påföljande dag bröt Rajeflfski upp med sina trupper i
riktning mot Ätsäri och Keuru.

I anledning af Rajeffskis motgång vid Lappo hade grefve
Buxhœvden emellertid funnit nödigt att till öfverbefälhafvare öfver
alla trupper i mellersta Finland utnämna den unga och energiska
generalen grefve Kamenski. Ej utan stora svårigheter lyckades
generalen att från södra Finland, där han bevakade kuststräckan
mellan Lovisa och Hangö, komma fram till Rajeffskis kår. Under
hans resa norrut var det nämligen nära däran, att han blifvit
tillfångatagen af Roths partigängare, men han undgick dock faran
och stötte den 5 augusti på sina landsmän, medan dessa höllo på
att retirera mot Jyväskylä.

Grefve Nikolai Kamenski var enligt ryska författare en
framstående förmåga, en insiktsfull och bildad man, personligt tapper,
ja stundom oförväget djärf. Han förstod äfven att upplifva sina
soldaters mod. Utan att frånkänna honom hans verkligen
stora förtjänster, finner man dock, att han såsom fältherre
stundom begick påtagliga misstag, men att hans ovanligt goda
tur alltid förde till gynnsamma resultat. Bortskämd af
ständiga framgångar blef Kamenski slutligen egenkär och
härsklysten, men lyckan förblef honom sällsynt bevågen under
hela hans militära bana. Vid 19 års ålder var Kamenski
öfverstelöjtnant och vid ej fyllda 23 år generalmajor. Sin
krigarbana begynte han under den store Suvoroff, kämpade
under dennes befäl i Italien och Schweitz samt deltog sedermera
med framgång och utmärkelse i striderna emot Napoleon. Till
Finland kom han vid 30 års ålder såsom generallöjtnant och
chef för 17:e infanteridivisionen. I början af kriget opererade
han, såsom vi sett, under van Suchtelens öfverbefäl mot
Sveaborg, hvarefter honom ombetroddes bevakningen af Finska
vikens kuster.

Grefve Buxhœvden gaf ej åt den nya befälhafvaren någon
egentlig operationsplan, utan lämnade honom full handlingsfrihet.
»Edert anfall», skref Buxhœvden, »bör vara häftigt samt aflägsna
de skadliga följder, som i anledning af Rajeffskis återtåg förestå
oss; med ett ord, I bören tillintetgöra fienden. Hjälpe Gud Eder
till framgång.»

<img 1>
Grefve N. Kamenski.
</img>
Under hela fälttåget hade ryssarnas ställning ej varit så
brydsam som vid den tidpunkt då Kamenski öfvertog sitt befäl. Honom
blef det dock förunnadt att godtgöra sina landsmäns senaste
nederlag och ånyo gå som segrare ur striderna. Likväl måste han
ännu vänta en tid på framgångarna.

Kamenski insåg att reträtten till en början var nödvändig,
hvarför återtåget fortsattes, men han utsträckte det ej så långt
tillbaka som Rajeffski planerat, utan stannade redan vid Jämsä.
Tillika utsände han en jämförelsevis betydlig styrka under öfverste
Sabanäjeffs befäl emot Roths friskaror.

Den oförvägne partigängaren trotsade dock ännu en tid
ryssarnas öfverlägsna trupper, men efter tvenne skärmytslingar —
den första vid Kausto den 30 juli, och den andra vid Ritoniemi
den 3 augusti — såg han sig slutligen tvungen att vika samt
återförenade sin skara den 10 augusti i Kauhajoki med regementet.
Under hela den tid Roth opererat själfständigt hade han förlorat
endast en man.

Kort före sin förening med regementet hade Roth med
länsman Bergström sändt bud till Cronstedt, anhållande om en
förstärkning på 200 man. Cronstedt befordrade ansökningen till
Klingspor, hvilken vägrade att samtycka och svarade: »Som det under
fanjunkar Roths befäl utgångna detachementet varit ämnadt att
tillfoga fienden all möjlig skada, men ej att i händelse af attaque
göra ett allvarsamt motstånd emot en öfverlägsen styrka, och Roth
dessutom redan erhållit ordres att vid sådant tillfälle draga sig
tillbaka närmare arméen, kan och bör inga troupper sändas till
hans förstärkning.» Skrifvelsen afslutas med följande betecknande
ord: »jag anser mig ej kunna rubba den en gång fattade
operationsplanen och flytta krigstheatern på ett deremot stridande ställe;
som för öfrigt fanjunkar Roth ej sjelf ingifvit någon rapport, anser
jag ej faran vara så hotande som länsman Bergström af målar
densamma.<footnote>Roth blef samma månad belönad med fänriks grad. Han deltog sedermera
under pågående krig i flera strider, såsom vid Lappfjärd, Nykarleby och
Gamlakarleby. Vid sitt afsked ur svensk tjänst 1812 erhöll han löjtnants värdighet och
1815 guldmedalj för tapperhet i fält. Sitt återstående lif framlefde Roth i fattigdom
på landet i Finland och afled i Teisko 1839. Spoof blef däremot ett offer för
fältsjukan och afled redan i december 1808 i Torneå.</footnote>

Härmed var guerillakriget i dessa trakter afslutadt.
Partigängarnas stora framgångar hade bort öfvertyga de maktägande
vid hufvudkvarteret att denna form af krigföring synnerligen väl
ägnade sig för vårt land, och att mindre frikårer under god
ledning samt understödda af ortsbefolkningen skulle kunnat
medföra ofantliga förmåner. Men att »rubba den en gång fattade
operationsplanen» ansågs såsom något alldeles otänkbart, ty denna
måste framför allt strängt följas, om också inträffade händelser
skulle anvisat nya riktningar för krigets gång och ledning. Orätt
vore att härvid kasta skulden enbart på Klingspor, ty också
Adlercreutz delade samma uppfattning. Han hade till en samtida,
hvilken uttalade sig i frågan, yttrat: »Ni har rätt, men ifrån en
liten armé vågar man ej detachera en större styrka på ett måfå».
Allt som under återstoden af juli månad gjordes, inskränkte
sig till att Cronstedt ryckte fram till Ruona, dit äfven Palmfelts
brigad framflyttades; ett mindre detachement framsköts halfvägs
till Alavo; 6:e brigaden (den svenska), under von Essens befäl,
förenades med detachementet i Ruona och i dess ställe öfverfördes
en del af Tavastehus regemente till Lintulaks, där v. Fieandt
fortfarande förde befälet; Gripenbergs brigad afgick till Tiistenjoki och
v. Döbeln erhöll order att tåga till Kauhajoki och fortsätta de
af v. Otter i denna trakt påbörjade operationerna.

* * *

I det föregående har framhållits att major v. Otter med
Österbottens bataljon blifvit utsänd till böndernas hjälp, och att ett af
hans kompanier den 20 juli vid Närpes bro lyckats drifva fienden
på flykten. Efter att hafva vunnit en del framgångar, ryckte han
tillsammans med major Eek, hvilken äfven blifvit afsänd hit, till
Bötom by, men här hade Orloff-Denisoff samlat sina trupper,
öfverföll finnarna om natten och tvang dem att retirera till
Paljukka. Här blefvo de återigen angripna af en öfverlägsen styrka,
och efter en het strid, i hvilken 46 man förlorades och kapten
Synnerberg blef tagen till fånga, fortsattes återtåget genom
Kauhajoki till Kurikka. För att hindra ryssarnas frammarsch brändes
fem broar under vägen; dock voro nu de af v. Otter tidigare
vunna framgångarna härmed i det närmaste åter förlorade.

Vid denna tidpunkt erhöll v. Döbeln befallning att skynda
till orten, bilda arméns högra flygel samt hålla kusten öppen för
de allt fortfarande från Sverige väntade förstärkningarna.

Döbeln var ej sen att hörsamma befallningen. Redan samma
dag bröt han upp och anlände den 30 juli till Kurikka. Till sitt
manskap yttrade han före afmarschen, att »de ej mera borde vara
ledsna, att de skulle få nog att göra, och tränga fram mot
hembygden, om också alla afgrundens andar stängde vägen».

De fem förstörda broarnas iordningställande blef hans första
omsorg, hvilket arbete utfördes af 70 uppbådade bönder; under
tiden hvilade sig soldaterna. Den 2 augusti fortsattes vägen till
Kauhajoki. Nejden hade af ryssarna på det mest hårresande sätt
blifvit utplundrad: ». . . . tomma hus, uppbrända gårdar, förstörda
åkerfält, galgar, dödade invånare gaf en ryslig anblick för de
kommande . . . En hisklig syn mötte vid kyrkan, där på en backe, vid
en stång slagen öfver tvenne pålar en bonde fanns upphängd vid
benen, och sålunda långsamt ihjälstekt eller — rökt, såsom den
kolnade kroppen utvisade.» En annan person tillhörande v.
Döbelns skara berättar om sina intryck från resan mellan Kurikka
och Kauhajoki: »Vägen ryslig och förskräckande. Jag åkte allena.
Ingen människa syntes till inom Kauhajoki. Jag ville beta min
häst, men fann intet hemman. Täta ruiner efter nedbrända byar.
På ett enda beteshåll passerade jag sju byar, där ej spår fanns
kvar. Änteligen en by — men utan invånare! De äro i skogen,
hafva ett hem, men hafva icke heller. Jag påträffade en gammal
gubbe, som vågat sig fram efter armén för att se, om äfven hans
egen gård var i aska. Jag betade och åkte längre. Allt brändt,
härjadt, förödt. Åkrarna slagna, ängarna uppbetade, egodelarna
röfvade, byarna brända, invånarna förjagade, slagna, hängda,
mördade. Vid kyrkan stod en galge, där två personer hängt . . .»

Vid åsynen af dessa gräsligheter blefvo björneborgarna så
förbittrade, att de hädanefter vid inträffade handgemäng icke gärna
skonade fiendens lif.

Utan tidsförlust vidtog v. Döbeln nödiga åtgärder för fiendens
emottagande. Den upprifna bron iståndsattes, förposter och dolda
vedetter utställdes på därtill lämpliga ställen, larmplatser bestämdes
och täta dragonpatruller sändes längs vägarna i olika riktningar
för att speja på fiendernas förehafvande och i god tid kunna
tillkännagifva om dessa skulle närma sig.

Invid Kauhajoki kyrka fördelade sig vägen i tvenne riktningar.
Den ena ledde längs älfvens högra strand till Tammerfors, den
andra, på vänstra älfstranden, fördjupade sig i en tät skog och förde
till Lappfjärd. Enär fienden kunde förväntas från båda hållen,
intogo trupperna ställning å ömse sidor af älfven; dock lämnade
v. Döbeln en ansenligare del af sitt manskap på den vänstra
stranden, emedan han förmodade, att fiendens angrepp främst kunde
förväntas från nämnda håll. I denna förmodan misstog han sig
ej heller. Och för att yttermera förstärka denna del af positionen,
lät han här uppföra en förhuggning i skogen.

En af deltagarna i denna strid berättar: »Ryssarnas vanliga
sätt att kunskapa var genom parlamentärer, som kommo med
bref till arméns officerare från deras hustrur och anhöriga. En
sådan kom äfven hit med bref, men bad tillika att få fala med
den kommenderande generalen, v. Döbeln red till fältvakten;
parlamentären närmade sig med mycken artighet och frågade på
fransyska, hvilket språk han skulle få använda i sitt samtal med
generalen. 'Alla utom ert', svarade v. Döbeln. Samtalet blef ganska
kort och ryssen red därpå sin väg. Småleende yttrade v. Döbeln:
'han känner sig före och vill se sig omkring, men han lurar icke
mig'. Parlamentären var en husarlöitnant Bibikoff.»

Sedan alla förberedelser voro afslutade, yttrade v. Döbeln, att
han »ordentligen bäddat åt fienden», och till sitt manskap, hvilket
med otålighet väntade på ryssarnas anfall, riktade han förmanande
ord bjudande »lugn och kallsinnighet under striden, då mänskliga
hettan där gärna öfverilar sig».

Själf blef v, Döbeln dock slutligen otålig, ty fienden lät alltjämt
vänta på sig, hvarför han natten mot den 10 augusti sände kapten
v. Konow med ett kompani att rekognoscera vägen till
Tammerfors. Framkommen till Hävunen gård, upptäckte v. Konow några
grupper kosacker, hvilka i sakta mak rörde sig öfver en äng, och
längre bort sågos ansenligare styrkor fotfolk med kanoner draga
fram längs vägen.

Att inlåta sig i strid med en öfverlägsen styrka var icke
meningen, hvarför v. Konow drog sig skyndsamt tillbaka och afgaf
rapport om ryssarnas annalkande. Klockan var nu 3 på morgonen
och man skyndade sig att intaga de tidigare anvisade platserna.

Samtidigt ryckte äfven ansenliga fientliga truppstyrkor under
general Schepeleffs befäl fram längs den andra vägen.

Kapten Hesselius med en sexpundig kanon stod här på
landsvägen och å ömse sidor af densamma lågo björneborgarna i
jägareked beredda att möta ryssarnas angrepp. Dessa stormade snart
fram under högljudda rop och starkt oväsen, hvarjämte en af
deras haubitser åstadkom kännbara förluster i finnarnas leder.
»Ett kraftigt kanondunder, smattrandet och hvinandet af
gevärselden och kulorna från de sammandrabbandes jägarekedjor,
utsträckta på en vidd af 1/3 mil, gjorde, tillsamman med ropen och
stridsbullret, en mäktigt gripande motsats till den omgifvande
naturens majestätiska lugn», skrifver en deltagare. Och v. Döbeln
yttrade härom, att det var <i>»ett lysande och magnanimt spectacle».</i>

Emellertid trängdes björneborgarna allt mer och mer tillbaka
af Schepeleffs tappra soldater, hvilka hejdlöst störtade fram. Men
i rätta ögonblicket anlände till finnarnas hjälp ett kompani, sora
v. Döbeln hållit i beredskap invid kyrkan, och samtidigt lyckades
Hesselius nedtysta den ryska haubitsen, hvilken åstadkommit så
stor förödelse. En stund därpå anlände äfven kapten Uggla med
sina kanoner till platsen, hvarigenom fienden tvangs att stanna.
Likväl erhöllo ryssarna snart i sin tur förstärkningar, så att
de ånyo kunde gå framåt och Hesselius råkade i en farlig
ställning. Döbeln dröjde ej att sända major Grönhagen med tre
kompanier och major Eek med en bataljon till undsättning.

Under hurrarop sprungo alla fram till jägarekeden. Det
åsyftade ändamålet blef vunnet. Längs hela linjen trängdes fienden
tillbaka. Brakel stormade oförväget fram på ena sidan, Carl
Gripenberg med sitt kompani var främst på den andra; major
Grönhagen stötte på ett envist motstånd på vänstra flygeln, men äfven
här gaf fienden slutligen vika och begynte retirera.

<img 1>
Foto. Signe Brander.

Kauhajoki.
</img>
Samtidigt härmed hade v. Konow med sitt kompani och
Gyllencreutz med österbottningarna kastat sig öfver fienderna på andra
älfstranden med den framgång, att segern blef fullständig för
Döbelns trupper. Ryssarna veko öfverallt och finnarna förföljde dem
en mil längs Lappfjärds vägen, men måste slutligen stanna inför
en af ryssarna antänd bro. Längs den andra vägen retirerade
ryssarna bortom Nummijärvi by, hvilken de i förbifarten antände.

Striden vid Kauhajoki var måhända den omsorgsfullast
förberedda och bäst anordnade under fälttåget. Allt tyckes varit på
förhand beräknadt och förutsedt. Döbeln själf ställde denna seger
högt bland sina många ärofulla krigarebragder och har om
densamma antecknat i sin dagbok: »Den 10 augusti vant jag efter 9
timmars strid en härlig seger öfver fienden under general
Schepelefts befäl; slog den tillbaka ända till Ömossa å ena och
Kungskällan på andra vägen.» De stridandes styrka torde varit bra nog
jämn, ryssarnas måhända något större, ehuru ej i betydlig grad
såsom Döbeln antog det.

Segern hade kostat finnarna 57 man i döda och sårade; äfven
en officer, löjtnant De Besche, blef sårad. Ryssarnas förluster
uppgifvas till par hundra man.

Samma dag ankom till v. Döbeln riddaretecknet af
Svärdsordens stora kors, hvarmed konungen belönat
honom för Lapposlaget. Döbeln dröjde ej att
tacka konungen och tillika inrapportera om
den nyss vunna segern vid Kauhajoki. Han
skref: »Eders Kongl. Maj:t har behagat gifva
mig vedermäle af Dess höga Nåd; tillkännagifven den 10 augusti; en
dag, då fienden med förenade krafter från
2:ne särskilte punkter af dess öperationslinje
anföll den brigad jag har äran kommendera.
Underdånigaste tacksamhet för Eders Kongl.
Maj:ts nåd får jag vörnadsfullt frambära,
lycklig att därtill kunna förena berättelsen om en
vunnen seger öfver en djärf, tilltagsen fiende vid Kauhajoki . . .»

Anförda skrifvelse var det »briljantaste <i>betaldt och kvitteras»,</i>
sade man vid högkvarteret, syftande på det medföljande nya
segerbudet.

Utom de redan här ofvan nämnda offi cerarna, utmärkte sig
flere andra under striden, och Döbeln omnämner i sin rapport
följande: öfverstelöjtnant Furuhjelm, kapten C. G. Printz,
löjtnanterna J. von Schantz, Jost von Qvanten, Ad. Blum, L. Melin, C. F.
Herlin och F. von Nummers, fänrikarna Schybergsson, G. I, Printz,
G. I. von Essen, Lilius, C. Lagermark, G. Krook och C. F. Herlin

<img 1>
Träkors från 1808—1809.
(Upprest vid landsvägen ½ kilometer från Kauhajoki
kyrka.)
</img>
äfvensom fanjunkarna Brasse och Gestrin.    En del af dessa
föreslog v. Döbeln till olika belöningar.

Emellertid hade kapten Gyllenbögel, hvilken under
bonderesningens senaste skede intagit ställning vid Finnby-ån, skrifvit
till Döbeln: »Jag skall, så länge jag kan, lära ryssarna se opp!»
och så snart han erfor om att fienden lämnat Lappfjärd samt
tågat mot Döbeln till Kauhajoki, ryckte äfven han med sina
2,000 man söderut.

Af Klingspor, med hvilken Gyllenbögel stod i
släktförbindelse (G. var gift med Klingspors styfdotter), erhöll
han älven befallning att rycka fram, — »var rask, men
försiktig» skref fältmarskalken. I förstnämnda afseende
tarfvade Gyllenbögel nog ej några uppmaningar, bröt
genast upp samt anlände natten mot den 11 augusti till
det ställe, där vägarna från Lappfjärd och Kristinestad
förena sig. Ett stycke söderut hade ryssarna bakom
en mosse intagit en stark position, hvilket dock ej
afhöll Gyllenbögel från att angripa fienden och tvinga den
att retirera till ån vid Tjök. Framgången gladde
Klingspor, hvilken återigen skref:
»var försiktig, men låt ej surprenera dig,hvad jag på det högsta
rekommenderar.» Ryssarna försökte vid Tjök ånyo göra
motstånd, men sedan Gyllenbögels skaror vadat öfver ån, lämnade
fienden äfven denna ställning och drog sig till Lappfjärd.

Följande dag gick Gyllenbögel vidare samt lyckades intaga
Lappfjärd by, och en vecka senare anlände äfven Döbeln till orten,
där han tog befälet öfver alla härstädes samlade trupper. Fienden
drog sig nu till Björneborg.

En mindre del af Döbelns styrka — omkring 600 man, för
det mesta österbottningar, under von Otters befäl — hade från
Kauhajoki under tiden tågat till Nummijärvi (på vägen till

<img 1>
A. Gyllenbögel.
</img>
Tammerfors), där de kommo i mindre skärmytslingar och lyckades
äfven på denna sida drifva ryssarna tillbaka.

Efter nämnda framgångar insjuknade v. Döbeln emellertid
allvarsamt. Allt sedan det vådliga kalla badet vid Nykarleby hade
han känt sig sjuk, och som han själf uttrycker sig »honglat sig
fram», men mot slutet af augusti blefvo hans fysiska krafter
alldeles uttömda och slutligen såg han sig tvungen att intaga
sjuksängen. Han afreste den 21 till Wasa för att därstädes erhålla
bättre vård och återvinna sin hälsa, hvarefter befälet öfver hans
vid Lappfjärd samlade trupper lämnades i öfverstelöjtnant
Furuhjelms händer.

Medan v. Döbeln, Gyllenbögel och von Otter vunno segrar
och trängde långt söderut, dröjde Klingspor alltjämt kvar i Lappo,
förgäfves inväntande betydligare förstärkningar från Sverige. Han
räknade nämligen fortfarande på att konungen ej skulle lämna
honom utan hjälp och byggde sina planer för framtida
operationer på en snar undsättning. Själf hade fältmarskalken inkvarterat
sig hos kyrkoherden i byn, där han i allsköns välmåga
tillbringade dagarna enligt det sedvanliga programmet. Den ena veckan
förgick sålunda efter den andra i ostörd ro. Hvar fienden
egentligen befann sig, hade man ej reda på, ty sedan en tid var all
känning af densamma förlorad.

Af Klingspors oförlåtliga dröjsmål begagnade sig själffallet
den energiska Kamenski, som under tiden erhöll förstärkningar
från Ryssland och sammandrog sina trupper. Ryssarna hafva
medgifvit, att såvida Klingspor vid denna tidpunkt ryckt framåt,
hade deras ställning blifvit hopplös. De hafva erkänt, att
fältmarskalken med lätthet, i tur och ordning, kunnat slå de olika
afdelningarna och tillbakakasta hela ryska armén öfver gränsen.
Klingspors oföretagsamhet blef sålunda bokstafligen ryssarnas
räddning. I hela fem veckor dröjde han i Lappo, urskuldande sig
med att han ej kunde företaga något utan att erhålla
förstärkningar från Sverige.

Men då han slutligen en dag tog sin karta i närmare
skärskådande, kom han underfund med att högra flygeln af hans här
hunnit bra nog långt framom den öfriga styrkan. Han fann då,
att ett dylikt missförhållande borde rättas, och att det blef
nödvändigt för såväl  centern  som vänstra fogeln att rycka framåt.

Till von Fieandt, som i Lintulaks kommenderade vänstra
flygeln, gafs order att gå till Karstula, eller, om möjligt, ända till
Saarijärvi, och Palmfelt erhöll befallning att tåga till Alavo.

Utan hinder anlände Palmfelt till bestämmelseorten, där han
slog sig ned med en bataljon åbolänningar och en skvadron
dragoner; men den 9 augusti blef han anfallen af en mindre fientlig
styrka, hvarvid han utan något motstånd drog sig tillbaka. Vid
Sarvikka, där en annan bataljon åbolänningar innehade ställning,
lät Palmfelt uppbränna bron samt fortsatte återtåget ända till
Ruona, oaktadt ingen fiende numera förföljde honom.

För nämnda ynkliga tillvägagående fingo åbolänningarna utstå
mycken smälek af de öfriga trupperna, ehuru klandret rättvisligen
bort drabba endast Palmfelt. Det gick så långt, att då någon af
åbolänningarnas officerare ämnade hälsa på sina vänner inom de andra
trupperna, detta blef dem förvägradt; missförhållandet utplånades
dock småningom och händelsen bedömdes med större rättvisa.

<img 1>
Foto. Signe Brander,

Alavo.
</img>
För att godtgöra det misslyckade företaget beslöt Klingspor
att sända en annan trupp till Alavo. Befälet öfver denna
anförtroddes åt major Tujulin, hvilken med två bataljoner savolaksare
och två trepundiga kanoner tågade ut. Då bataljonerna
marscherade förbi Cronstedt, yttrade han till dem: »I kännen alla det som
händt åbolänningarna på det ställe, dit I nu gån, så att jag ej
behöfver nämna något därom. General Gripenberg och jag hafva
kommit öfverens att utvälja de två pålitligaste bataljonerna att
skickas dit i deras ställe. Jag har ej tvekat i mitt val, och jag
hoppas att I svaren mot detta förtroende.»

Orden anslogo och befäste savolakserna i deras beslut att
visa sig värdiga sin chefs förtroende. Med handslag beslöto
officerarna, att såvida de blefve anfallna, kämpa till sista man, »på
det åbolänningarna ej skola få säga detsamma om oss, som vi
sagt om dem». Major Tujulin, hvilken på afstånd åhört sina
officerares afgifna löfte, närmade sig dem sägande: »Gossar, gossar!
Jag hör hvad I han för er, och jag tycker om er. Lofven I att
lyda mig, så lofvar jag också er att icke befalla reträtten, förr än
två tredjedelar eller åtminstone öfver hälften af oss stupat.»

Majoren, sedermera öfverstelöjtnanten Erik Wilhelm Tujulin,
hvars namn redan tidigare förekommit i dessa skildringar, förstod
och höll af sina savolaksgossar, och dessa å sin sida voro honom
varmt tillgifna. »Gamla, hederliga Tujulin», benämndes han
allmänt af de yngre kamraterna. Han var en präktig krigaretyp af
den gamla stammen, »anspråkslös, hjärtegod, lugn och tapper».
Det berättas, att då Gustaf III i oktober 1789 mönstrade trupperna
vid S:t Michel, konungen fäste sig vid att Savolaks jägarnes kläder
voro alldeles utslitna, och särskildt befunnos 4:e kompaniets
benkläder trasiga baktill. Missnöjd häröfver vände sig konungen till
brigadchefen, öfverste v. Stedingk, klandrande krigskommissariatet
för försumlighet.

»Tänk er, herr öfverste», yttrade konungen bland annat,
»hvilken skam för oss, om flenden får se våra bussar med dessa
trasiga pantalonger, han skall just utskratta oss.»

Då steg t. f. chefen för kompaniet, löjtnant Tujulin fram,
gjorde honnör och sade med barskt tonfall: »Ers Majestät, jag
försäkrar, att fienden ej skall få anledning att skratta åt oss, ty
Savolaks jägare ha ännu aldrig vändt flenden ryggen.»

Kung Gustaf mätte först den djärfve officeren med en skarp
blick och frågade efter hans namn, men strax därpå klarnade
konungens uppsyn, hvarvid han nådigt utbrast:

»Bra svaradt, herr löjtnant!»

Så snart nya uniformspersedlar omsider hunnit anlända,
tillföllo de första plaggen, på konungens befallning, Savolaks jägarne.

Med sina käcka savolaksare tågade Tujulin vidare, men
framkommen till Sarvikka, blef han där uppehållen genom den af
Palmfelt onödigt förstörda bron, hvilken måste återuppbyggas. Så snart
detta var gjordt, kvarlämnade han på platsen en mindre fältvakt
och tågade till Kuhalampi med sitt öfriga manskap. Vid
sistnämnda ort fattade han posto, intill dess de öfriga trupperna
anlände till stället.

Det var vid denna tidpunkt Klingspor emottog v. Döbelns
rapport om segern vid Kauhajoki och gaf Adlercreutz i uppdrag
att med hufvudstyrkan rycka fram. Själf fann dock
fältmarskalken det angenämare att fortfarande njuta af sitt välbefinnande
hos kyrkoherden i Lappo.
Under ett ovanligt häftigt regnväder tågade Adlercreutz den
16:e från trakten vid Ruona, styrande marschen söderut mot
Alavo. Den 17:e blef det likväl åter uppehållsväder med solsken,
så att manskapet kutide torka sina genomvåta kläder och
rengöra gevären.

Inalles torde Adlercreutz' styrka här uppgått till omkring 4,000
man, hvilka han fördelade i tvenne kolonner. Den ena ställdes
under general Gripenbergs befäl och följde en kärrväg österom
Sarvikka, för att sålunda försöka falla flenden i ryggen eller
afskära hans återtåg öfver Töysä och Ätsäri.

Grefve Cronstedt anförde den andra, till
antalet starkare kolonnen och tågade längs stora
landsvägen rakt mot Alavo. Hans förtrupp utgjordes
af Tujulins tvenne bataljoner savolaksare och
därefter följde öfverste Palmfelts tvenne bataljoner
åbolänningar samt 4 kanoner.

Klockan 1 ½ på dagen stötte Tujulin på
ryssarnas förtrupper, hvilka försvarade sig tappert, men
dock omsider drefvos tillbaka. Den käcke
kaptenen Germ. Fr. Aminoff, som anförde ett af
kompanierna utmärkte sig här särskildt och skref några dagar senare
till sin svåger: »De sprungo slutligen at svansen var rak. Vi
Savolaksjägare voro vid avantgardet, som förstår sig siölf, och
endast med desse 2:ne försvagade batailloner drefvo vi dem
ensamme 1 hel mil innan siölfva hufvudstyrkan upphandt oss. 4:de
brigaden är och har varit oöfvervinnerlig nästan; de äro alltid
främst. Men så har det svidit i skinnet.» Under dagens strid
träffades Aminoff af en kula i bröstet med den påföljd att han
föll att sitta på marken, men lyckligtvis var såret lindrigt och
Aminoff kvarblef på sin post. »Nog var det en hederlig puff»,
skref han i nysscitefade bref, »men jag är redan så frisk att jag
kan utan smärta röra mig.» Ett stycke längre fram gjorde

<img 1>
Germ. Fr. Aminoff.
</img>

flenden ånyo motstånd; denna gång ännu mera hårdnackadt, hvarvid
grefve Cronstedt, hvilken då han anförde trupp i drabbningar alltid
brukade gå främst, träffades af en kula och dignade svårt sårad
till marken. Blödande bars han på några soldatkappor till
landsvägen, hvarifrån han betraktade sina soldater, uppmanande dem
till modig strid. För en längre tid blef Cronstedt härigenom
urståndsatt att taga del i pågående krig, hvarunder befälet öfvertogs
af Palmfelt.

De tvenne åbolänsbataljonerna under öfverstelöjtnanterna
Reutersköld och Reuterkrona understödde savolaksarna, och slutligen
lyckades man spränga ryssarnas ställning, hvarefter dessa
långsamt och i god ordning drogo sig mot Alavo.

Snart nog syntes Gripenbergs afdelning med major G.
Ehrnrooth i avantgardet rycka fram längs Alatöysä-vägen. Då
ryssarna nu befarade att blifva kringrända af den nyssanlända
styrkan, drogo de sig tillbaka, sålunda att deras högra flygel tog stöd
mot Alavo sjö och den vänstra mot en skogbevuxen höjd;
reserverna intogo ställning vid Härkönen gård.

Terrängförhållandena voro af de våra väl kända, ty kort efter
striden vid Lappo blef löjtnant Ch. Lud. Jägersköld utsänd som
parlamentär till ryska hufvudstyrkan, medförande ett bref från
Gustaf Adolf till kejsar Alexander. Jägersköld begagnade sig då
af tillfället för att obemärkt rita en karta öfver trakten närmast
Alavo kyrkoby. Kartan kom nu till god användning.<footnote>Jägersköld skänkte senare nämnda karta åt J. L. Runeberg, men den har ej
återfunnits bland skaldens efterlämnade papper.</footnote>

Sedan Gripenberg förenat sig med de öfriga, lämnades större
delen af hans brigad i reserv. Men allt under det striden pågick,
utsändes därifrån den ena bataljonen efter den andra till
förtruppernas undsättning, v. Essen med svenska brigaden förstärkte
savolaksarna på högra flygeln. En stund senare afgick dit äfven
en bataljon nylänningar, slutligen kvarstannade endast Lode och
v. Törne med hvar sin bataljon bakom en backe invid kyrkan.

Ryssarna hade emellertid intagit den förmånliga ställningen
mellan Alavo sjö och en höjd, där de hårdnackadt försvarade sig.
Enligt deltagares berättelser erbjödo fiendens välordnade kolonner
och jägarkeder en ståtlig anblick. Manskapet var af någon
särskild anledning festklädt, i hvita benkläder och omsorgsfullt
uppsnyggadt. Deras anförare, öfverste Eriksson, hade tidigare yttrat,
»att han här skulle lära svenskarna slåss». Hans motstånd
vittnade i själfva verket om skicklighet och djärft mod, men hans
krafter voro betydligt underlägsna motståndarens. Enligt ryska
källor deltogo här endast 2,000 man. Dessutom voro Eriksson
och hans närmaste man, öfverste Sabanäjeff, af olika åsikter,
så att enhet i åtgärderna i följd af chefernas stridiga tänkesätt
saknades.

Emot ryssarnas högra flygel kämpade karelska jägarna,
anförda af öfverste Gustaf Aminoff, hvilken i denna drabbning
utmärkte sig särskildt. Här utvecklades å ömse sidor en ovanlig
tapperhet, men då ryssarna slutligen begynte ansätta sina
motståndare alltför hårdt, veko karelarne långsamt tillbaka.

Rörelsen undgick ej Adlercreutz' skarpa blick. Från den höjd,
hvarifrån han följde  med och ledde striden, skyndade han fram
till karelarne, ropande:

»Fienden är slagen, gossar! . . . Segern är vår! Det återstår blott
att taga ryska krigskassan! Därför höger om vänd er och fäll bajonett!
Gå på!»

Befallningen hade åsyftad verkan. Karelarne vände
ögonblickligen om, fällde bajonetterna och
kastade sig i handgemäng med fienden. Adlercreutz afsände samtidigt
bud om att en af de tvenne i reserven stående savolaksbataljonerna
omedelbart skulle rycka fram till deras undsättning. Törne, som stod
främst med sin bataljon, var redo att hörsamma befallningen och tåga
ut, men Lode invände, att »som jag är äldst, bör jag gå främst med
min bataljon». Medan herrarna sålunda stredo om företrädet,
nalkades Adlercreutz stället, och då saken hänsköts till hans
afgörande, gaf han Lode rätt.

Enligt sin vana blottade Lode då sitt gråa hufvud framför
fronten, läste tyst en kort bön, drog därefter sin sabel, yttrade
några uppmuntrande ord till manskapet och kommenderade,
»framåt marsch!»

I spetsen för sina bussar gick Lode lugnt och obekymradt
fram. Fiendens kulor hveno omkring den gamle krigaren, men
detta tycktes ej bekomma honom det ringaste. Utan att aflossa
ett skott, och under en tystnad, som imponerade på fienden, gick
han blott oförfärad framåt. At den mördande elden glesnade hans
led märkbart, hvarvid luckorna under tystnad tillslötos af
sidokamraterna.

<img 1>
Gustaf Aminoff.
</img>
Sålunda fortsatte Lode att rycka fram, intill dess han kunde
se fienden i hvitögat. Nu först kommenderade han med högljudd
stämma: »halt!» och »fyr!» Salfvan hade åsyftad verkan och
åstadkom en förfarlig förödelse bland ryssarne. Men ej nog härmed,
— soldaterna kastade sig nu med fällda bajonetter och under
hurrarop mot fienden, bröto igenom deras led och skingrade dem
i vild flykt.

Ryssarnas ställning blef sålunda sprängd och de efterföljande
skarorna med tavastlänningarna under öfverstelöjtnant Wetterhoff
i spetsen skyndade i Lodes fotspår. Den gamle Lode blef
emellertid själf illa sårad, och käppen, som han alltid brukade bära i
handen, söndersplittrades af en kula.

Medan detta tilldrog sig på vänstra flygeln, rensade
öfverstelöjtnant Reuterkrona med åbolänningarne skogen på motsatta sidan.
Löjtnant Lind vid Charpentiers batteri trängde fram på gevärs
skotthåll med några sexpundiga kanoner och
spred förödelse genom sina välriktade skott.
Särskildt utmärkte sig här styckjunkaren
Brehmer, hvilken förde befälet vid en af
kanonerna. Af servisen och betäckningen föllo
hälften och själf erhöll han "en kontusion i armen,
men stannade dock på sin post. Efter
affärens slut omfamnades han på valplatsen af sin
chef, major Charpentier, och general
Gripenberg lofvade att samma dag göra föreställning
om Brehmers befordran till officer.<footnote>Brehmers kanon erhöll flere fientliga kulor inskjutna i lavetten, där de
kvarstannade under hela kriget och utgjorde batteriets hedersdekoration.
</footnote>

Det urartade till en allmän flykt för fienden, hvarvid kapten
Kurtén med stor framgång lät de tvenne vid Revolaks tagna ryska
haubitsarna slunga projektiler efter dem, då de skyndade bort
längs Raho-vägen. Palmfelts fördelning följde omkring 13
kilometer tätt efter och lämnade ej fienden, förrän mörkret inbröt,
och en vid Oikonen uppbränd bro förhindrade fortsatt förföljelse.

Segern var fullständig, men Adlercreutz förfogade ju äfven vid
tillfället öfver en till antalet dubbelt större styrka än fiendens. En
berömvärd tapperhet hade å ömse sidor utvecklats, och det hela
hade kostat många offer, bland hvilka på finnarnas sida voro en
officer — fänrik von Hausen — och närmare 200 man sårade och
döda. Svårt sårade voro förutom de tidigare nämnda, general
Cronstedt och öfverstelöjtnant Lode, äfven major C. F. Tavast<footnote>Jämte Tavast sårades äfven hans lilla betjäntpojke, som följde sin herre
öfverallt och hvilken under den hetaste affären höll »Tavasten» i rockskörtet.
</footnote>

<img 1>
C. L. Lode.
</img>
<img 1>
Kartan VIII. Striden vid Alavo.
</img>
vid Savolaks infanteri, löjtnant E. Berner och underlöjtnant J. W.
Collan vid Savolaks jägare samt underlöjtnant von Torken vid
Åbolänningarna. Lindrigare sårades kapten Germ. Aminoff och
underlöjtnant F. Strübing, kapten H. H. von Wright samt under
löjtnant E. A. Sallmén vid Karelska jägarna.
Ryssarnas förluster torde uppgått till ungefär samma antal
som de våras, förutom ett sjuttiotal tillfångatagna. Bland deras
sårade befunno sig äfven öfverste Eriksson och kapten v. Reusch,
hvilken sistnämnda tillika togs tillfånga.

Dagen efter drabbningen afgick major G. Ehrnrooth med
ett detachement till trakten af Ätsäri för att därstädes bemäktiga
sig den ryska trossen. Företaget lyckades såtillvida, att en del
af trossen jämte slaktboskap blef tagen, därtill föllo 40 man af
bevakningen i fångenskap.

Äfven Palmfelt ryckte vidare, så snart han
iordningställt den vid Oikonen förstörda bron. Han
fick utkämpa en het strid vid Herranen bro,
lyckades dock fördrifva fienden från stället och
tågade till Virdois. Denna ort skulle blifva ett
»hitintills och icke vidare» för den finska hären, ty
längre söderut kom den ej under kriget.

På den plats, där Alavo gamla kyrka stod
år 1808, finnes numera en minnessten upprest
— ett monument öfver den sista mera
betydande seger, som finska
hären vann under kriget. Härefter vände sig krigslyckan; segrarna
förvandlades till nederlag och fienden begynte ånyo tränga de våra
upp mot norden.

Hvilka fördelar, frågar man sig, hade segern kunnat medföra
under en mera insiktsfull öfverbefälhafvares ledning? Hvad hade
Klingspor bort företaga efter slaget vid Alavo? Åsikterna härom
hafva varit mycket delade. Såväl skarpt klander som logiskt
försvar af Klingspors tillvägagående, hvardera stödjande sig på
strategiska beräkningar, finner man hos olika författare. Vi skola ej
här fördjupa oss i frågans lösning, men rörande spörsmålet,
huruvida denna seger öfverhufvudtaget var af sådan beskaffenhet, att
den  kunnat medföra några  egentliga fördelar för finska hären,

<img 1>
G. F. Tavast.
</img>
eller leda krigets gång i andra spår, yttrar en framstående svensk
fackman följande välgrundade tanke: »Nej», säger han, »segern
vid Alavo kunde icke medföra annat än besegrandet af en
underordnad fientlig afdelning och dess oskadliggörande för tillfället.
Ställningen på krigsskådeplatsen var den icke i stånd att förändra.
Denna var densamma som för en månad tillbaka med den skillnad 
att ryssarna betydligt förbättrat sin ställning, under det på
svensk sida tiden icke alls blifvit tillgodogjord.» Numera hade
ryssarna hunnit få så stora förstärkningar, att de finska trupperna
ej längre kunde göra dem något effektivt motstånd. Rätta
tidpunkten härför var försummad, 
och en väsentlig undsättning från
Sverige hade uteblifvit.

Återstår att se huru v. Fieandt, 
som förde befälet öfver hufvudarméns 
vänstra flank, redde sig, 
sedan han emottagit befallningen att 
gå till Karstula, eller såvida 
omständigheterna medgåfvo, rycka
fram ända till Saarijärvi (se sid. 195).

Den 13 augusti bröt han upp 
från Lintulaks, men erhöll under
vägen underrättelse om att 
Vlastoff med en dubbelt öfverlägsen
styrka, minst 3,000 man, stod i 
Saarijärvi, och att ryssarna
dessutom i Jyväskylä förfogade öfver 
närmare 5,000 man.

Med sin fåtaliga styrka,
uppgående till endast inemot 1,700 man, insåg v. Fieandt orimligheten
i att söka fördrifva fienden från Saarijärvi. Han afsände också
genast en anhållan om förstärkning till Klingspor, hvilken dock
ej fäste något afseende därvid och lämnade honom utan undsättning. 
Då nyligen endast 1,200 ryssar befunnit sig emot Fieandt,
tviflade fältmarskalken på uppgifterna om fiendens styrka. Att
hvarken Klingspor eller Adlercreutz uppfattade hvilken ofantlig
betydelse Lintulaks i strategiskt afseende ägde, var en olycka och
är tillika högst betecknande. Det visade sig äfven, att så snart
fienden lyckats taga nämnda punkt i besittning, hufvudhärens
ställning blef allvarsamt hotad.

Emellertid hade v. Fieandt varit väl underrättad. På fientligt
område hade under senast förflutna dagar följande inträffat.
Kamenski med hufvudstyrkan hade den 18:e anländt till Möttönen

<img 1>
Minnesstenen vid Alavus.
</img>

(norr om Koivisto); här nådde honom underrättelsen om
Erikssons nederlag vid Alavo, hvarpå han beslöt sig att genast sända
Vlastoff, befälhafvaren för förtrupperna, med 3,000 man emot v.
Fieandt, samt med hufvudstyrkan vända tvärt om till Jyväskylä,
för att därifrån, längs den långa vägen öfver Keuru och Atsäri,
tåga till Alavo.

Vid en flyktig blick på kartan finner man lätt, att Kamenski
handlat klokare, såvida han med hela sin styrka fortsatt vägen
fram, slagit v. Fieandt, hvilket ej hade varit svårt med en så pass
öfverlägsen styrka och därefter följt den korta tvärvägen från
Lintulaks till Salmi. Han skulle sålunda uppenbarat sig i
Klingspors rygg, innan denne hunnit företaga något. Men sannolikt
tilltrodde Kamenski sin motståndare mera energi, än denne i
verkligheten innehade och förmodade antagligen, att
fältmarskalken efter vunnen seger skulle tränga vidare samt afskära ryssarnas
kommunikationsväg till Tammerfors. För att hindra en dylik
manöver slog han som sagdt tvärt om och anträdde den 170
kilometer långa vägen till Alavo. Åt Vlastoff gaf han befallning
att »fortsätta rörelsen framåt, oundvikligen slå Fieandts afdelning,
som betäckte Lintulaks, och intaga denna by för att därifrån
operera uppå grefve Klingspors vänstra flank».

Då v. Fieandt af fältmarskalken ej erhöll någon förstärkning,
beslöt han att så godt omständigheterna medgåfvo, med egna
krafter försvara sin ställning till det yttersta. Han hade anländt
till Karstula, hvarifrån han utsände major Blåfjeld med
nylänningarna till Kalmari, där ryssarna hade sina förposter. Tillika
erhöll fänriken G. M. v. Fieandt befallning att med ett kompani
gå till Möttönen by för att bemäktiga sig en rysk transport med
lifsmedel.

Fänrik v. Fieandt begagnade sig af bivägar, kom lyckligt fram
och dolde sitt manskap alldeles invid stora landsvägen. Bäst de
sutto där, syntes en vagn, hvari några ryska officerare färdades.
De resande kommo så nära intill Fieandt, att han tydligt förmådde
urskilja deras samtal. Han blef starkt frestad att taga dem tillfånga,
men afstod dock från denna sin första ingifvelse, af fruktan att
därigenom omintetgöra hufvudändamålet med uppdraget. En stund
senare anlände den väntade transporten, uppgående till omkring
100 vagnar och kärror, hvilka Fieandt bemäktigade sig, hvarefter
han utan förlust återvände till Karstula. Det sades, att de resande
officerarne varit general Kamenski med sina adjutanter, hvilka
sålunda undgingo fångenskap eller död.

Fänrik v. Fieandt kunde emellertid meddela, att Vlastoff var
stadd på marsch emot Karstula. Ingen tid var sålunda att förlora,
hvarför öfverstelöjtnant v. Fieandt vidtog alla till buds stående
anordningar för att möta fiendens stundande anfall.

Karstula kyrka och by ligga på en höjd, vid en vik af
Pääjärvis nordöstra strand. Nämnda sjö står förmedelst ett vadbart
smalt sund i förbindelse med Karstulajärvi, hvilken bildar tvenne
särskilda sjöar, äfven de sinsemellan förenade genom ett sund. I
den nordligare belägna sjön utfaller en å, som vidpass 4 km norrut
närmar sig intill landsvägen, hvilken tjänade Fieandt till
återtågsväg, och här vid åstranden befann sig Humpi kvarn. Öfver det
förstnämnda smala sundet mellan Pääjärvi och
Karstulajärvi sjöar ledde en bro, hvilken v. Fieandt
lät förstöra, hvarefter han intog ställning på motsatta
stranden. Här befäste han sig med förhuggningar och
styckevärn. Ställningen blef sålunda ganska stark, isynnerhet
då flankerna stöddes mot sjöar, men den kunde dock på en
längre omväg kringgås. Fieandt, som väl kände till
förhållandet, hoppades att fienden ej skulle vara
lika bevandrad i terrängförhållandena som han själf, men det
visade sig senare, att han misstagit sig häri.

Då Vlastoff tidigt på morgonen den 21:a ryckte fram mot
Karstula, stötte han snart, österom ofvannämnda vattendrag, på
några förposter. Dessa veko undan utan strid, men en stund
senare påträffades en bataljon tavastlänningar, hvilka försvarade
sig i byn och uppehöllo de antågande ryssarna under tre kvart
timme. Länge kunde de emellertid ej emotstå öfvermakten,
hvarför de under gevärseld drogo sig öfver sundet till hufvudstyrkan.
Såsnart alla hunnit öfver bron, antändes densamma, och Fieandt
lät kanonerna slunga projektiler emot Vlastoffs anryckande
kolonner.

<img 1>
J. Vlastoff.
</img>
En mycket liflig artilleri- och gevärseld utvecklades genast å
ömse sidor af det smala sundet. I första linjen stodo
åbolänningarna och nylänningarna, i reserven befunno sig tillsvidare
tavastlänningarna jämte savolaksarna. Ryssarna hade förmånen
af att från en dominerande höjd på motsatta stranden
framgångsrikt beskjuta Fieandts position.

Vlastoff hade emellertid redan då han passerade Systemäki
afdelat 1 ½ bataljon under major Rimans befäl, för att längs en
genom skogen ledande väg gå v. Fieandt i ryggen. Denna väg
ledde nämligen till Humpi kvarn, belägen norrom Fieandts
ställning. Något senare sändes äfven öfverstelöjtnant Lukoff norrut,
men endast till sundet mellan de tvenne Karstulajärvi-sjöarna,
hvarifrån han kunde hota Fieandts vänstra flank.

Sedan striden sålunda pågått i ett par timmar, hvarunder
Fieandt lyckats hålla Vlastoff på den motsatta stranden, anlände
ett bud med underrättelse om att fienden nalkades sundet mellan
Karstulajärvi-sjöarna. Det var Lukoff, som här ryckte fram.

v. Fieandt sände genast öfverstelöjtnant Furumark med
Savolaks jägare till stället, och snart afgick äfven Nylands bataljon
under major Blåfjelds befäl till den förres undsättning. Ryssarna
försökte vada öfver sundet, men blefvo tillbakakastade. Då
Furumark inom kort illa sårades, öfvertog Blåfjeld befälet på platsen.

Med största lugn fortfor v. Fieandt att hålla stånd emot den
talrika, allt djärfvare påträngande öfvermakten. Kanonernas dån
uppfyllde luften, kulorna hveno, den ena efter den andra
störtade träffad till marken, men Fieandt stod envist kvar vid
batterierna, utdelande befallningar med sin pipa i munnen. Då sågs
plötsligen en dragon spränga fram till honom med rapport om
att fienden äfven vid Humpi kvarn trängde fram — man hade
erfarit detta af en bonde, som från kvarnen skyndat med
underrättelsen.

Ställningen var sålunda kringgången!

Här återstod numera ej något annat, än att draga sig tillbaka,
ty annars äfventyrade man att med hela detachementet falla i
fiendens händer.

Fieandt skyndade genast själt till kvarnen, hvarefter han,
öfvertygad om faran, sände kapten Nordensvan med
tavastlänningarna och tvenne kanoner till stället. Nordensvan blef här så illa
blesserad, att han ej längre kunde deltaga i kriget. Samtidigt gaf v.
Fieandt befallning om allmänt återtåg; major Hästesko med
åbolänningarna lämnades till sist med uppdrag att skydda kanonerna

Så snart ryssarna varseblefvo rörelsen, kommenderades
»framåt!» och under skallande hurrarop störtade de utmed hela
linjen mot den till hälften nedbrunna bron och därifrån med
fällda bajonetter mot batterierna. Här emottogos de af
kartesch- och gevärseld nästan inpå lifvet. Det vållade Hästesko stora
svårigheter att rädda kanonerna, ty hästarna hade blifvit ihjälskjutna,
och endast med handkraft lyckades man få dem undan, hvarefter
dragonhästar ispändes. Förutom den tappra Hästesko utmärkte
sig vid nämnda tillfälle löjtnant Brunow, hvilken återtog
en kanon efter det ryssarna redan eröfrat densamma.

<img 1>
Kartan IX. Träffningen vid Karstula.
</img>
Steg för steg retirerade Fieandts skara, alltjämt i hack och
häl förföljd af Vlastoffs soldater. Ännu bibehöll manskapet sitt
lugn, men såsnart det hunnit ett stycke fram på vägen och
varseblifvit att fienden trängde fram äfven från Humpi-sidan, uppstod
oro i lederna. Soldaterna insågo nu att de voro kringgångna,
hvarvid de grepos af en gränslös förvirring. Förgäfves bemödade
sig officerarne med Fieandt i spetsen att upprätthålla ordningen.
För att hejda sitt folk lät Fieandt slutligen föra fram en kanon,
men denna höll på att falla i fiendens händer och räddades
endast genom att åbolänningarna med fällda bajonetter drefvo de
anfallande ryssarna tillbaka.

Emellertid tilltog upplösningen, och intet stod mer att göra.
Vid niotiden på aftonen anlände Fieandt till en bro, där han för att
samla och ordna manskapet stannade en timme. Hans afsikt var att
här ånyo vidtaga försvarsanstalter, men sedan han räknat sina led
och öfvertygat sig om omöjligheten att göra motstånd, lät han
antända bron, och fortsatte marschen till Lintulaks.

I 17 ½ timme hade striden pågått, af v. Fieandts 1,700 man
följde honom numera endast 354. Medan han sålunda nedslagen
fortsatte återtåget till Nedervetil, tillstötte emellertid under vägen flera af
hans soldater, hvilka varit skingrade och lyckats
undkomma genom skogarna. Då han nu för andra gången
räknade sin styrka, visade det sig att förlusten uppgick till endast 312
man. Löjtnant Norrgren hade stupat, och sårade voro
öfverstelöjtnant Furumark samt kaptenerna Ladau, Nordensvan, Brunow
och Wahlberg. Ryssarna hade i döda 48 och i sårade 195 man.

Märkvärdigt nog afbröt Vlastoff förföljelsen af sin besegrade
motståndare. Man kunde tycka att han efter vunnen seger bort
försöka tränga fram mot Gamlakarleby och såmedels afskära
Klingspor återtåget norrut, v. Fieandt fortsatte återtåget till
Dunkars bro vid Öfvervetil, ty någon lämplig försvarsställning
påträffades ej tidigare. Anländ till nämnda ort den 24:e på morgonen,
förskansade han sig därstädes, beredd att upptaga striden på nytt.

<img 1>
B. F. Hästesko.
</img>
<img 1></img>
</chapter>
<chapter name="10 Kapitlet.
Striderna i skärgården.">
<sp>10 Kapitlet.</sp>
<h3>Striderna i skärgården.</h3>
Medan den finska hufvudarmén under sommarmånaderna
från trakten af Uleåborg lyckades tränga fram till mellersta
Finland, och mången för framtiden redan hyste de bästa
förhoppningar, uppehöll konungen sig i Stockholm eller på Haga slott,
där han allt fortfarande rufvade öfver landvinningar af Danmark.
Då Gustaf Adolf slutligen råkade i oenighet med engelska
generalen Moore, och denne brådstörtadt afreste från Sverige (se sid.
121), lämnade han dock ännu ej sina vanvettiga krigsplaner. I
detta syfte kvarhöllos trupperna alltjämt i Skåne, medan Klingspor
förgäfves anhöll om förstärkningar. Intet förmådde rubba
konungens halsstarriga föresatser, hvarigenom hjälpsändningarna till
Finland inskränktes till de obetydligheter, för hvilka tidigare
redogjorts.

Men då resultaten af såväl Bergenstråles som v. Vegesacks
landstigningar emellertid ej utföllo i enlighet med Gustaf Adolfs
beräkningar, fattade han beslutet att i egen hög person afresa till
Åland. Här hoppades han antagligen erhålla en klarare inblick
i förhållandena, och måhända smickrade han sig med tanken att
kunna inspirera sina krigare till större mod!

Någon krigsplan hade han dock ej uppgjort, ty en dylik
vore enligt hans förmenande fullkomligt obehöflig. Synnerligen
betecknande i detta afseende är följande på Åland inträffade händelse.
Då konungens nye generaladjutant H. G. af Melin emottog
befattningen och hade sin första audiens, ansåg han sig i kraft
af sitt ämbete böra få del af konungens planer. I grannlaga, väl
valda ord framställde Melin sin önskan, men till en början
låtsade konungen ej förstå honom, och slutligen afbröt han talaren
tvärt samt yttrade öfverraskad:

»Hvarom talar ni med mig?»

»Jag talar, Ers Majestät, om en operationsplan . . .»

»En sådan», svarade konungen sträft och öfverlägset, »har jag
ej uppgjort och bryr jag mig ej om. Min herre bör veta, att det
var general Macks<footnote>General Mack, den namnkunniga österrikiska fältherren, som stred emot
Napoleon.</footnote> olycka att på förhand hafva uppgjort planer.
För egen del tänker jag att taga mitt parti allt eftersom tillfället
kräfver.»

Den 30 juni steg konungen åtföljd af en talrik svit ombord
på jakten »Amadis» och afseglade för gynnsam vind öfver Ålands
haf samt anlände tidigt på morgonen den 4 juli till den vid
Fårskinnsholmarna utanför Åbo liggande skärgårdseskadern. Bland
konungens följe befunno sig generaladjutanten för flottan
viceamiral Rajalin, kaptenlöjtnant Piper, öfverste Boije,
generalauditören Gyllenborg, kabinettssekreteraren Wetterstedt och flera andra
högtstående personer. Före sin afresa hade konungen till hertig
Karl lämnat befälet öfver trupperna i Sverige.

Sverige hade hittills alltid öfverträffat Ryssland på hafvet, och
då nu England dessutom bidrog med 16 större och 20 mindre
fartyg, kunde man vänta att det ej heller denna gång skulle falla
sig svårt för Sverige att därstädes bibehålla öfvermakten. Men
sedan en del af svenska flottan vid Sveaborgs kapitulation fallit i
ryssarnas händer, och en annan del, hvilken låg utanför Åbo, vid
fiendens inryckning i nämnda stad förstörts af svenskarna själfva,
voro redan i början af kriget många af de bästa större
krigsfartygen och närmare hälften af roddflottiljen förlorade. Trots nämnda
förluster var svenska flottan likväl stark nog att med framgång
kunna mäta sig med den ryska.

Från tidigt på våren seglade såväl svenska som ryska
krigsfartyg omkring i Finska viken, särskildt i trakten af Åbo, hvarvid
några mindre sammanstötningar ägde rum; dock förekommo ej
större drabbningar. Mot slutet af juni afsände konteramiral
Hjelmstjerna, hvilken i dessa vatten förde befälet öfver svenska flottan,
kapten Sölfverärm med 8 kanonslupar till Jungfrusund.
Sölfverarm fick i uppdrag att hindra en del från Sveaborg afseglade fartyg
från att nalkas Åbo, Efter att den 28 juni hafva erhållit
förstärkningar, räknade Sölfverarm under sitt befäl 4 galerer och 15
kanonslupar. Med denna flottilj mötte han den 30:e en rysk afdelning,
bestående af 12 kanonslupar och 2 jollar.

Befälet å rysk sida fördes för tillfället af löjtnant Mjakinin.
Denne hade lagt sig i bakhåll i en djup vik, bildad af
Hangalandet och udden Rimto Kramp.

I sned riktning närmade sig svenskarna och öppnade eld,
men möttes af en mördande kanonad från de ryska fartygen,
hvilken tvang dem att återvända. Svenskarna läto sig dock ej
häraf skrämmas, utan förnyade angreppet med afsikt att
genombryta ryssarnas linje, men äfven denna gång måste de utan
framgång vända om.

Ryska författare framhålla, att svenskarna här gjorde stora
förluster. »Förgäfves», yttrar Buxhœvden i sin rapport om denna
affär, »bemödade sig svenska amiralen upprätthålla ordningen på
sina slupar, förgäfves nalkades flera af dem på ganska nära håll;
den allmänna förvirringen, skriket, en mängd spillror och
skeppsredskap, hvilka betäckte hafsytan voro ögonskenligen bevis på
deras betydliga förlust.»

Till svenskarnas otur uppstod en stark stormby, hvarigenom
de tvungos afbryta striden och draga sig i skydd bakom Skälö.
Enligt svenska uppgifter förlorades endast en slup, men ryssarna
anföra, att deras motståndares förlust utgjordes af en slup och
fyra kanonbåtar, af hvilka en tornade på grund och öfvergafs,
sedan kanonerna blifvit nedsänkta i hafvet.

Efter ofvannämnda sammandrabbning erhöllo ryssarna
befallning att genom Bockholmssundet gå till Åbo, hvarvid
svenskarna lade sig utanför Fårskinnsholmarna och blockerade staden.

Vid denna tidpunkt anlände konungen till orten. Samma dag
på eftermiddagen lät han, för utrönande af fiendens ställning, göra
en stark rekognoscering. Fartygen seglade fram, och snart
uppstod en oafbruten kanonad, som fortsattes intill midnatt. Gustaf
Adolf deltog själf i striden och lät under kulregnet ro sig i en
slup mellan fartygen. Konungen syntes vara mycket belåten med
det helas gång.

Fienden förmodade, att svenskarna ville göra en landstigning
på Runsalö, för att därifrån beskjuta ryssarna såväl i ryggen som
i flanken. För att hindra detta skyndade generalmajor
Kanownitzin, som befann sig i Åbo, att med 150 skarpskyttar besätta
sydöstra uddarna af Runsalö och Hirvisalo, hvarifrån de begynte
beskjuta motståndarne, så snart dessa närmade sig inom skotthåll.
Då svenskarna slutligen drogo sig tillbaka, antogo ryssarna, att
Kanownitzins manöver omintetgjort den planerade landstigningen.
Emellertid var meningen med det hela endast att rekognoscera.
Till slut ryckte hela svenska linjen samtidigt fram och möttes från
rysk sida med en liknande manöver. Elden var ganska liflig å
ömse sidor, ehuru förlusterna dock ej blefvo betydliga.

På morgonen den 8 juli lämnade konungen
Fårskinnsholmarna och seglade till Jungfrusund, där han inspekterade en
afdelning af örlogsflottan. Intill den 14:e dröjde han på stället samt
styrde sedan kurs mot Åland. Men våldsamma stormar på Skiftet
nödgade »Amadis» att söka hamn vid Husö, hvarigenom resan

<img 1>
Svenska krigsfartyg.
</img>
fördröjdes, och först den 18:e anlände konungen till Kastelholm.
Här emottogs han af grefve v. Lantingshausen, t. f. befälhafvare
på Åland.

Emellertid kunde fienden inom kort väntas till Jungfrusund,
ty ett större antal ryska krigsfartyg, under kaptenen grefve
Haydens befäl, hade den 25 juni och 6 juli seglat västerut från Sveaborg.

Alldenstund Hangö var i ryssarnas händer, passerade Hayden
utan svårighet nämnda udde, men närmande sig Jungfrusund,
varseblef han, att svenskarna därstädes lågo i hans väg; han
vågade då ej med våld tränga vidare, utan föredrog att
omkringsegla Kimito-ön. Vid Jungfrusund lämnade han likväl några större
fartyg för att iakttaga motståndarne.

Svenska flottiljen vid Jungfrusund anfördes af Sölfverarm,
hvilken, så snart han fick underrättelse om ryssarnas förehafvande,
skyndade sig att med större delen af sina fartyg möta Hayden
vid utloppet af det trånga sundet nordost om Kimito-ön, d. v. s.
vid Sandöström. Här ville han hindra fiendens vidare
framträngande. Delta skedde medan konungen ännu var närvarande och
inspekterade flottiljen. Inseende den hotande faran, gaf konungen
äfven befallning åt Hjelmstjerna att förstärka Sölfverarms
fördelning. Försvaret af Sandöström var af stor betydelse, ty ifall
Hayden här lyckades bryta sig fram och förena sig med den vid Åbo
liggande ryska flottiljen, skulle fienden blifva den här befintliga
svenska eskadern totalt öfverlägsen. Dessutom skulle Hjelmstjerna
råka mellan tvenne eldar.

Framkommen till utloppet af Sandöström, begynte Sölfverarm
ofördröjligen vidtaga alla till buds stående åtgärder för att hindra
ryssarnas framfart därstädes. Batterier uppfördes på stranden, och

<img 1>
Ryska skärgårdsfartyg.
</img>
försänkningar nedlades i sundet; endast längs norra stranden
lämnades en smal ränna öppen.

För ryssarna hade det kostat oerhörd möda att segla igenom
den trånga farleden, hvilken på en del ställen var ytterst smal.
Sålunda var det s. k. Kimito-sundet endast 20 fot bredt. Under
stora ofreden hade Peter den store, för att hindra svenskarna från
att kringgå ön, låtit igenfylla nämnda sund, hvilket nu nödgade
ryssarna att åter fördjupa detsamma. Hayden kunde likväl ej
medtaga sina största, djupgående fartyg, utan fick lof att lämna
dessa efter sig.

Så snart Sölfverarm erhöll kännedom om att ryska flottan
passerat det smala sundet, utsände han några kanonslupar till
Rölaks vik (ett stycke österut från Sandöström) för att därstädes
möta den annalkande fienden.

Från rysk sida vidtog grefve Buxhœvden energiska åtgärder
till sina krigsfartygs understöd. Från Åbo afsände han landvägen
såväl infanteri som kanoner, hvilka sistnämnda med stora
svårigheter buros öfver klipporna och uppställdes på lämpliga ställen
längs stranden.
Tidigt på morgonen den 21 juli begynte svenskarna anfalla.
Striden fortgick under flera timmar, hvarvid ingendera parten
tycktes vilja vika; men då Hayden slutligen gaf befallning åt 5 af
sina kanonbåtar att äntra motståndarens farkoster, vände
svenskarna om, förföljda af såväl skotten från fiendens fartyg som
kartesch- och gevärselden från stranden. Som skäl för att ryssarna
ej mera energiskt förföljde svenskarna, angifva de sin obekantskap
med farleden, brist på ammunition och omöjligheten för deras
jollar att förmedelst rodd upphinna kanonsluparna. Ryssarna
förlorade emellertid 6 jollar, 5 man i döda och 14 sårade; bland de

<img 1>
Ryska örlogsfartyg.
</img>
sårade var äfven grefve Hayden. Befälet efter honom öfvertogs
af kapten Dodt.

Hjelmstjerna, som fortfarande blockerade Åbo, hade
emellertid från Sverige erhållit förstärkningar, hvarigenom han kunde
sända Sölfverarm en undsättning af 4 kanonslupar under löjtnant
Cronstedts befäl, och likväl återstod under Hjelmstjernas eget befäl
8 galerer och 23 kanonslupar.

För att vara närmare intill det af Sölfverarm bevakade
viktiga sundet, lämnade Hjelmstjerna slutligen sin förra ställning
utanför Åbo och afseglade till sundet mellan Ålön och Kakskerta.
Amiralens mening hade varit, att med sin eskader undsätta
Sölfverarm, men då han den 23:e anlände till Holmö, inskränkte han
sig till att därifrån utsända endast 10 kanonslupar under
öfverstelöjtnant Jönssons befäl. Den sistnämnda intog nu, såsom äldre,
befälet i stället för Sölfverarm.

Medan detta försiggick afgingo från Hjelmstjernas eskader
yttermera löjtnant Klercker med 4 kanonslupar till Tervö sund och
löjtnant Imiteus med lika många kanonslupar till närheten af
Kimito-landet, för att därstädes betäcka en i hemlighet planlagd
landstigning på ön. Hjelmstjernas ställning invid Holmö afsåg
att understöda såväl Jönsson vid Sandöström som Klercker vid
Tervö sund.

Öfverstelöjtnant Jönsson hade emellertid efter
sammanstötningen med fienden stannat strax utanför det smala sundets
mynning och där intagit ställning i en halfbåge å ömse sidor om den
lilla Röfvarholmen, på hvilken ett batteri med fyra 12-pundiga
kanoner var uppfördt. Dessutom spredos 60 jägare i ked på
Sandöns södra strand, för att därifrån beskjuta de batterier och
trupper, som ryssarna förlagt på Kimito-landet.

På det högsta intresserad af den viktiga stridens utgång,
lämnade grefve Buxhœvden Åbo och anlände kort före drabbningen,
i sällskap med generalerna van Suchtelen och Kanownitzin, till
orten. Vestankärr gård erbjöd för de höga herrarna en
fördelaktig utsiktspunkt, hvarifrån de kunde iakttaga stridens gång. Till
sin flottas understöd hade Buxhœvden afsändt general Tutschkoff
III med omkring 1,000 man infanteri jämte en betydlig
artilleristyrka. Kanonerna uppställdes längs stränderna på fem batterier,
uppförda såväl på fastalandet som på Kimito-ön; dessutom
förfogade ryssarna öfver ett flytande batteri. Nämnda åtgärder ökade
betydligt fiendens styrka, och dess väl valda ställning erbjöd
förmånen af att kunna bestryka hela den svenska linjen från sidan.

Tidigt på morgonen den 2 augusti begynte ryssarna slunga
sina projektiler mot svenskarnas fartyg. Dessa dröjde ej att
besvara elden, och snart rasade en het strid. Tvenne gånger
omintetgjorde svenskarna ryssarnas försök att genombryta deras linje.
Den tappre Jönsson föll, dödligt sårad af en kanonkula, som
krossat hans ben, hvarefter Sölfverarm, som åter öfvertog befälet, till
det yttersta försökte hålla stånd emot den öfverlägsna fienden,
men det oaktadt blefvo alla ansträngningar förgäfves. Trots det
mördande kulregnet trängde ryssarna kraftigt fram och
svenskarna sågo sig tvungna att vika tillbaka.

Batteriet på Röfvarholmen togs af ryssarna med storm;
samtidigt kastade sig fientliga jägare från Kimito-landet i det grunda
vattnet och vadade öfver till Sandön, därifrån de fördrefvo de
svenska jägarna. Striden var således förlorad för svenskarna.

Hjelmstjerna hade visserligen med 6 galerer och 9
kanonslupar skyndat till undsättning, men uppehållen af motvind, stötte
han vid Hinstholmen på den retirerande flottiljen; där stannade
alla, formerande en ny försvarslinje. Ryssarna, som förföljde
Sölfverarm, ordnade äfven sina fartyg i en linje, hvarefter striden
ånyo vidtog. Efter en stunds skottväxling drogo sig svenskarna
till Holmö. Att försvara ställningen vid Hinstholmen hade ej någon
egentlig betydelse, ty sedan ryssarna vid Sandöström lyckats bryta
sig igenom, var deras syfte vunnet.

Svenskarnas förluster utgjordes af 173 man sårade och döda
samt 12 förstörda kanonslupar. Ryssarna uppgifva sina förluster
till 130 döda, 200 sårade och 35 skadade fartyg, af hvilka dock
10 redan samma dag blefvo iståndsatta.

På ryskt håll förmodades, att striden för dagen härmed var
afslutad, men ett egendomligt efterspel skulle dock snart följa.

Då stridstumultet på hafvet tystnat, lät grefve Buxhœvden ro
sig öfver till Sandön, där han tog svenskarnas batteri i betraktande.
Vid återkomsten till Vestankärr, där han i sällskap med sina
generaler stod i beredskap att intaga en måltid, befanns allt
fortfarande lugnt och fredligt; på gården tillredde soldaterna sin
middag och artillerihästarne betade på ängen invid. Men plötsligt
upptäckte någon från ett fönster att tvenne svenska
infanterikolonner närmade sig gården. Hvarifrån kommo väl dessa?! . . .
Uppståndelse och en själffallen förvåning uppstod bland de
församlade herrarna.

Anledningen härtill var, att konungen så snart han erhållit
kännedom om ryssarnas påtänkta afsikter vid Sandöström,
uppdragit åt öfverste af Palén att med 900 man afsegla till
Kimitolandet för att där understöda försvaret; löjtnant Imiteus med 4
kanonslupar skulle betäcka den hemliga landstigningen, hvilken
tidigare omnämnts. Resultatet häraf hade kunnat blifva storartadt,
såvida detachementet ankommit i tid samt utgjorts af väl inöfvadt
manskap, men expeditionen uppfyllde tyvärr ingendera af dessa
fordringar. Manskapet bestod till största delen af oöfvadt
landtvärn med tyska soldater såsom underbefäl; tiden var ej heller väl
beräknad. Allt nog, här, likasom alltid, visade det sig, att hvad
än konungen företog sig, ledo hans planer af brister, vittnande om
hans ringa förmåga.

Palén afseglade från Åland den 1 augusti, och medan striden
ännu pågick, närmade han sig Kimito-landet. Men att ordna den
oöfvade och i det närmaste odisciplinerade truppen tog en lång
tid i anspråk, hvarunder striden hann upphöra. Af befolkningen,
som mötte Palén på vägen, erfor han att ryssarna segrat i
sjödrabbningen, och att svenskarna dragit sig bort mot den öppna
fjärden; tillika visste dock en bonde förtälja, att den ryska
öfvergeneralen som bäst stod i beråd att på Vestankärr fira segern med
en festlig måltid och att hans vakt på gården utgjordes af
endast 50 man.
Oaktadt Palén insåg att hufvudändamålet med företaget var
förfeladt, lockades han likväl på grund af hvad han bland
befolkningen erfarit att riskera ett anfall mot Vestankärr gård. Ett
utmärkt tillfälle att tillfångataga ryska öfvergeneralen tycktes osökt
erbjuda sig.

Kapten Björnstjerna, hvilken nyligen såsom kurir från
hufvudarmén i norra Finland anländt till konungen, åtföljde expeditionen
i egenskap af öfverste Paléns biträde. Björnstjerna, som sålunda
personligen tog del i anfallet på Vestankärr, har om denna
tragikomiska händelse lämnat en liffull skildring, hvarur följande
må anföras.

»Vi voro», skrifver Björnstjerna, »på knappt ¼ mil från stället,
ännu fullkomligt obemärkta, och med 900 man kunde man väl
hoppas öfvermanna 50. Lyckades detta, och fölle generalen en
chef med sina underordnade i våra händer, skulle fiendens företag
förlamas, den ledande anden vore då försvunnen och ryska härens
återtåg, åtminstone från Åbo, därigenom gifvet. Tanken härpå
tycktes lifva alla. Jag ilade förut med förtruppen. Snart hade
vi hunnit det busksnår, som omgaf gården. Denna låg på en
höjd, med utsikt öfver sundet och den där liggande flottiljen.
Truppen delades i tre delar, sålunda att 100 man sändes genom
skogen till vänster och 50 till höger om byggnaden, medan jag
med resten skulle framifrån bevaka fienden. Alla afdelningar borde
sedan anfalla på en gång vid gifven signal.»

»De kringgående dröjde emellertid och voro ej ännu
framkomna, då en häftig rörelse uppstod inne på gården. Vakten gick
i gevär, soldater, officerare och betjäning sprungo om hvarandra.
Buxhœvden hade märkt oss genom ett fönster. Han och alla
öfriga misströstade om räddning. Endast öfverste Anselme de
Gibory, en tapper soldat, förlorade ej fattningen. Han öfvertog
befälet, lät genast barrikadera porten och uppmuntrade sina
fåtaliga, men käcka krigare. Snart smattrade äfven ur hvarje
fönsterglugg en liflig, väl underhållen gevärseld emot oss.»

»Nu var ej tid att dröja. Jag bröt fram med de mina, säker
om segern och öfvertygad, att allt vore afgjordt inom ett par
minuter. Men en eller annan landtvärnist störtade till marken för
ryssarnas kulor. Förbluffade stannade de öfriga tvärt, formerade
klump och sköto salva på salva, rätt i luften.»

»Nu ankommo de tvenne andra fördelningarna, men för dem
gick det icke bättre. De endast ökade villervallan. All ordning
var förbi, all lydnad upplöst; alla skreko om hvarandra.
Någonting uslare kunde ej tänkas. Förgäfves ömsom bad, svor och
befallde jag, ingenting hjälpte. Jag rusade in i hopen och sökte
med sabeln drifva dem fram. Fåfäng möda! De läto hugga ned
sig, men att få dem ur fläcken var ogörligt. I verklig förtviflan
sökte jag slutligen endast döden. Då öppnades portarna.
Omgifven af sin stab och sitt korpralskap soldater, utryckte Buxhœvden,
bröt med fälld bajonett genom de svenska bataljonerna, och sedan
hans folk uppstämt ett skallande hurra, försvann han i skogen.»
»Så snart ryssarna försvunnit», fortsätter Björnstjerna,
»återvände landtvärnssoldalernas mod, men disciplinen blef ej bättre.
Utan att vidare bry sig om hvarken mig eller sitt öfriga befäl, rusade
de nu in i det öfvergifna huset. Här plundrades allt med
största skicklighet. Ej nog, att Buxhœvdens ståtliga middag
försvann inom deras hungriga munnar, detta var i sin
ordning; men de rika ryska uniformerna föllo dem särdeles i
smaken, och snart visade sig min trupp i den löjligaste
maskeraddräkt. Här en i lysande generalsfrack och trasiga blå
komissbyxor; där en annan i trekantig hatt, stora stöflar,
släpsabel och pistoler, men med armbågarna tittande ut genom den slitna jackan;
här åter en tredje stoltserande i silfvergaloneradt betjäntlivré och
nakna fötter.»

Men snart skulle villervallan yttermera tilltaga. Fienden,
hvilken det ej kunde undgå, huru ynkliga dess motståndare voro,
samlade förstärkningar i närheten och ryckte därefter i sin tur
mot gården. Nu sjönk modet ånyo hos landtvärnsgossarna, och
det kostade Björnstjerna all möda att ordna dem i kolonn.
Öfverste Palén var sårad, hvarför det tillkom Björnstjerna att
återföra manskapet. Han riktade till dem ett tal, hvari med bjärta
färger framhölls, huru ryssarna bruka sända sina krigsfångar till
Sibirien med afskurna öron och näsor. Det var ej godt att råka

<img 1>
M. Björnstjerna.
</img>
i deras fångenskap och därför måste man, kosta hvad som helst,
bryta sig igenom.

Talet hade en viss verkan, och med stora ansträngningar
lyckades Björnstjerna förmå landtvärnsynglingarna att följa honom
och bryta sig väg genom fiendens kedjor. Men så snart manskapet
skulle stiga i båtarna, uppstod återigen samma vilda oordning.
Alla störlade i de närmast liggande båtarna, hvilka sjönko; en
del farkoster fastnade på grund; ryssarna, som förföljt ända till
stranden, sköto efter de flyende. Ingen hörde eller åtlydde vidare
befälets kommando, ty här gällde det ju att rädda lifvet.

Sålunda föllo invid stranden tvenne större skutor med
omkring 150 man i fiendens händer, och inalles förlorades 219 man
vid Vestankärr.

Då detachementet slutligen återkom till Åland, fruktade
cheferna för konungens onåd, »men», skrifver Björnstjerna, »Hans
Majestät var förtjust att ega Buxhœvdens kraschan och glömde allt
det öfriga, både kanoner, folk och ära!» En kraschan var sålunda
nog att utplåna den storartade skandalen och trösta konungen.

Gustaf Adolf hade emellertid redan den 23:e tagit sitt
högkvarter å Grelsby kungsgård i Finström socken. Byggnaden var
ett enkelt, brädfodradt, envånings trähus, inneslutande en sal, tre
mindre rum, kök och förstuga samt tvenne vindskupor under det
brutna taket.

Under de fem veckor konungen tillbringade på nämnda
anspråkslösa landtgård, åtgick hans tid hufvudsakligen till att uppgöra
vidare landstigningsplaner. Dessutom beslöt han att sammandraga
en här på Åland, öfver hvilken han själf ville taga befälet. Denna
här skulle enligt konungens beslut kallas <i>»södra finska armén»,</i>
hvaremot Klingspors framdeles benämndes <i>»norra finska armén».</i>

Den nya hären hade följande sammansättning:

1:a eller västra flygel fördel ningen, under generalmajor v.
Vegesack:

1:a brigaden:
2 batalj. Upplands regem., 2 batalj. Västermanlands regem.,
2 batalj. Helsinge regem., 1 skvadron Lifgardet till häst och 8
kanoner ur Svea artill, regem. Inalles 3,230 man.

2:a brigaden, under öfverste Sköldebrand:
3 batalj. Östgöta landtvärn, 2 batalj. Upplands landtvärn.
Inalles 2,521 man.

2:a fördelningen, under generalmajor v. Lantingshausens befäl:
1:a brigaden, under öfverste Fleetwoods befäl:
1 batalj. Lifgardet till fots, 1 batalj. Svenska gardet, 1 batalj.
Finska gardet, 1 skvadr. Lifgardet till häst och 5 kanoner
betjänade af landtvärn. Inalles 1,162 man.

2:a brigaden:
2 batalj. Kronobergs regem. och 1 sammansatt tysk batalj.
Inalles 1,507 man.

Hela härens antal steg till 8,419 man. Därtill kom yttermera
Ålands landsstorm 3,107 man och några andra mindre
truppstyrkor, så att totalsumman uppgick till 12,177 man. Nämnda trupper
kommo dock ej alla på samma gång till Åland, utan skedde detta

<img 1>
Paraden på Grelsby äng den 31 juli 1808.
</img>
småningom under förloppet af sommaren och hösten; de blefvo
ej heller i tillfälle att utveckla någon enhetlig verksamhet.

I Gefle funnos dessutom 6,000 man, hvilka med lätthet kunde
öfverföras till Finland. Tager man i betraktande, att ryssarna vid
denna tid voro i saknad af tillräckligt antal manskap samt ledo
brist på krigsförnödenheter, hade själffallet mycket kunnat
uträttas, såvida ledningen varit en annan.

Konungens tid på Grelsby upptogs äfven af mönstringar och
parader. En sådan försiggick bland annat med stor ståt den 31
juli, då segern vid Lappo af den 14 juli firades med afsjungande af
ett högtidligt »Te Deum», truppernas defilering och »riddarslag».
Konungen dubbade nämligen framför den uppställda fronten
generalmajor v. Vegesack till kommendör af Svärdsorden samt till
riddare at samma orden kaptenerna friherre Lovisin, Bäck och
friherre Lejonhufvud. Vid samma tillfälle öfverräckte han
egenhändigt medaljer för tapperhet i fält åt stabsadjutanterna v.
Vegesack och Gyllenhaal samt ryttmästaren Granér. Alla dessa
officerare hade nämligen under landstigningen vid Lemo utmärkt sig.

Under allt detta bibehöll konungen sin sedvanliga stelhet,
hvilken gjorde ett frånstötande intryck på alla dem, med hvilka
han kom i någon beröring. Sålunda förtäljer samma kapten
Björnstjerna, som anförde angreppet vid Vestankärr, följande
betecknande historia om sin första audiens hos konungen. »Jag
insläpptes i ett litet oansenligt rum, hvarest Hans Majestät tog ensam
emot mig. Stel och frånstötande som vanligt stod han där, klädd
i den namnkunniga Carolinska dräkten, handskar och allt. Med
handen på värjan, med utskjuten underläpp och stirrande på mig
med sina stora, uttryckslösa ögon, ansåg han sig troligen vara
mycket vördnadsbjudande; men lyckades blott att synas något
löjlig. Sedan han kastat en mönstrande blick på min klädsel,
nickade han nådigt, emottog depescherna och började läsa. När
detta var slut, nickade han åter och därmed var äfven mitt
företräde förbi. Jag bockade mig ut ur rummet, utan att hafva fått,
jag vill ej säga ett ord af beröm eller uppmuntran, men ej ens
en enda fråga om kriget, om hären eller fienden. Härom trodde
Hans Majestät sig allt för väl underrättad, att behöfva de
upplysningar en stackars stabsadjutant kunde lämna.»<footnote>Man bör erinra sig att Björnstjerna anländt med segerbudskapet från Lappo.</footnote>

För att illustrera Gustaf Adolfs frånstötande, brutala sätt
gentemot sin omgifning kan ännu en händelse från hans vistelse på
Åland omnämnas. Expeditionssekreteraren Hedenstjerna, hvilken
åtföljt konungen, var ej någon vacker karl. En dag var han inne
hos konungen och tilltalades af denne med orden: »Hvad tusan
djäflar grinar ni åt?» Hedenstjerna, mäkta förvånad öfver en
dylik fråga, gaf ej något svar, utan bugade sig blott vördnadsfullt.
»Ni ser alldeles ut som en sakramenskad markatta!» tillade
konungen därpå med rytande stämma.

Konungens dåliga sinnesstämning tilltog för hvarje dag under
vistelsen på Åland. I början, då segerbudskapen från norra
armén anlände, närde konungen de bästa förhoppningar om fortsatt
framgång, men senare, inemot slutet af augusti, då motsatta
underrättelser begynte inkomma, blef han retlig och lät sin vrede
taga öfverhand. Redan kort efter segern vid Alavo erhöll
konungen ett bref från Klingspor med anhållan om att krigsfartyg
måtte sändas till Vasa för att därifrån öfverföra armén till Sverige.
Nämnda bref var skrifvet omedelbart efter v. Fieandts första
motgångar, för hvilka längre fram skall redogöras. Skrifvelsen
försatte konungen i en gränslös vrede, han blef alldeles ursinnig
på Klingspor. Sent omsider insåg han numera att fältmarskalken
varit orsaken till tidigare olyckor och motgångar under kriget.

Med djupaste harm fattade han pennan och skref: »De enda
fartyg som sändas medföra trupper<footnote>De trupper, om hvilka konungen här talar, bestodo af några trasiga, illa
utrustade volontärer.</footnote>, vapen och föda; men de
skola genast återvända, på det ej någon, jag vill ej säga finne,
skall kunna glömma sig och sitt land nog för att öfvergifva det
i farans stund, då allt befaller ett motsatt uppförande. Om eder
egen hälsa fordrar lugn och stillhet, då är herr grefven mästare
att själf skilja sig från en armé, som täflat att fullgöra sina plikter
på det mest ärofulla sätt, att lätta edra bekymmerfulla omsorger
genom ett noggrant uppfyllande af edra befallningar och att dela
med eder den största lager, som någonsin af en krigare
blifvit skördad.»

»Jag säger ännu en gång, att om Finlands invånare skola
bereda sig och efterkommande en lugnare framtid, måste dessa
barbariska moskoviter drifvas inom de gränser, hvaröfver de
aldrig bort framtränga», o. s. v.

Men ej allenast i vackra ord, utan äfven i handling ville
konungen visa huruledes man borde föra krig.

Redan då Palén efter sin misslyckade expedition återvändt,
hade konungen gifvit befallning om att två nya landstigningskårer
skulle utrustas. Landstigningar med betydliga och välinöfvade
styrkor hade här utan tvifvel kunnat företagas med utsikt om
god framgång och väsentlig nytta, men konungen hade nu en
gång för alla fått i sitt hufvud, att endast använda fåtaliga, och
därtill ofta så godt som alldeles oöfvade trupper. I konungens
omgifning saknades icke kunniga och erfarna män, hvilka efter
bästa förmåga försökte inverka på honom och understöda sin
monark med goda råd, men denne, för stolt och inbilsk att lyssna till
någon, följde endast sin egen vilja, styrd af en trångsynt uppfattning.

Af de nämnda expeditionerna utgjordes den ena af 2,000 man,
anfördes af generalmajor v. Vegesack och var bestämd att afgå
från Gefle till Björneborg. Till denna skola vi senare, i
sammanhang med inträffande händelser vid norra armén, återkomma.

Till befälhafvare för den andra landstignings expeditio nen
utsågs generalmajor v. Lantingshausen. Hans detachement bestod
i det närmaste uteslutande af gardestrupper; dess styrka var 2,650
man och 10 kanoner. Truppen skulle stiga i land vid Helsinge,
ett par mil norr om Åbo, och därifrån tåga mot nämnda stad.
Konungen hade vidare tänkt sig att Lantingshausen skulle
bortdrifva alla fientliga trupper mellan sig och Vegesack, hvilken
bort landstiga vid Björneborg, och sedan förena sig med norra
finska armén. Dylika underverk hoppades konungen att 2,600
man kunde utföra.

Det drog emellertid ut på tiden, innan allt var i ordning för
affärden, men oaktadt dröjsmålet blef detachementets utrustning
dock högst otillfredsställande, sålunda utgjordes t. ex.
ammunitionen af endast 60 skott per man. Först den 10 september var
allt färdigt för afseglingen, men utsatt för motvindar kryssade
Lantingshausen i hela 7 dygn, innan han slutligen den 17:de anlände
till Lokalaks.

Några dagar tidigare hade major Stjernstam med 300 man
landstigit på ön Sutsalo och därifrån gått öfver till Töfsalalandet.
En äfventyrare, f. d. fältväbel, vid namn Ljungberg, hade för
konungen försäkrat, att så snart svenska krigsmän blefve synliga på
fastalandet, skulle minst 12 à 13,000 beväpnade bönder sluta sig
till soldaterna. Konungen satte tro till mannens berättelse och
ställde som vanligt stora förhoppningar på befolkningens
patriotiska känslor. Men hvarken major Stjernstam, ej heller general
Lantingshausen funno några spår af beväpnade bönder.

Som skydd för landstigningen anlände generaladjutanten för
flottan, viceamiral Rajalin, till svenska eskadern vid Grönvikssund,
där han i egen person öfvertog ledningen af densamma. Med 34
kanonslupar gick han till Palva sund och bortdref därifrån ryska
eskaderns förposter; men tillika kunde han meddela
Lantingshausen, att en öfverlägsen rysk krigsflotta var i sikte.

Stjernstam skulle, medan Lantingshausen med hufvudstyrkan
ryckte fram, taga fienden i ryggen, men vid Kettis sund stötte han
på en öfverlägsen fiende, kom i strid med densamma samt blef
tillbakaslagen. Efter nämnda motgång återvände Stjernstam till
hufvudstyrkan.

Lantingshausen, hvars ursprungliga afsikt varit att landstiga
vid Helsinge, hade emellertid, sedan han erhållit Rajalins
meddelande om fiendens ställning, ändrat sin plan och beslöt nu att
stiga i land vid Vaaranpää nordliga udde på Lokalakslandet.

Utskeppningen varade hela dagen den 18:e, hvarunder
öfverstelöjtnant Lagerbring med 300 man af gardet och Kronobergs
regementets jägare sändes såsom förtrupp till Lokalaks kapell. Det
lyckades honom att bortdrifva några fientliga förposter samt
därefter intaga en förmånlig position. Under tiden fick
Västermanlands vargering röja väg för kanonerna, ty endast små stigar ledde
från stranden upp till landsvägen. Senare på eftermiddagen blef
Lagerbring anfallen af några hundra ryssar, hvilka han lyckades
drifva tillbaka. Emellertid anlände hufvudstyrkan på natten till
stället och förenade sig med förtruppen.

En af deltagarna skrifver: »Vi hade vid ankomsten om natten
påträffat en bondstuga med ett tämligen stort rum. Här stod
öfverste Lagerbring vid ett bord, omgifven af åtskilliga
kompanichefer af gardesregementena. En allvarlig rådplägning pågick,
huru leken skulle börja på morgonkvisten. Det var mörk natt,
och vi hörde huru ryssarna arbetade och bullrade å de
kringliggande höjderna. Nu började dagen gry. Vi unga gossar af
gardena hade förskaffat oss en stor spilkum varmt kaffe, som. fick
cirkulera, då fråga icke kunde, bli om koppar. När turen kom
till sek. adjutant Adelsvärd vid Svea garde, yttrade han: 'om jag
i dag förlorar en arm eller ett ben, skall jag ej bry mig om,
endast jag får lefva'. En timme senare var han icke mer.»

Ryssarna, hvilka här kommenderades af generalmajor
Tschoglakoff, hade vid morgongryningen erhållit betydliga förstärkningar
och samlat sitt manskap framför svenskarnas ställning. Kl. half
6 gjorde de ett anfall, men blefvo tillbakakastade. Tschoglakoff
lät sig dock ej häraf förskräckas, utan förnyade angreppet flere
gånger efter hvarandra. »Jägarekedjornas eld hördes smattra»,
fortsätter den nyss citerade berättaren, »och granaterna dansade
öfver våra hufvuden. I detsamma kom befälhafvaren för Svea
gardes bataljon hastigt till Wulfcrona, sägande: 'Adelsvärd är
skjuten, du har en adjutant till öfverlopps (det var jag), säg, låt honom
sitta upp på Adelsvärds häst\ W., som när något hastigt påkom,
stammade något litet, svarade: 'Nej — ta — mig tu — san dj— jag
kan — umbära honom'. Jag, som åhörde samtalet, förargade mig
innerligt öfver afslaget; men händelserna följde nu tätt på
hvarandra, att allt måste vika för ögonblickets kraf. En stångkula
sönderslet en man mellan min kompanichef, kammarjunkar Bäck,
som var tillfälligt illamående, och mig; i samma ögonblick kom
order, att kammarjunkarens kompani genast skulle rycka upp att
förstärka Kronobergsbataljonen. Bäck kastade då värjan i skidan,
sägande till mig: 'Marschera upp med kompaniet, man skall vara
af en särskild ull för att vara med i dag bland dessa otäckheter'.
Kapten Nordenstolpe vid vårt regemente fick order att med sitt
kompani rycka fram mot ryska linjen. Han ropade under
afmarschen helt högt till chefen: 'Skall jag bryta igenom?' Svaret
hörde jag ej; han leddes kort därefter, blesserad i hufvudet, förbi
mig. Så hade vi i fem timmar slagits endast med gevärseld.
Hundradetals rikochetterande granater flögo genom Lokalaks
träkyrka; den liknade slutligen en fågelbur...»

På ingendera sidan försiggick emellertid någon förändring i
ställningen, men sedan svenskarna slutligen hunnit aflossa alla
sina 60 skott, blefvo de urståndsatta att fortsätta striden.
Dessutom erhöllo fienderna alltjämt nya förstärkningar, till följd hvaraf
Lantingshausen ej längre såg någon möjlighet att kvarblifva.

Mot eftermiddagen afbröt han striden och gaf befallning om
reträtt till båtarna. Trots ryssarnas häftiga förföljande, verkställdes
återinskeppningen i utmärkt ordning. Reträtten försiggick under skydd af
svenska gardet och samtliga jägare, hvilka blefvo de
sista, som stego i båtarna och lämnade stranden.

Det hela hade kostat svenskarna i döda och
sårade 10 officerare, 1 läkare och 130 man.
Dödade voro, förutom den redan omnämnde
adjutanten friherre Adelsvärd, fänriken Berg och en
läkare; sårade eller kontusionerade major Wrangel,
kaptenerna Boman, Ulfsax och Nordenstolpe,
löjtnanten friherre Koskull samt fänrikarna Ridderstolpe
och friherre Willebrand.

Medan det ofvanskildrade försiggick på land, utkämpade amiral Rajalin en het strid
till sjös. Nyligen hade konteramiral Mjasojädoff utnämnts till
befälhafvare öfver hela ryska flottan i östersjön. Under hans eget
befäl närmade sig långsamt och försiktigt 6 större fartyg och 90
kanonslupar och jollar de svenska fängen vid Palva, där Rajalin
intagit ställning.

Utan att aflossa ett enda skott, läto svenskarna fienden närma
sig på handgevärshåll; först då öppnades från alla fartyg en
mördande eld. Ryssarna drogo sig nu hastigt tillbaka och gjorde ett
försök att omfatta Rajalins ena flygel, hvilken var blottad. Tillika
riktades mot de svenska fartygen en oafbruten, häftig eld. Efter

<img 1>
S. M. Rajalin.
</img>
en flera timmars hårdnackad strid gingo svenskarna slutligen i
god ordning tillbaka och stannade vid Grönvikssund. Ryssarna
följde ej efter, utan stannade i Palva, där de i anledning af en
stark storm förblefvo under flera dagar.

Det är lätt att föreställa sig med hvilka känslor konungen
emottog underrättelsen om, att den af honom själf uppgjorda
landstigningsplanen gått om intet. Samtidigt hade äfven andra
sorgebudskap inträffat från norra armén, hvilket allt bidrog till att
försätta konungen i formligt raseri. Till Lantingshausen afsändes
befallning att genast förnya anfallet; men generalen svarade med
att af hälsoskäl begära sitt afsked, hvilket blef beviljadt. Härmed
förlorade konungen, genom eget förvållande, en framstående och rikt
begåfvad general. Grefve Albrekt von Lantingshausen, som sedan 1789 af
politiska skäl hatt afsked, hade nyligen återinträdt i tjänst såsom
brigadchef för Upplands landtvärn, i hopp om att under nu rådande svåra
tider kunna gagna sitt land.

Till Lantingshausens efterträdare utnämndes generaladjutanten
Lagerbring med befallning att genast landstiga vid Helsinge, men Lagerbring
förklarade i en skrifvelse, att detta var alldeles omöjligt med en så pass
fåtalig styrka. »Man måste lyda, utan att raisonnera», tecknade konungen
på skrifvelsen och afsatte honom samt utnämnde öfverste Boije i hans ställe.

Själf steg konungen ombord på »Amadis» för att på närmare
håll kunna se till huru trupperna förhöllo sig.

Lagerbring hade ännu ej emottagit konungens svarsskrifvelse,
då han, åtlydande den första befallningen, steg i land vid Helsinge.
Här stötte han på några kosacker, hvilka genast togo till flykten,
hvarefter ryttmästar Klinkowström afsändes med en mindre
fördelning till skydd för vänstra flanken.

Detachementet bestod i det närmaste af samma trupper, hvilka
under Lantingshausen landstigit vid Lokalaks. Inalles hade
Lagerbring förutom artilleriet 3,380 man under sitt befäl. Nämnda
styrka delade han i tvenne brigader, den ena under befäl af major
Fleetwood, den andra under major Hedenstjerna. Brigaderna
tågade fram längs tvenne i det närmaste parallelt löpande vägar.

<img 1>
G. O. Lagerbring.
</img>
Anlända till Järvenperä by, stötte de på några hundra ryssar,
hvilka här intagit en förmånlig ställning, men nu utan strid drogo
sig tillbaka. Samtidigt rapporterade Klinkowström att betydliga
ryska styrkor funnos åt Lokalakssidan. Emellertid inbröt natten,
och trupperna fingo kvarblifva där de voro intill påföljande
morgon, då uppbrottet skedde redan vid 5-tiden.

<img 1>
Furst P. I. Bagration.
</img>
Generallöjtnant Bagration, som ledde hela försvaret af dessa
kuststräckor, hade till sitt förfogande inalles omkring 8,600 man.
Så snart trakten invid Vemo blef hotad, hade generalen dragit en
stor del af sin styrka till nämnda ort och kunde här räkna minst
4,000 man. Därtill hade han omsorgsfullt låtit uppföra flera mindre
befästningar på olika ställen, hvarigenom försvaret i betydlig grad
förstärktes.

Furst Peter Ivanowitsch Bagration var måhända den mest
framstående af alla de ryska generaler, hvilka deltogo i finska
kriget. Ättling af den urgamla Bagratider-släkten, hvars
medlemmar redan tvenne århundraden före Kr. föd. voro regerande
furstar i Georgien, föddes han 1765 i den lilla fästningen Kisljar i
Kaukasus. Vid 17 års ålder inträdde han som sergeant i
Kaukasiska musketörregementet. På denna tid förekommo ständiga
strider emellan de små stammarna i Kaukasus vilda bergstrakter.
I följd häraf förflöto tio år af den unge furstens lif så godt som
uteslutande under deltagande i drabbningar och öfvervinnande af
därmed förenade faror. De praktiska lärdomar i krigareyrket,
dem han här förvärfvade sig, kommo honom till stor nytta under
hans framtida bana. De inverkade äfven fördelaktigt på hans
karaktärs daning och utvecklade honom till en tapper krigare med
ridderligt sinnelag. Själfuppoffring, plikttrohet, kraftfullhet och ett
aldrig sviktande mod voro de utmärkande dragen hos denne
krigshjälte. Bagration var en handlingens man, som ej litade eller satte
stort värde på teoretiskt inhämtade lärdomar. Till och med den
elementäraste bildningen hade af honom i så hög grad
försummats, att han hade svårt att skrifva.

År 1794 kom Bagration till Holen, där han genom sina djärfva
bragder ådrog sig Suvoroffs uppmärksamhet, hvilken han
sedermera följde till Italien. 1805 deltog han i kriget emot Napoleon,
och då finska kriget bröt ut, kommenderade han den 21 divisionen,
hvilken vid öfvergången af gränsen bildade ryssarnas högra flank.

Inom den ryska arméns leder fortlefver hans namn ännu i
dag omstråladt af sällsynt glans, och hans krigarerykte intager
äfven ett framstående rum bland Europas märkligaste fältherrar.<footnote>Furst P. Bagration slutade sina dagar den 1 september 1812 till följd af en
svår blessyr erhållen under slaget vid Borodino.</footnote>

Då nu svenskarna emellertid följande morgon fortsatte att
rycka fram, stötte de invid en skog på ett häftigt motstånd. Här
hade ryssarna intagit en god ställning, hvilken de länge
hårdnackadt bibehöllo. Dock lyckades det slutligen för svenskarna att,
efter några timmars het strid, undantränga fienden från positionen.

Ryssarna retirerade härifrån till Viais, följda af Lagerbring,
men vid nämnda by gjorde fienden åter halt. Nu beslöt
Lagerbring att med alla till buds stående trupper göra ett raskt
angrepp. Hans afdelnings fåtalighet medgaf icke kvarlämnandet af
någon reserv, men han hoppades härigenom kunna inbilla fienden,
att hans styrka endast var förtruppen till en efterföljande större
kolonn. Det lyckades honom verkligen att, trots ryssarnas tappra
motstånd, med fällda bajonetter bortdrifva dem ur byn samt taga
ett 40-tal fångar. Fienden fann då för godt att retirera till Himais,
där de hade en befäst position.
Emellertid gjorde nu den inbrytande mörka natten slut på
striden. Lagerbring begagnade sig af mörkret för att
sammandraga hela sin styrka till Viais, dit nu äfven öfverste Boije, som
här öfvertog befälet, anlände. Men äfven ryssarna hade under
natten förberedt sig till den stundande striden. Såväl från Åbo
som från Lokalaks hade betydliga förstärkningar inkommit,
hvarigenom deras antal numera uppgick till närmare 6,000 man.

Utan tvifvel hade Boije handlat klokast, om han inskränkt
sig till en defensiv hållning och endast försökt hålla sig kvar på
platsen till dess undsättning hunnit anlända. En sådan väntades
nämligen från Gefle, ehuru den, förhindrad af storm och motvindar,
ej kom fram till bestämmelseorten. Men Boije, som genom ett ånyo
upprepadt djärft anfall hoppades afgöra striden, gaf befallning åt
Lagerbring, hvilken, ehuru afsatt från öfverbefälet, fortfarande
stannade kvar vid hären, att med en mindre afdelning angripa
fiendens högra flank; själf skulle Boije med hufvudstyrkan kasta sig
emot fiendens front.

Lagerbring kom emellertid ej långt, förrän han i en skog
anfölls af en öfverlägsen styrka, hvarvid en het strid genast
uppstod. Närapå samtidigt blef äfven Boije angripen, men höll sig
tappert i flera timmar. Tre häftiga anfall tillbakakastade Finska
gardet med sina bajonetter. Det kämpades hårdnackadt på alla
håll, och ingen ville vika.

På rysk sida ledde furst Bagration själf det hela; med sin
örnblick öfverskådade han stridsfältet och vidtog nödiga åtgärder.
Generalmajor Borosdin sändes emot Lagerbring och generalmajor
Baggehufvud emot Boije; dessutom utgick major Beck med en
mindre styrka i syfte att kringgå svenskarnas högra flygel.

Inemot middagen hade Lagerbring förlorat hälften af sitt folk
och bortskjutit alla sina patroner. Major Tornerhjelm med Lifgardet
och en jägarebataljon utförde ett oförväget angrepp och lyckades
till och med närma sig Himois, men blef af ryska
öfverbefälhafvaren själf samt general Aderkas tillbakakastad. Slutligen, då
intet längre rimligtvis kunde göras, såg Boije sig tvungen att gifva
befallning om reträtt.

General Borosdin hade tidigare erhållit order att försöka
afskära svenskarnas återtåg till stranden. Lifgardet till fot och en
jägarbataljon blefvo i själfva verket afskurna, men slogo sig
tappert, ehuru med kännbara förluster, igenom samt anlände i god
ordning till stranden samtidigt som Boije med hufvudstyrkan. Nu
gällde det att inskeppa trupperna. Vid de små båtarna, i hvilka
manskapet skulle öfverföras till transportfartygen uppstod trängsel
och oreda, ty fienden förföljde ända till stranden och fortsatte
elden mot motstånd ame. Det lyckades dock för Boije att
slutligen få sitt manskap öfverfördt.

För Lagerbring blef det emellertid värre, ty då han kom till
stranden, tätt i spåren förföljd af ryssarna, funnos där ej några
båtar. Hans ställning var i själfva verket ytterst kritisk. Lagerbring
bar skrifvit härom: »Eftertruppen utan något fartyg — med öppna
hafvet mellan sig och den under segel varande flottan — tycktes
förestå det hårda ödet att sträcka gevär, då kapten Gethe, hvilken
befann sig på den sist afgångna skutan, under fiendens häftigaste
eld återkom till lands i en liten julle, icke allenast för att hemta
mig utan äfven (för att) tillkännagifva, det han upptäckt flera
båtar förgömda bakom holmarna.» Det lyckades sålunda för
Lagerbring att i sista stunden rädda större delen af sitt manskap
och förena sig med de öfriga. Förutom kapten Gethe var äfven
löjtnant Thersner nyttigt verksam vid nämnda farliga tilltalle. 5
officerare och 150 man samt 5 kanoner föllo likväl i
ryssarnas händer.

Bland de sårade svenska officerarna voro: major Stjernstam,
kaptenerna Lorich, von Schantz och Gejer, löjtnanterna Thersner
och grefve Cronhjelm samt fänrikarna grefve Hamilton,
Gyllensvärd, Bergman och Elgenstjerna. I fångenskap hade råkat
kaptenerna Manktell, Porath och Ulfsax, löjtnanterna Berg och Falk,
brigadadjutanten friherre Armfelt samt fänrikarna Hohenhausen,
Schenfelt, Reutersvärd, Palman och Bromfan. Det hela hade kostat
svenskarna 26 officerare och omkring 800 man i döda, sårade och
tillfångatagna. Fiendens förlust uppskattas till 400 man.

Återinskeppningen hade säkert aflupit vida lyckligare för
svenskarna såvida de haft några kanonslupar till sitt skydd vid
stranden, men konungen hade låtit de 12, hvilka skyddat
detachementets landstigning, afgå till Kahiluoto, för att hindra ryska eskadern
vid Palva att närma sig Helsinge. Nämnda kanonslupar uppfyllde
emellertid denna sin bestämmelse på det mest utmärkta sätt.
Genom förskansningar och oerhörda ansträngningar lyckades dessa
12 slupar uppehålla hela den ryska eskadern vid Palva i flera
dygn, och därmed hindra densamma att komma fram till Helsinge
medan striden därstädes pågick. En svensk officer<footnote>Friherre Rabbe Wrede, hvilken till svenska språket öfversatt P. van
Suchtelens »Kriget emellan Sverige och Ryssland åren 1808 och 1809» och försett
detsamma med talrika och sakrika anmärkningar.</footnote> har om
nämnda kanonslupars bedrifter yttrat följande: »Träffningarna i
sunden vid Kahiluoto äro ibland de märkvärdigaste, som någonsin
förefallit. Tolf svenska kanonslupar afslogo öfver 40 ryska, hvilka
den 27 sept. och följande dagar, ända till den 2 okt., gjorde flera
anfall, för att tränga igenom; men som dock slutligen, efter lidna
stora skador och förluster, blefvo tvungna att draga sig tillbaka.
Svenskarna hade genom valet af ställning — den var den
starkaste under hela detta sjötåg — fullkomligt ersatt sin
underlägsenhet i antal. De unga svenska officerarna, hvilka här voro
befälhafvare, och på ett så lysande sätt utmärkte sig (löjtnanterna
O. J. och A. G. Hagelstam, G. Lundstedt och De Brunk),
förvärfvade svenska skärgårdsflottan nya, minnesvärda lagrar.»

Konungen, som emellertid seglade på »Amadis», erhöll till
först en rapport af Lagerbring, hvari den lyckligt verkställda
landstigningen relaterades. Uppfylld af de gladaste förhoppningar ville
han skynda till sina trupper och utdela belöningar åt hvar och
en efter förtjänst, men naturmakterna reste sig emot hans vilja,
en storm nalkades, och fartyget måste söka skydd i ett sund, en
mil från Helsinge, där det kastade ankar.

Med kikare i handen stannade Gustaf Adolf på däcket,
spanande mot öster om där ej kunde upptäckas något. Till en början
syntes endast hotande mörka moln, men plötsligen varseblef
konungen en väldig svart rökpelare höja sig öfver de aflägsna
skogstopparna och ett eldsken färga himmelen. Det var ett tecken,
som icke bådade godt! En by, antänd af ryssarna, stod i lågor . . .

En stund därpå uppfångade konungen i synglaset ett segel, så
ett annat, ett tredje och slutligen en hel rad hvita segel ilande
framåt. En mängd större och mindre fartyg styrde kurs mot det
sund där »Amadis» låg förankradt. Hvad annat kunde det väl vara
än svenska krigare på flykt undan fienden? . . . Hvilken skymf! . . .
Konungens uppsyn förvandlades ögonblickligen, raseriet
återspeglades i hans blick och ansiktet blef askgrått — — —

Signal gafs åt fartygen att stanna invid »Amadis». Själf steg
konungen i en båt och lät ro sig ut för att erfara orsaken till
detta oväntade återtåg.

Skrik, larm och oljud hördes från fartygen. Befäl och
manskap från olika trupper voro sammanblandade utan någon
ordning. Tydligen fruktade man att blifva förföljd af fienden, och
alla band hade lossnat. Förvirring härskade öfverallt, och därtill
inbröt höstmörkret med störtregn, hvarjämte stormen allt mer
tilltog i styrka.

Slutligen infann sig Boije. Värdigt och allvarligt begynte den
olycklige befälhafvaren förklara orsakerna till nederlaget, men
konungen afbröt honom tvärt, ryckte svärdsordenstecknet från
hans bröst, förklarande att en sådan man var ovärdig att längre
bära denna utmärkelse. Att felet låg hvarken hos befälhafvaren
eller manskapet, hvilka ansträngt sig till det yttersta, kunde Gustaf
Adolf ej fatta; att söka grunden till olyckan hos sig själf som
planläggaren till det orimliga företaget, föll honom icke in.

Tvenne veckor senare lät konungen utfärda en befallning om
att gardesregementena beröfvades rang, fanor, namn och öfriga
utmärkelsetecken. Denna orättvisa behandling, som utan dom och
ransakning drabbade trupper, hvilka, frånsedt oordningen vid
återtåget, dock med tapperhet gjort hvad de kunnat, hvarunder de
förlorat en tredjedel af sina led, ökade antalet af konungens

<img 1>
Amadis under segel.
</img>
hemliga fiender. Straffet drabbade äfven mången som alls icke
deltagit i striden, utan vid tiden för densamma befunnit sig i
Stockholm eller å andra orter. Officerarne vid gardesregementena hörde
nästan uteslutande till landets förnämsta familjer, hvarigenom denna
konungens handling särskildt förolämpade Sveriges aristokrati.
Hederskänslan blef djupt sårad, och häraf kom det sig, att mången
efter denna händelse slöt sig till de missnöjdas parti, hvilket snart
nog skulle störta Gustaf Adolt från hans tron.

Återstår att följa den från Gefle afsända undsättningens öden.

Till nämnda ort hade en styrka af 6,000 man under
öfverstarna Sköldebrand och Otto Cronstedt blifvit sammandragen.
Detachements bestod af 4 bataljoner Lifgrenadierer, 2
bataljoner Södermanlands, 2 bataljoner Västgöta-Dahls regementen samt
nämnda bataljoners vargeringsmanskap. Den 21 och 22 september
afseglade trupperna från Gefle, styrande kurs emot Åland, men
under vägen uppstod en häftig storm med svåra följder för de
bristfälliga transportfartygen, som kastades omkring och drefvos
från hvarandra. En del tornade emot klippor eller
undervattensgrund och slogos sönder, andra åter stötte emot hvarandra med
samma påföljd. Många människolif gingo härvid förlorade. En
del fartyg drefvos slutligen tillbaka emot den svenska kusten, där
de i olika hamnar lyckades rädda sig, hvaremot endast ett fåtal
kom fram till norra delen af finska kusten och förenades med
Klingspors här.

Skildringen af de oerhörda umbäranden, lidanden, mödor och
faror, som dessa trupper, under sina fåfänga bemödanden att uppnå
destinationsorten fingo utstå, skulle säkert bilda ett af de dystraste
bladen i detta krigs historia; men mycket knapphändiga äro de
anteckningar, som härom till eftervärlden blifvit bevarade.

Bland annat stötte ett af skeppen i närheten af Limön mot
en undervattensklippa, hvarvid farkosten krossades och alla sjönko
i djupet. Endast några få officerare, hvilka voro skickliga
simmare, lyckades hålla sig uppe och gripa tag i de på vattenytan
flytande spillrorna af vraket.

I sex à sju timmar kastades de unga männen af och an på
vågorna, tills slutligen några modiga fiskare varseblefvo dem och
med fara för eget lif skyndade till deras räddning. Alla upptogos
i båten förutom en ung baron de Geer, hvars fötter blifvit så
insnärjda i taklagets tåg, att man ej förmådde lösgöra honom.<footnote>Friherre Otto Berndt de Geer, t 1789, var bördig från Finland och son till
R. W. de Geer, landtmarskalken vid Borgå landtdag.</footnote>
Nästan sanslösa fördes de öfriga till stranden. Men så snart de
hämtat sig något och erfarit att de Geer saknades, hastade en af
kamraterna, löjtnant Arvid Hammarsköld, tillbaka till stranden.
Med böner, hot och penningar förmådde Hammarsköld ett par
raska fiskare att följa med och ånyo trotsa döden för att söka
rädda kamraten. Uppbjudande alla krafter uppnådde de vraket,
där de varseblefvo de Geer ännu sittande grensle öfver en mast,
omgifven af afbrutna spillror, stockar och bräder, men att närma
sig stället med båten tycktes vara omöjligt. Hammarsköld bad
och besvor dock fiskarena att försöka ro fram, men i detsamma
sågo de de Geers hufvud sjunka under vattenytan. Han hade
förmodligen fått slag, ty i åtta à nio timmar hade han i bara
skjortan varit utsatt för den isande nordanvinden och ständigt
öfverskotts af det kalla vattnet. Han stod ej  mer att rädda.<footnote>De räddade voro, förutom Hammarsköld: major Feilitzen, kapten
Kuylenstjerna, löjtnant Martin och brigadläkaren Keventer.</footnote>

En af deltagarne, hvilken tjänstgjorde vid kapten Jernskölds
batteri, har i korthet upptecknat sina utståndna äfventyr. Han
skildrar först huru illa manskapet var utrustadt för färden. »Det
var både ömkligt och löjligt», yttrar han, »att se denna, af de
mest olika individer sammansatta trupp uppställd, hvaraf en del
var så trasig, att den icke kunde skyla sig, många barbenta, utan
skor; men alla med en gul ullgarnssultan instucken genom kullen
på hatten eller kaschetten.»

Författaren till nämnda anteckningar blef beordrad till kapten
Jernskölds batteri, hvilket ingick i det från Gefle till Finland
bestämda undsättningsdetachementet. Före afresan blef utrustningen
dock något upphjälpt. »Vår klädsel», skrifver han, »var
temmeligen tunn, för en sådan kommendering, vid sådan tid på året.
Vi erhöllo skor och ridbyxor, läderdamasker med sporrar, skjorta,
stallrock af bolstervar samt stallmössa.»

Batteriet inskeppades på 7 mindre fartyg och en galeas.
Kapten Jernsköld intog själf plats på den sistnämnda, hvilken skulle
vara vägvisare för de öfriga. Alla fartyg voro i mycket dåligt
skick, och besättningen ännu sämre. Den skuta, med hvilken
författaren afseglade var odäckad, hade 22 hästar samt en del foder
ombord; den fördes af en gammal gubbe, som till sitt biträde
hade en enda man, hvilken för första gången var till sjös. Redan
vid utfarten från Gefle tornade skutan mot en påle och erhöll däraf
ett hål i bogen som dock nödtorftligen lappades, men kort därpå
förlorades räddningsbåten. Om natten hände ej sällan att fartygen
i mörkret stötte mot hvarandra, då skrik och oväsen uppstod.
Stormen tilltog i häftighet, ju närmare man kom den finska kusten.

Tidigt på morgonen den 23:e förmärktes land. »Ännu icke
fullt dager», fortsätter författaren, »erfor man, att chefsfartyget
stannat på grund och kort därpå sågos båda masterna gå öfver
bord. Nu drefvo de öfriga sju skutorna omkring liksom
förvillade får; den ena sökte sig hit, den andra dit. Ingen kunde komma
vår chef till hjälp. Den skuta författaren var uppå kunde icke
hålla sig upp emot vinden; med sönderslitna och tilltrasslade segel
och tåg drefvo vi allt närmare land. Nu försöktes att kasta ett
litet ankare och en dragg; men dessa stoppade blott för en liten
stund. Det klena ankartåget brast och nu drefvo vi, omgifne af
klippor och grund, och, med en besynnerlig lycka, temmeligen
nära land, då vi stötte på ett mindre grund, öfver hvilket vi lyftes
af en ny sjö, hvilket tillika förde oss mot ett stengrund, där vi
blefvo stående.»

Efter svårigheter och ansträngningar lyckades alla rädda sig
till en skogbevuxen udde. Här påträffades några finska bönder,
hvilka meddelade att de skeppsbrutna befunno sig i närheten af
Kaskö, och att ryssarna hade sina förposter ¼ mil från stället,
hvarför stor försiktighet blef af nöden, ty några vapen hade
manskapet ej kunnat rädda. Jernsköld själf var iklädd endast nattröja
och byxor, men erhöll af en skeppare till låns en nedsmord
skinnpels, en läderkaschett och ett par becksömsstöflar. Han var en
man som ej förlorade modet. I farans stund uppbjöd han all
sin förmåga för att äfven hålla förtröstan vid lif hos sitt manskap.

»Kamrater!», yttrade han till dem, »då vi haft olyckan att
förlora allt, ända till och med vapnen att försvara oss med, och
jag ännu icke vet huru snart eller på hvad sätt vi kunna komma
härifrån, hafva vi för närvarande blott ett medel att undvika en
neslig fångenskap och äfventyret att blifva förda ända till Sibirien,
ifall ryssarna skulle upptäcka vårt tillhåll, och lyckas gripa oss,
och detta medel är tapperhet och rådighet. Kunna vi icke skaffa
oss andra vapen, skola vi med påkar och stänger törsvara våra
lif och vår frihet. Kommen ihåg att vi äro svenskar och följen
blott mitt exempel, jag går i spetsen för eder. Dödas eller fångas
måste hvarje ryss, som kan blifva oss varse. Ryssarna hafva sköna
kläder, som vi kunna behöfva. Uti deras linningar och uppslag
torde vi finna insydda silfverrublar.» Vidare uppmanade han
soldaterna att vara tysta och uppmärksamma, samt underhålla blott
helt liten eller ingen eld, m. m.

Talet och isynnerhet Jernskölds eget exempel inverkade godt
på manskapet, hvars fruktan och nedslagenhet med ens försvunno.
I tre dygn stannade de på udden och därefter ett par dagar på en
utanför densamma belägen holme, där det fanns en liten fiskbod,
under hvars tak de sökte skydd för det allt fortfarande ösande
regnet och den ihållande stormen. På proviant rådde äfven stor
brist, ty det var endast föga man lyckats rädda af förråden.

Slutligen syntes en Uleåborgsskuta närma sig holmen; denna
togs i besittning och skepparen återförde de nödställda till Sverige.

Några vidare undsättningsexpeditioner till södra Finland kommo
ej mera till stånd. Svenska flottan stannade intill slutet af
november i finska skärgården, hvarefter den återvände till Sverige.
På senhösten ägde icke några egentliga sammandrabbningar rum,
men dock lyckades man under hela tiden hålla ryska flottan i
schack. Ehuru betydligt talrikare, var den dock icke mäktig att
tillfoga svenskarna nämnvärd skada; därtill bidrogo delvis äfven
de ständiga stormarna samt bristen på lifsmedel och dricksvatten,
hvilket allt beredde flenden stora svårigheter. I förening med
engelska fartyg höllo några svenska en del af ryska krigsflottan
instängd i Revals hamn, hvarigenom fiendens sjöstyrka i betydlig
grad blef minskad.

»Huru som helst», yttrar en svensk författare, »hade flottan på
ett utmärkt sätt fyllt sin uppgift. Den hade hela sommaren och
hösten bibehållit sin ställning i skärgården mot en styrka dubbelt
öfverlägsen, men i duglighet underlägsen motståndarne. — — —
Att denna kraftfulla hjälp i alla fall icke gjorde krigföringen i
dess helhet större tjänst, var icke flottans skuld.» Med anförda
yttrande bör man tillfullo kunna förena sig.
<img 1></img>
</chapter>
<chapter name="11 Kapitlet.
Krigslyckan vänder sig.">
<sp>11 Kapitlet.</sp>
<h3>Krigslyckan vänder sig.</h3>
Medan hösten nalkades med stora steg, omgestaltade sig
förhållandena märkbart inom de stridande arméerna. Under
sommarmånaderna hade, som vi sett, ryssarnas ställning tidtals varit
ytterst betänklig. I följd däraf gjorde grefve Buxhœvden
ständiga framställningar i S:t Petersburg om nödvändigheten af
förstärkningar. De små hjälpstyrkor, hvilka till en början afsändes,
kunde närmelsevis ej ersätta förlusterna, ty ryssarna hade lidit
kännbart såväl genom själfva striderna som af sjukdomar,
umbäranden och ansträngningar. Enligt beräkningar, gjorda på ryskt
håll, hade deras styrka intill augusti månad nedgått till 24,500
man. »I den ställning, hvaruti jag befinner mig», hade Buxhœvden
slutligen skrifvit till kejsaren, »vågar jag förnya mina tvifvelsmål
om möjligheten att vinna någon öfvervikt öfver fienden; vid
nuvarande omständigheter vore kanske en armé af 50,000 man
tillräcklig att bibehålla Finland.»

Emellertid var det ingalunda lätt för kejsaren att efterkomma
Buxhœvdens anhållan. Med stora ansträngningar och
uppbjudande af alla krafter lyckades man dock afsända tvenne afdelningar
till Finland, under grefve Wittgensteins och furst Galitzins befäl.
»Mer än detta antal trupper», skref kejsaren, »finnes, såsom eder
är bekant, ej att tillgå; och följer däraf, att Ni därefter lämpar
edra företag.» Likväl drog det länge ut på tiden, innan nämnda
förstärkningar hunno framkomma till destinationsorterna.

Grefve Wittgensteins afdelning bestod af de nyligen uppställda
tredje bataljonerna vid de i Finland opererande regementena och
utgjorde omkring 10,000 man. Furst Galitzin hade under sitt befäl
4:e infanteridivisionen, hvars numerär räknades till 8,500 man.
Sålunda kunde Buxhœvden numera förfoga öfver en här af 43,000 man.

Rörande fördelaktigaste användningen af nämnda
förstärkningar uppstod mellan kejsaren och Buxhœvden en längre
skriftväxling. Kejsaren önskade att de skulle begagnas för krigets
öfverflyttning till Sverige, en plan, som Alexander länge höll fast
vid. Buxhœvden däremot ville fördela ifrågavarande trupper i
tre delar: en afdelning skulle sändas till Kuopio, en annan till
Åbo, och den tredje skulle i Tavastehus bilda reserv för de öfriga.
Emellertid uppträdde markis Paulucci med ett tredje förslag,
hvilket gick ut på att invänta vinterns inbrott; ty den kalla årstiden,
ansåg han, skulle erbjuda ryssarna många fördelar. Svenska flottan
kunde då ej längre hota kusterna, och de isbetäckta insjöarna och
vattendragen skulle bilda; goda farvägar, så att man utan
svårighet kunde tränga fram inåt landet. Trupperna borde under väntan
på vinterns inträde hålla stånd längs linjen Kemi—Kuopio—Rautalampi—
Orivesi—Tammerfors—Björneborg, d. v. s. en sträcka af
500 kilometer. Nämnda plan kullkastades dock af Buxhœvden,
som höll på att man ej borde uppskjuta operationerna, utan
tvärtom handla omedelbart, snabbt och energiskt.

Kejsaren tillät också slutligen Buxhœvden att ställa och styra
efter egen önskan, till följd hvaraf Wittgenstein, då
förstärkningarna i de första dagarna af september anlände, fick besätta
Finlands södra kuster, och Galitzin beordrades att rycka fram till
Tavastehus. Under tiden hade äfven rikliga förråd af näringsmedel
och ammunition blifvit afsända till Finland och gretve Kamenski
hunnit ordna sina truppafdelningar i mellersta delen af landet.

På svenska sidan hade emellertid ej under hela sommaren
några väsentliga åtgärder vidtagits. Det som gjorts hade gjorts
blott till hälften. Trots Klingspors mest bevekliga framställningar,
förblef hären i det närmaste sådan den varit, och torde den vid
ifrågavarande tidpunkt uppgått till omkring 16,300 man,
konungens armé på Åland inberäknad.

Det bör ej väcka förvåning, att då intet gjordes till
förhållandenas förbättring, hoppet om vidare framgång — oaktadt den nyss
vunna segern vid Alavo — begynte sjunka hos en och annan.
Sommaren nalkades sitt slut, och detta bidrog äfven till att man
ej längre ansåg sig kunna räkna på en lycklig utgång. Det var
äfven vid denna tidpunkt, Klingspor till konungen sände sin
anhållan om truppernas öfverföring till Sverige. Samtidigt skref
Aminoff ett bref till Stedingk, (dat. den 21 aug. d. v. s. endast 4
dagar efter Alavo-segern) ur hvilket här må anföras några utdrag;
brefvet är nämligen särskildt belysande för den inom högkvarteret
rådande uppfattningen af ställningen.

Till en början utlägger Aminoff huru hoppet att återtaga södra
Finland, sedan fästningarna på våren fallit i fiendens händer,
baserades på undsättningar från Sverige, och att
blickarna voro riktade på konungen, i förtröstan
på att han skulle sända en kraftig hjälp. Detta
hopp synes för Aminoff ha försvunnit sedan den
olyckliga sjöaffären vid Sandö. Men, yttrar han,
ifall också det lyckligaste ännu kunde inträffa, och
svenska trupper skulle lyckas landstiga för att
förena sig med armén och drifva fienden ur
landet, vore vinsten dock ringa; ty sommaren
nalkas sitt slut och ingenting af vikt har blifvit
uträttadt. »Vintern», skrifver han, »som strax
därpå i detta klimat med jättelika steg inträffar,
skall från kusterna aflägsna alla flottor, stora och små, de svenska
som de fientliga.» Fiendens kustarmé, menar Aminoff vidare,
som då blifvit ledig, skulle användas till förstärkning af öfriga
trupper, och ryssarna kunde med mångdubblad öfverlägsenhet
företaga en ny vinterkampanj. Med lätthet skulle de sedermera
förgöra den svenska armén, isynnerhet efter det fästningarna
numera voro i deras våld, och de ej därstädes behöfde hålla några
observationskårer såsom under föregående vinter.

Efter att vidare hafva utmålat svårigheterna af ett förnyadt
återtåg mot »norra polen», äfvensom landets brist på
lifsförnödenheter, folkets nedslagenhet m, m., stannar Aminoff vid arméns

<img 1>
J. F. Aminoff.
</img>
utblottade tillstånd. »Arméns nakenhet», utbrister han, »är redan
bedröflig att åskåda, ej allenast hos den finska armén, men äfven
hos de hittills från Sverige hit öfverstyrda troupper, ty i detta
land finnas inga tillgångar, från Sverige synas de utebli, af föda,
beklädnad, af hvad namn det vara må, som hörer till en armés
behofver, till utförande af ett krig. — Utan kläder, skoplagg, inga
kappor eller kapotter. — Hösten, den svåra hösten är nu för
handen, och vintern nalkas. Sjukdomar ha redan inrotat sig —
och dagligen stupa hjältar af befäl och manskap! Skall då denna
armé af hjältar som gjort och gör de största uppoffringar häfderna
framte, detta käcka folks öde bli att på det viset bli besegradt?»

»Här blir ej fråga om hvad som torde kunnat ske, från första
början af denna sommarkampanje till Finlands återtagning, men
hvad nu är till görande om ej till landets frälsning, åtminstone
för arméns i sikte förestående undergång.»

Därtill finner Aminoff endast tvenne räddningsmedel: »en
hederlig fred, som tryggar det urgamla Svithiods själfständighet
ostyckadt», eller ock att i öfverensstämmelse med Klingspors
förslag innan vinterns inbrott öfverföra armén till Sverige.
Motiverande sitt senare alternativ utbrister han: »Är fäderneslandet
därmed hulpet, frälst ur barbarens våld, att den af förtviflan läte
slakta sig till sista man, hvarigenom mig synes att den sista gnistan
af det ännu närande hoppet vore för hela riket alldeles nära
förloradt, men har K. Majestät sin armé i behåll på svensk botten, är
det ofta nämnda hoppet ännu kvar för fäderneslandets frälsning.»

Det förefaller som om anförda pessimistiska tankar, så föga
förenliga med en krigares värdighet, ännu ej borde kunnat vinna
insteg vid armén, — seger hade ju följt på seger under hela
sommaren. Men Aminoff hade, såsom öfverbefälhafvarens rådgifvare,
större möjlighet att öfverblicka en vidare horisont än de flesta
andra officerare. Han kunde ej undgå att redan vid denna
tidpunkt upptäcka, hvarthän det hela sannolikt skulle leda. Till
denna framsynthet fordrades ej någon större militärisk förmåga,
hvaröfver Aminoff ej heller förfogade. Det kom sig helt enkelt
af att han var invigd i förhållandena och kände landets krafter
äfvensom de driffjädrar, hvilka satte dem i rörelse.

Främst voro konungens egenskaper väl kända för Aminoff,
och Klingspors oduglighet lärde han inse redan vid krigets utbrott.
Hans lifs växlande erfarenheter hade skänkt honom många
lärdomar, bland andra den att draga säkra slutsatser af för handen
varande verkligheter. Aminoff hörde visserligen till dem, hvilka
öfverdrefvo ryssarnas krafter, en högst fördärflig uppfattning, som
för resten delades af mången vid högkvarteret. Han och hans
meningsfränder jämförde ständigt bristerna vid den egna armén
med fiendens outtömliga medel och möjligheter. Hvarje strid
emot det kolossala Ryssland ansågs fruktlös, ty förr eller senare
skulle nämnda land dock slutligen bemäktiga sig Finland. Det
var samma olyckliga åsikter, som på Sveaborg så ödesdigert
gjorde sig gällande; dock förefunnos visserligen nu långt större
skäl till missmod. Ty såsom händelserna utvecklat sig, blefvo
utsikterna till framgång i själfva verket högst ringa, och
ställningen försvårades med hvarje dag.

Budskapet om v. Fieandts nederlag vid Karstula, hvilket
anlände vid denna tidpunkt, bidrog yttermera till att nedslå
sinnesstämningen inom högkvarteret. Likväl skulle ännu
innan angusti månads utgång en ljusglimt upplifva armén;
ty på dess yttersta högra flygel vunnos, förrän
krigslyckan helt och hållet vände sig till fiendens förmån, några
mindre framgångar.

Arméns högra flygel stod fortfarande i Lappfjärd och
utgjordes, såsom tidigare blifvit nämndt, af v. Döbelns
brigad, hvilken för tillfället anfördes af öfverstelöjtnant Enok
Furuhjelm och uppgick till omkring 3,000 man. Något
längre österut, vid Nummijärvi, befann sig major Karl v. Otter
med omkring 600 man.

I afsikt att försöka afskära dessa afdelningar från Klingspors
hufvudstyrka, gaf Buxhœvden befallning åt öfverstarna
Uschakoff och Bibikoff att angripa desamma.<footnote>Generalmajor Sehepeleff, hvilken efter Orloff-Denisoff anförde härstädes
förlagda ryska afdelning, var för tillfället sjuk.</footnote> Den 27:e bröt
Uschakoff upp med omkring 1,200 man och tågade emot v. Otter; men
denne hade likväl i god tid erhållit kännedom om fiendens
förehafvande och sändt ett bud lill Furuhjelm med anhållan om
undsättning. Furuhjelm afsände omedelbart till Nummijärvi en
bataljon björneborgare jämte två sexpundiga kanoner under major
Grönhagens befäl.

<img 1>
Karl v. Ottor.
</img>
Tidigt på morgonen den 28:e angrep Uschakoff sin
motståndare, hvarvid inom kort en mycket liflig eld uppstod. Längs hela
linjen fortgick skottväxlingen i flere timmar, utan att man å
någondera sidan ville gifva vika.

Slutligen afsände v. Otter den för sin kallblodighet kända
major Grönhagen med några kompanier mot ryssarnas högra
flygel för att försöka kringgå densamma. I spetsen för sina män
ryckte Grönhagen själf jämte kaptenerna v. Konow och v. Köthen
äfvensom löjtnant v. Qvanten och fänrikarne G. J. v. Essen och
Holmberg beslutsamt fram. Qvanten och Holmberg blefvo sårade,
hvaremot Köthen slapp undan med att endast få sin hatt
genomskjuten af en gevärskula. Om Grönhagen yttrade v. Otter, att »hans
bepröfvade tranqvilité är öfver mitt beröm».

Emellertid tilltog skottväxlingen allt mer i styrka. Slutligen försökte
Uschakoff i sin tur att kringgå v. Otters högra flank, men blef här
emottagen af kaptenerna Stromberg och Pfeiff samt fänrik Hackzell,
hvilka modigt försvarade sig och snart öfvergingo till anfall. De
stormade fram och gjorde flera fångar; fänrik Printz med några få man tog
här 13 till fånga.

Medan striden pågick, rådde en stark dimma, hvilken jämte
krutröken omöjliggjorde ett öfverskådande af slagfältet. Af nämnda,
omständighet begagnade sig v. Otter med fyndighet. Han lät en
större skara bönder under fältmusik och med vajande fanor från
norra sidan tåga in till byn, till följd hvaraf ryssarna antogo, att
deras motståndare erhöllo talrika förstärkningar af reguliära
trupper. Då v. Otters trupper i detsamma ryckte fram längs hela linjen,
gaf Uschakoff befallning om återtåg, hvarmed striden upphörde.
Major Gyllencreutz och kapten Uggla förföljde de retirerande
ryssarna ännu öfver en half mil.

v. Otters förluster utgjordes af 5 sårade officerare —
löjtnanterna Tigerström, Sandelin och v. Qvanten samt fänrikarna
Holmberg och Printz — äfvensom 15 man dödade och 73 sårade.
Ryssarna förlorade 2 officerare och 50 man i döda, 2 officerare
och 48 man fångar samt ett betydligt antal sårade, hvilka de likväl
lyckades medtaga vid återtåget.

<img 1>
J. A. Grönhagen.
</img>
Bibikoffs anfall utföll ännu sämre än Uschakoffs. Samma dag
som v. Otter kämpade vid Nummijärvi, landsteg v. Vegesack med
2,500 man i Kristinestad. Tidigare omnämndes att han emottagit
befallning att landstiga vid Björneborg och därifrån försöka tränga
fram i fiendens rygg till Tammerfors; men den grunda stranden
ställde svårigheter i vägen, hvarför v. Vegesack beslöt att stiga i
land vid Kristinestad och därifrån tåga till Lappfjärd. Detta,
tvärtemot Gustaf Adolfs order, på eget bevåg fattade beslut utföll
lyckligt och medförde goda följder, dock ej för v. Vegesack personligen,
ty han ådrog sig härigenom konungens synnerliga vrede.

Under v. Vegesacks befäl stodo upplänningar, helsingar,
västmanlänningar, 2 skvadroner Lifgardet till häst och 8 kanoner,
fördelade på tvenne brigader, kommenderade af öfverstarna von
Platen och Brändström. Redan den 16:de hade detachementet
afseglat från Gefle, men uppehållet af storm och motvindar
anlände det först den 27:e till Kristinestad samt tågade därifrån utan
dröjsmål till Lappfjärd.

De till nämnda afdelning hörande västmanlänningarna hade
emellertid råkat ut för särskilda olyckor och drefvos en längre tid
omkring på hafvet, så att de först betydligt senare kunde förena
sig med de öfriga. Det var icke långt ifrån att deras farkoster
förlist; dock anlände de slutligen efter många svårigheter till Kaskö
och fingo därifrån fortsätta sjövägen längs finska kusten till Vasa,
dit de ankommo den 10 september.

Innan v. Vegesack ännu anländt till Lappfjärd, hade
Furuhjelm jämte Gyllenbögel i en dalgång framför byn intagit en
förmånlig position. Förmedelst förhuggningar och jordskansar
förstärktes försvarsställningen. Tvenne af Gyllenbögels
landtvärnsbataljoner innehade centern, och hvardera flygeln upptogs af
björneborgarna. Gyllenbögels tredje bataljon uppställdes på vägen till
Dragsfjärd, och Ugglas kanoner voro placerade bakom jordvallar,
dolda af löfruskor och kvistar. Framför det hela stod en lång
jägarked.

Så snart v. Vegesack inträffat å orten, tog han befälet öfver
alla därstädes församlade trupper. Han förstärkte vänstra flygeln
med sina jägare samt bibehöll de öfriga trupperna i reserv vid
kyrkan. »Nu är fienden välkommen» yttrade han samt begaf sig
till prästgården för att där intaga frukost.

Medan måltiden pågick förnummos några skott. v. Vegesack
ursäktade sig hos värdsfolket, besteg sin häst och skyndade till
trupperna. Längs jägarkeden hade skottväxlingen vidtagit. Blott
några ögonblick behöfde generalen för att fatta sitt beslut och sätta
det i verket. Han sände förstärkningar till hvardera flygeln och
red omedelbart därpå till befälhafvaren för artilleriet, kapten Uggla,
hvilken han gaf befallning att öppna eld.

»Ännu är icke min tid», svarade den trygge kaptenen.

Förvånad och missnöjd öfver ett dylikt svar af en
underordnad, sände generalen sin adjutant all hämta det svenska
artilleriet, hvilket ögonblickligen infann sig på stället.

»Herr general!» utropade då Uggla, »blottställ ej folk utan
ändamål, jag skall nog svara för utgången!»

Kaptenens trygga säkerhet ingaf förtroende, och de svenska
kanonerna fingo återvända.

Emellertid tilltog elden, och ryssarna närmade sig allt mer,
men så snart de hunnit fram på drufhagels afstånd, skyndade
löjtnant Brakel, anföraren för kanonbetäckningen, att på Ugglas
anvisning låta undanskaffa de löfruskor, som dolt kanonerna, och
nu vidtog en mördande eld.

Redan vid första salvan uppstod stor oordning bland fiendens
led; småningom aftog äfven hans artillerield och tystnade
slutligen alldeles. Uggla fortfor däremot att utan uppehåll aflossa
sina säkra skott, tills fienden nödgades vända om.

Nu kunde v. Vegesack ej längre tygla sin ifver. Fänrik
Carpelan erhöll befallning att med en bataljon Helsinge vargering
angripa ryssarna till höger, björneborgarna jämte upplänningarna
att rycka fram till vänster och Gyllenbögels skarpskyttar sändes
mot fiendens center. Snart trängde svenskarna fram på alla
punkter, och Bibikoffs manskap drefs tillbaka. Förgäfves bemödade
sig de ryska officerarna att hejda sitt folk samt göra motstånd;
v. Vegesack var i hack och häl efter dem och gaf ej rådrum därtill.

Efter att sålunda ha blifvit förföljd hela dagen, anlände fienden
mot aftonen till Uttermossa (?), där det ändtligen lyckades honom
att få fast fot på några små höjder. Men detta dock endast för
några ögonblick, ty svenskarna fördrefvo honom ånyo. Mörkret
hade emellertid inbrutit, hvarför v. Vegesack stannade och lät
manskapet uppgöra bivuackeldar invid landsvägen.

Följande dag fortsattes förföljandet på nytt ända lill Ömossa,
där ryssarna upphunnos då de stodo i beråd att antända byn och
rifva en där befintlig bro. En mindre styrka af Nylands dragoner,
under befäl af major Thede, samt Helsinge jägare gjorde ett raskt
anfall och förjagade dem, sålunda hindrande förstörelsen af privat
egendom. Nu först fingo ryssarna fortsätta återtåget i fred.

Förlusterna voro jämförelsevis små; sårade voro kapten C. v.
Schantz och 43 man, dödade 2 officerare och 15 man samt 1 fången.
Ryssarnas förluster stego till 16 officerare och 300 man sårade
och döda.

I sin rapport om denna träffning berömmer v. Vegesack
trupperna och alla närvarande officerare, men nämner särskildt fänrik
Carpelan, kapten Uggla och sin adjutant F. von Knorring. Segern
var fullständig, men tillfredsställelsen däröfver förtogs dock
betydligt af den sorgligt nedslående anblick trakten erbjöd, v.
Vegesack skrifver att »landet ifrån Lappfjärd till Kumo-älf och ifrån
sjöstranden hade af fienden blifvit förvandladt i en ödemark. På
Björneborgsvägen påträffades förutom ryssarna ingen lefvande
varelse, ögat mötte blott nakna skorstenar efter afbrända hus,
förstörda byar och härjade åkerfält». Dock gladdes björjneborgarne
vid hoppet att snart kunna rycka in i sin egen stad. Officerarne
voro redan inbjudna på frukost af därstädes bosatta anförvanter
och vänner. Men glädjen blef ej långvarig, ty händelser på andra
orter af krigsskådeplatsen föranledde åtgärder, hvilka
omintetgjorde all vidare framryckning. Redan samma dag anlände en
befallning om att tvenne bataljoner björneborgare skulle tåga
tillbaka för att förstärka hufvudarmén vid Kuortane.

Den 30:e hade Palmfelt anländt till orten för att öfvertaga
befälet öfver 2:a brigaden, och den 31:a begynte återtåget för de
tvenne bataljonerna jämte en skvadron dragoner och fyra kanoner.
Men då dessa närmade sig Kauhajoki, funno de till sin förvåning
alt Uschakoff med en öfverlägsen styrka redan innehade byn.
Denna oväntade öfverraskning var en följd af att v. Otter, hvilken
erhållit kännedom om Palmfelts återtåg, lämnat sin ställning vid
Nummijärvi och i förtid dragit sig norrut ända till Ilmola. Detta
v. Otters obetänksamma steg skulle framkalla ännu värre följder.

Visserligen gjorde Palmfelt ett försök att slå sig igenom, men
detta misslyckades. Han drog sig därför ett stycke tillbaka och
stannade vid Paljakka mosse, där han med fronten mot norr
intog ställning. Sålunda kunde nu hvarken hufvudarmén, ej heller
v. Vegesack i något afseende draga nytta af dessa tvenne bataljoner.

För att uppfatta ändamålet med nyssanförda befallning, böra
vi återvända till hufvudarmén. Efter underrättelsen om v. Fieandts
nederlag vid Karstula och hans nödtvungna reträtt till Dunkars
bro rådde stor uppståndelse i högkvarteret. I själfva verket hade
man stor orsak till oro, ty numera kunde fienden, såvida han blott
följde Fieandts spår, med lätthet afskära och kringgå
hufvudarmén; därtill var yttermera förbindelsen med Kuopio afskuren.
Betydelsen af den i strategiskt afseende högst viktiga punkten vid
Lintulaks hade man ej i tid tillfullo beaktal, utan öfverlämnat
dess försvar åt en alltför fåtalig styrka. Sedan ifrågavarande
vägknut numera fallit i fiendens händer, blef det nödvändigt att draga
sig längre norrut.

I betraktande häraf gaf fältmarskalken befallning om att alla
trupper vid Alavo, Ätsäri och Virdois skyndsamt skulle draga sig
till Kuortane. Den 22:a och 23:e skedde uppbrottet med sådan
hast, att en del bataljoner tillryggalade 75 km på 36 timmar.

För att bevaka vägen mot öster sändes öfverste G. Aminoff
med 2 bataljoner savolaksare, 1 bataljon karelska jägare och 2
kanoner till Mänkjärvi (på vägen till Lintulaks), och Åbo-läns
rusthållsbataljon afgick till Kauhajärvi, där en liten väg från Kauhava
slingrar sig fram österut. Längs sistnämnda väg kunde äfven
fienden möjligen framtränga och afskära Klingspors återtåg.
Aminoffs detachement minskades senare, så att endast karelarna
kvarblefvo under hans befäl. Det var äfven vid denna tid, som
Palmfelt emottog befallningen att tåga till Kuortane, men, som vi sett,
lyckades han ej komma fram.

Emellertid ryckte Kamenski utan hinder till Alavo, dit han
anlände den 25:e, och där han, för att invänta Erikssons afdelning,
dröjde intill den 31:a. Det var Kamenskis afsikt, att såvidt
möjligt här sammandraga sina styrkor för det påtänkta angreppet.

Vlastoff hade enligt den tidigare omnämnda befallningen
stannat i Lintulaks, bevakande v. Fieandts delachement. Från sin
styrka afsände han likväl öfverstelöjtnant Lukoff med ett
regemente infanteri samt en half skvadron kavalleri längs vägen till
Salmi. Till Alavo sammandrogo ryssarna inom kort en betydlig
styrka; enligt gjorda beräkningar uppgick densamma till 9,000
man, ehuru ryssarna uppgifva endast 7,000, hvaremot Klingspor
samtidigt här förfogade öfver något mer än 5,000 man.<footnote>Adlercreutz uppskattade sin egen styrka till endast 3,400 man och ryssarnas
till 7,200, men antagligen afsåg han endast de trupper, hvilka deltogo i själfva striden.</footnote>

Då underrättelsen om Kamenskis rörelser anlände till
högkvarteret, befunno sig Klingspor och Adlercreutz i Lappo. Sin
vana trogen stannade den förstnämnde kvar i prästgården,
öfverlämnande äran och faran att strida emot flenden åt sin
generaladjutant. »Då fiendens attaque», skref Klingspor till konungen,
»tydligen gaf tillkänna, att det ej var någon demonstration, utan
en verklig föresats att forcera vår ställning, afreste Eders Kongl.
Maj:ts hos mig tjenstgörande General-Adjutant, General-Majoren
Adlercreutz, genast den 31 om aftonen till Kuortane, för att der
emottaga Befälet och derigera försvaret.» Adlercreutz däremot
hastade genom natten för att möta fienden och anlände till orten
några timmar förrän striden vidtog.
Emellertid hade general Gripenberg, hvilken förde befälet
under Adlercreutz' frånvaro, vidtagit alla åtgärder för positionens
försvar. Trupperna hade redan intagit ställning längs västra
stranden af en grund bäck, som flöt genom en sumpig dalgång i
riktning från norr till söder. Bäcken utvidgade sig på ett ställe till
ett litet träsk (Nisu eller Nisous sjö) och utföll därefter invid Ruona
i Kuortane sjö. Å ömse sidor om denna låga trakt höjde sig
marken betydligt, särskildt på västra sidan om Kuortane sjö.
Landsvägen från Vasa till Alavo ledde genom Ruona by, slingrande sig
ned till åstranden, där en mycket lång bro förenade denna väg
med den som från Alavo förde till Lintutaks. Vid nämnda bro
hade ett starkt jordbatteri för 6 kanoner blifvit uppfördt, likaså
ett dylikt för 4 kanoner på en i Kuortane sjö utskjutande udde,
hvilken utgjorde positionens yttersta högra flank. Den vänstra
utsträckte sig bortom Tokala länsmansboställe och omfattade den
från Salmi till Lintulaks löpande tvärvägen. På nämnda väg var
ett batteri uppfördt, och längs hela fronten voro på flere ställen
förhuggningar anbringade och några mindre styckevärn uppförda.
Hela området var på denna tid bevuxet med tät skog och ytterst
svårtillgängligt genom den ömsom stenbundna, ömsom sanka
marken. Ställningen var sålunda särdeles ägnad för försvar.

Tavastlänningarna och nylänningarna (3:e brigaden) under
general Gripenbergs befäl innehade högra flygeln, i centern stodo
åbolänningarna (1:a brigaden), hvilken efter Palmfelts
bortkommendering anfördes af öfverstelöjtnant Reutersköld, och på vänstra
flygeln befunno sig savolaksarna, (4:e brigaden), numera, sedan
Cronstedt blifvit sårad, under befäl af öfversten vid
fortifikationsstaten Cedergren.<footnote>En deltagare i dessa strider yttrar om öfverste Cedergren, att han var en
oförskräckt och tapper befälhafvare. I 1788—90 års krig hade han med utmärkelse
tagit del, bl. a. i den ärofulla bataljen vid Porrassalmi, den 13 juni 1789.</footnote> v. Essen med svenska brigaden hade från
Salmi blifvit sänd till västra stranden af Kuortane sjö för att där
möta fienden, såvida denne skulle göra ansatser att tränga fram
från denna sida.

Den 31 augusti bröt Kamenski upp från Alavo med Kulneffs
trupper i avantgardet. Mot aftonen stötte den sistnämnde på
finnarnas förposter, framskjutna ända till Kuhalampi, där de
bevakade vägen mot söder. Förposterna utgjordes af Åbo-läns bataljon,
hvilken som bäst höll på att aflösas af en bataljon nylänningar;
sålunda kunde båda bataljonerna med förenade krafter, anförda
af den tappre Wetterhoff, motsätta sig angreppet. I fem timmar
höllo de stånd, under het strid långsamt dragande sig tillbaka.
Sedan de sålunda uppnått bron vid Ruona, öfvergingo de hastigt
densamma, och innan fienden hann följa efter stod bron i lågor,
hvarjämte kanonerna begynte slunga sina projektiler emot
Kulneffs djärft påträngande manskap. Här blefvo ryssarna dock
tvungna att stanna och invänta hufvudstyrkan.

Under natten anlände Kamenski med sina öfriga trupper och
lät, i skydd af mörkret, på åkern vid Mustapää, uppföra ett
batteri för 8 kanoner och ett annat för 2 kanoner på en i sjön

<img 1>Utsikt öfver Ruona kyrkbacke.
</img>
utskjutande udde, hvarifrån de finska batterierna på motsatta
stranden kunde beskjutas från sidan.

Nejden var ej okänd för Rajeffskis trupper, hvilka sex veckor
tidigare uppehållit sig på orten, hvarigenom officerarne, väl
förtrogne med terrängen, i nattmörkret kunde leda arbetet.
Förlitande sig på sina underbefälhafvare, beslöt Kamenski att vid
daggryningen göra anfallet. Hans plan gick ut på ett angrepp mot
finnarnes vänstra flygel. I detta syfte afsände han tidigt på
morgonen general Rajeffski i spetsen för 8 bataljoner med order att
försöka framtränga genom den oländiga, steniga och sumpiga
skogsmarken. 2 kanoner följde med, men dessa kunde ej föras
fram med mindre, än att de lösgjordes från lavetterna och buros
af soldaterna, hvilket kostade oerhörda ansträngningar. Rajeffski
skulle dock (ej begynna anfallet, förr än Lukoff hunnit fram från
Lintulaks. Kulneff erhöll befallning att samtidigt angripa fronten,
Demidoff kvarhölls i reserv, och Kosatschkoffski skulle med en
mindre afdelning kringgå Kuortane sjö och längs dess vänstra
strand falla Adlercreutz i ryggen.

Emellertid hördes Lukoff ej af, hvarför Kamenski, efter en
stunds väntan, beslöt att honom förutan begynna striden.

Rajeffski trängde nu fram öfver den oländiga marken och
närmade sig norra stranden af Nisu träsk, men så snart
Adlercreutz varseblifvit rörelsen, afsände han från sin högra flygel
förstärkningar till stället, samt öfvergick om en stund från försvar
till anfall.

I ett nu hastade manskapet öfver den sumpiga dalen, öfver
bäcken och uppför den motsatta höjden. Med växlande lycka
fortfor striden hela dagen. Särskildt het gestaltade den sig vid Heroja by,
hvilken finnarna stormade, drifvande fienden mot Sipola. Men här möttes
de af Rajeffskis med så stor möda uppställda kanoner, hvilka nödgade
dem att vika.

Varseblifvande detta sände Adlercreutz yttermera öfverstelöjtnant
Wetterhoff med en bataljon tavastlänningar och kapten Germ. Aminoff med
en Savolaks-bataljon till undsättning. Dessa båda officerare, kända för sitt
oförvägna mod, uppbjödo, trotsande alla faror, sina krafter till det
yttersta för att öfvermanna den
öfverlägsna fienden. Med fällda bajonetter och under hurrarop
stormades Sipola, medan kulregnet föll så tätt, »att mången höll det
som han upplefvat vid Lappo endast såsom barnlek i jämförelse
därmed», men fienden, som äfven erhållit förstärkningar,
tillbakakastade anfallet.

Emellertid inbröt natten, hvarför trupperna å ömse sidor
fingo befallning att draga sig tillbaka.

På högra sidan om bron hade äfven dagen igenom en stark
eld underhållits, hvilken för hvardera parten förorsakat stor
manspillan. Kapten Kurténs haubitzar, major Sunns 6-pundingar och
löjtnant T. Charpentiers 3-pundingar försvarade sig framgångsrikt
emot fiendens grofva kanoner, af hvilka flera blefvo demonterade.
Men särskildt omnämnes major Rob. Charpentiers batteri, hvilket
»å det mest splendida sätt» utmärkte sig i denna affär, hvarvid
löjtnant Carlqvist blef illa sårad, medan den tappre löjtnant J.

<img 1>
R. Charpentier.
</img>
<table><td><b>Den 2. September.</b> <td><b>Den 1. September.</b>
</table>
<img 1>
Kartan X. Ruona och Salmis.
</img>
Bremer undgick faran, ehuru en fientlig kanonkula gick honom så
nära, tangerande hans hufvud, att den borttog hans mössa. Det af
ryssarna uppförda lilla batteriet å den i sjön utskjutande udden
hade särskildt åsamkat de våra stor skada, men enär ställningen
här var alltför stark, kunde fienden dock  ej tänka på stormning.



Äfven på vägen till Lintulaks, där öfverste Aminoff med
karelarna intagit ställning, hade en liflig strid pågått. Lukoff med
sin vida öfverlägsna styrka trängde på, och Aminoff vek tillbaka,
ehuru endast steg för steg, hvarigenom han lyckades fördröja de
till Kamenskis undsättning bestämda trupperna.

Sålunda hade, trots fiendens öfverlägsenhet, Adlercreutz
lyckats bibehålla sin position och kunde anse segern för sin.
Kamenski, som var okunnig om sina sidoafdelningars, d. v. s.
Lukoffs och Kosatschkoffskis öden, var beredd att följande morgon
gå tillbaka och hade till och med redan låtit trossen afgå, på väg
till Alavo, för att ej hindras vid återtåget; dock ämnade han
invänta morgondagen, innan det definitiva beslutet fattades.

Den ständigt vaksamme Kulneff begaf sig emellertid under
natten ut för att kontrollera sina förposter. Därvid upptäckte hans
skarpa örnblick att något försiggick i finnarnas läger, hvilket
erbjöd honom en sällsam syn. Han såg bivuakeldarna plötsligt
flamma upp och brinna med klar låga, för att en stund senare
aftaga i styrka och småningom i det närmaste slockna bort. Hans
vana öra uppfångade ljud, af hvilka han slöt, att motståndarne
aflägsnade sig; — med ett ord, allt tydde på att Adlercreutz
själfmant brutit upp och lämnat sin ställning. För att öfvertyga sig
härom, begaf sig Kulneff med några kosacker sakta till bron och
smög sig öfver några förkolnade stockar till andra sidan, där han
ganska riktigt fann lägret öfvergifvet.

Skyndsamt red nu Kulneff till Kamenski för att anmäla
förhållandet. Gladt öfverraskad beslöt denne att genast vid
daggryningen följa efter.

Hvad hade väl förmått Adlercreutz att öfvergifva sin utmärkta
ställning vid Ruona?

Det kunde förefalla, som om han för tidigt lämnat densamma,
som om han handlat öfveriladt, men i själfva verket gafs det
vägande skäl för hans tillvägagående. På aftonen hade nämligen från
Aminoff inträffat ett bud, som meddelade, att denne nödgats
uppgifva ställningen vid Mänkjärvi, emedan Lukoff med 2,000 man
från Lintulaks tågade mot Salmis. En annan rapport från v. Essen
gaf vid handen, att Kosatschkoffski med 1,000 man trängde fram
längs Kuortane sjös västra strand; äfven han närmande sig Salmis.
Ifall Adlercreutz nu fortfarande försvarat sin ställning vid Ruona,
hvilket han antagligen kunnat göra en tid, hade han, efter det
nyssnämnda fientliga styrkor framkommit, omringad från alla håll,
råkat i en fälla. Ett försök att bryta sig igenom en i det närmaste
dubbelt så talrik styrka skulle sannolikt ha utfallit illa. Om man
äfven antager det föga sannolika, att Adlercreutz skulle lyckats
häri, hade dock intet vunnits för det hela. Fiendens återtågsväg
mot Lintulaks stod i alla fall öppen, därifrån han äfven kunde
erhålla vidare förstärkningar, medan det ej gärna för Adlercreutz
varit möjligt att lämna den trekant af vägar, inom hvilken han
befann sig. Det var endast norrut han kunde gå, såvida ej allt
riskerades. Om Palmfelts och v. Otters styrkor nu ej varit bundna
på aflägsna orter, hade de utgjort en väsentlig hjälp. Detta var
emellertid omintetgjordt genom v. Otters förhastade åtgärd. Äfven
bör tagas i betraktande, att Kamenski, sedan han följande morgon
erhållit underrättelse om Lukoffs annalkande, ingalunda fullföljde
sin första impuls att draga sig tillbaka, — han ämnade själffallet
fortsätta angreppet.

Adlercreutz' reträtt från Ruona har af en del författare
klandrats, men detta synes ej vara berättigadt. Innan han fattade sitt
beslut, sammankallade han för resten ett krigsråd, hvarvid
allmänna meningen gick ut på att man genast borde draga sig till
Salmis<footnote>Montgomery anför, att några invändningar dock gjordes vid krigsrådet oeh
den åsikt framhölls, att såvida återtåg ansågs nödvändigt, detta borde ske under
ljusan dag, då man kunde upptäcka fiendens rörelser.</footnote>, där äfven ett starkt försvar på förhand var anordnadt
och där positionen blefve mindre vidsträckt. Ej heller var man
här utsatt för risken att afskäras.

Huru tungt måste det dock icke ha varit för dessa trupper
att efter sitt tappra försvar midt i natten väckas upp för att draga
sig tillbaka! Natten var mörk och kall, och ett störtregn piskade
de uttröttade krigarne i ansiktet. Detta bedröfliga uppbrott blef
början till fortsatta motgångar, hvilka nu, länk efter länk, skulle
fogas till en lång kedja af nederlag och elände.

Medan armén sålunda, gripen af förkänsla om kommande
olyckor, med nedtryckt sinne, tågade bort, anlände ett bud från
arriergardet med underrättelse om, att ryssarna höllo på att bränna
de byar, hvilka de innehade, samt att fienden äfven stod i beråd
att gå tillbaka. Genast gaf Adlercreutz befallning åt 1:a brigaden
att vända om; denna hann dock ej långt, innan den mötte
Kulneffs framryckande avantgarde, hvilket ej hade dröjt all följa
finnarna i spåren.

Adlercreutz' öfriga styrka fick emellertid intaga ställning längs
den ås, hvilken från Salmis by sträcker sig i riktning mot norr.
Första brigaden jämte tre kanoner, stödda mot sjön, var afsedd att
bilda högra flygeln; för kanonerna voro invid landsvägen
styckevärn uppförda. Dylika funnos äfven vid Jylkä, där 4:e brigaden
intog ställning. Vänstra flygeln utgjordes af Nylands bataljon och
Nylands jägare samt savolaksarna; i reserv bakom centern ställdes
tavastlänningarna, och på andra sidan om det smala sundet
befann sig v. Essen med 6:e brigaden.

Framför positionen utsträckte sig ett stort, flackt fält uti en
utåt böjd båge och längre bort en skog. Landsvägen från Lappo
delar sig vidpass par kilometer från Salmis by: den högra grenen
leder till Ruona och den vänstra till Lintulaks. Vid nämnda
vägskillnad anfölls kl. 6 på morgonen vårt arriergarde under
öfverstelöjtnant Adlercreutz' befäl.

Fienderna, anförda af den tappre Kulneff, läto ej drifva sig
tillbaka. De fingo tvärtom sina stridskrafter förstärkta, sedan
Lukoff hunnit fram längs Lintulaks-vägen. Till öfverstelöjtnant
Adlercreutz' undsättning sändes en Savolaks-bataljon jämte karelska
jägarne. I stället för att draga trupperna till försvarspositionen,
inlät sig öfverstelöjtnant Adlercreuz i en mycket het strid framför
densamma, hvilken drog ut i hela fem timmar. Kulneff giorde
hvad han förmådde för att förlänga skottväxlingen, ty under tiden
förbereddes ett anfall emot vår svagare vänstra flygel. Å ömse
sidor kämpades hårdnackadt, hvarvid löjtnanten vid Savolaks
infanteri Orbinski, som vid flere föregående strider utmärkt sig, föll
träffad af en kula.

Den vid Ruona till hälften nedbrunna bron omintetgjorde
större truppers öfverföring till motsatta stranden, hvarigenom
Kamenskis hufvudstyrka förhindrades att undsätta Kulneff.
»Attackera med hvad Gud sändt er», skref Kamenski till Kulneff
äfvensom till den vid daggryningen anlända Lukoffs afdelning.

General Adlercreutz, som aldrig skonade sig, red slutligen med
sin stab till stridslinjen, där han uppehöll sig midt i elden. Men
då ryssarna plötsligen sprängde finnarnas ked, omringades
oförmodadt generalen och hans adjutanter. Och för att yttermera
tillspärra återvägen för dem, omkullstjälpte fienden några
ammunitionsvagnar. Utan att dock förlora sinnesnärvaron, drog
Adlercreutz sin värja, och de öfriga följde hans exempel. Tilldelande
de påträngande ryssarna skarpa hugg, banade Adlercreutz sig väg,
och märkvärdigt nog lyckades det honom att oskadd komma
igenom. Vid hans sida kämpade öfverstelöjtnant de Suremain,
major Gustaf v. Otter och löjtnant Klingspor; endast den
sistnämnde råkade i fångenskap.

Striden fortfor emellertid alltjämt, men då general Adlercreutz
slutligen insåg att det blef honom omöjligt att hejda Kulneff, gaf
han åt förtrupperna befallning att draga sig tillbaka och söka
skydd bakom positionens skansar. I fem timmar hade
öfverstelöjtnant Adlercreutz  med tre svaga bataljoner uppehållit fienden.
hvarunder de flesta  af hans officerare dödats eller sårats. Själf
hade han lagt i dagen ett sällsynt mod.

Efter det de finska trupperna dragit sig tillbaka, upphörde
siriden för en kort tid. Kulneff, som insåg svårigheten af att med
sina svaga krafter göra ett frontanfall, förberedde en kringgående
rörelse mot Adlercreutz' vänstra flygel. Finnarna åter hämtade
andan efter de utståndna ansträngningarna och rustade sig för
fortsatt strid. Sålunda förflöto tvenne timmar, hvarefter fienden
förnyade sitt angrepp, riktande detsamma främst emot vår vänstra
flygel. Här möttes ryssarna af savolaksarnas — under v. Törnes
befäl — välriktade skott och löjtnant Schmiths drufhagel, hvilka
åstadkommo stor förödelse bland Kulneffs modigt framträngande
massor. Vid savolaksarnas sida kämpade nylänningarna med lika god
framgång. Den oförvägne majoren v. Hertzen, hvilken, ännu ej fullt
återställd till hälsan efter en svår sjukdom, nyligen återtagit befälet
öfver sin bataljon, förlorade två tredjedelar af sitt manskap, men
höll dock segt stånd emot fienden.

Under tre timmar hade den återupptagna striden rasat utan
hejd — klockan var nu 5 e. m. — då från Lappo-sidan en ryttare
i fyrsprång sågs ila mot slagfältet.
Han stannade sin löddriga häst framför Adlercreutz samt
framlämnade en befallning från fältmarskalken att upphöra med striden
och draga sig tillbaka.

Hvad hade nu förmått Klingspor att, innan han ännu erfarit
stridens utgång, gifva en dylik ödesdiger befallning? Medan
fältmarskalken i sitt kvarter i Lappo med spänd uppmärksamhet
lyssnade till ljudet af kanonernas aflägsna dån från Salmis, emottog
han en skrifvelse af öfverstelöjtnant Karl v. Otter, från Ilmola,
hvari denne meddelade, »att han under sin marsch från Mumjärvi
(Nummijärvi) blifvit attaquerad och afskuren från Brigaden samt
Kauhajoki borttaget». Denna underrättelse uppskrämde
fältmarskalken till den grad, att han i inbillningen såg fienden utan
motstånd framtränga ända till Lappo prästgård. I sin rapport lill
konungen yttrar Klingspor, att han på grund af v. Otters
meddelande fann, »att fienden möjligen kunde hit framtränga, då jag

<img 1>
E. G. Hertzen.
</img>
icke ägde mer än 2:ne små Batailloner, hvarmed motstånd på
Ilmola-vägen kunde göras, och befallde jag i anledning häraf
General-Majoren Adlercreutz att göra sin retraite till Lappo».

Klingspors oduglighet har aldrig framstått mera påfallande
än vid detta tillfälle. Han förbiser, att han, förutom v. Otter, på
vägarna söderut förfogar öfver hela 2:a brigaden, öfver
Gyllenbögels frikår och v. Vegesacks nyligen anlända trupper, hvilka
betydliga styrkor med lätthet kunnat afvärja faran från detta håll.
Han afbryter en pågående strid, utan att äga närmare kännedom om
ställningen på slagfältet. Slutligen tager han på sig ensam hela
ansvaret, utan att rådfråga sin generaladjutant, och träffar ett
afgörande, hviket skulle medföra de mest ödesdigra följder för
krigets utgång.

Adlercreutz däremot kunde ej annat än lyda sin chefs
uttryckliga befallning, okunnig som han var om motiverna därtill,
då han under hela tre dygn varit aflägsnad från högkvarteret.

Återtåget verkställdes emellertid i god ordning till Tiistenjoki
(omkring 15 km), där de dödströtta trupperna efter tre dagars
ihållande strid ändtligen fingo hvila på den af regnet uppblötta
marken. Fienden, hvars krafter äfven voro alldeles uttömda,
förföljde ytterst lamt en kort sträcka. Utan att ana rätta
förhållandet, tillskrefvo ryssarna sig förtjänsten af de finska truppernas
plötsliga återtåg<footnote>Att ryssarna för ett sekel tillbaka, då händelserna ännu ej till fullo från olika
sidor voro utredda, hyste nämnda uppfattning, är ej märkvärdigt; men att fortfarande
vidhålla densamma synes nog egendomligt. Medan detta skrifves, läses i tidningen
»Ryska Invaliden» en uppsats af generalstabsöfversten N(iv)é, hvari grefve Kamenskis
ovanliga förmåga att med en ringa truppstyrka vinna en lysande seger, i bjärta
färger framhålles. »Svenskarnas omsorgsfullt beredda position vid Salmis», skrifver
förf. vidare, »blef utan egentligt motstånd öfvergifven, endast därför, att vår
obetydliga styrka under Kosatschkoffskis befäl (endasten bataljon!) hotade deras rygg, och
detta oaktadt nämnda lilla trupp stod på motsatta sidan af en vik, som ej kunde
öfvervadas.» En dylik vantolkning af historiska fakta rörande striden vid Salmis,
läses i anförda tidning för den 27 augusti 1908 g. st.</footnote>

Ofvan skildrade tre dagars strid blef dyrköpt för hvardera
parten — mycket blod hade flutit å ömse sidor. Adlercreutz hade
förlorat omkring 800 man i stupade och sårade samt dessutom
100 man fångne. Bland officerarne voro dödsskjutna: löjtnanterna
Orbinski, Hjelmman och Schwartz samt fänrik Lindström. Mer
eller mindre svårt sårade blefvo: öfverstelöjtnant Wetterhoff,
majorerna R. W. Gripenberg och M. Ehrnrooth, kaptenerna Gottsman,
F. v. Kræmer, Bergenstråle och Tavaststjerna (tillika fången),
löjtnanterna Finkenberg, Carlqvist, Heintzii, Forbes och Uggla samt
fänrikarna Möller, Costian, A. Bremer, Silfversvan och Schatelovitz
(tillika fången). Löjtnant C. J. Neiglick råkade i fångenskap.
Härtill kommo flera kontusionerade.

Adlercreutz framhåller särskildt i sin rapport generalmajor
Gripenberg, öfverstarna Cedergren och v. Essen samt
öfverstelöjtnant Reutersköld, »som förde befälet öfver Brigaderna och
utmärkte sig samtlige med all möjlig nit och rådighet». De tvenne
sistnämnda anförde personligen jägarekeden under fiendens
förföljande. Vidare omnämnas major Charpentier vid artilleriet och
adjutanterna de Suremain, v. Otter, Ulfsparre och G. F. v. Kræmer.
Om dessa sina adjutanter yttrar generalen, att de »hafva på ett
särdeles nitiskt och berömvärdt sätt utmärkt sig, desse dagar varit
mycket exponerade, och framför allt uthärdat de svåraste fatiguer, i
anseende till den vidsträckta position vid Kuortane, så alt de till slutet
knappt förmådde sitta till häst».

Ryssarna hafva uppgifvit sina förluster till 17 officerare och 827
man, af hvilka 51 fångna.

Främsta förlusten på svensk-finsk sida utgjorde dock den
andliga kraft, hvilken hittills hållit modet uppe, men som härefter var
bruten. För såväl officerare som soldater framstod nu den nakna
verkligheten, hvilken öfvertygade dem om att hvarken försakelser
eller personligt mod båtade till något, — de kunde intet uträtta.
Här hjälpte ej längre några ansträngningar af hvad slag de vara
månde — landet skulle bit för bit uppslukas af inkräktarne.
Samma nedslående intryck gjorde händelserna äfven på landets
befolkning, hvilken härefter försjönk i en smärtsam, resignerad
likgiltighet och undergifvenhet för ödets hårda lek.

Belysande för den rådande sinnesstämningen äro följande
anteckningar i Möllersvärds journal. »Armén börjar ledsna»,
skrifver han, »folket är utan kläder, proviant tryter alltför ofta.
Vegesack med sina 3,000 man är anländ, men hvad hjälper denna
bagatelle oss nu mera! Reträtten fortsattes till Lappo utan att vi
förföljdes. Hans excellens säges resa undan i morgon innan dager.
(Naturligtvis.) Verkligt motstånd lära vi väl med litet folk icke
(mer) ämna göra. Fienden på alla kanter; enligt all sannolikhet
äro vi snart kringrända. Förstärkningar komma alla dagar från
Sverige — i bref! Hösten nalkas med stora steg. Nyss voro vi

<img 1>
H. E. Reutersköld.
</img>
så fulla af hopp, — nu tvärtom! Ingen kan högre än jag önska
att komma från detta osunda näste. Allt befälet vid skvadronerna
äro sjuka och dagligen ökas deras antal bland dragonerna.
Hästarna äta ingenting, provianten är skral och kläderna trasiga.
Man likviderar med så kallade cassa sedlar. En briljant
belägenhet. — Ändock är man (ibland) vid godt mod, till och med
ibland munter.» Några dagar därpå antecknade han: »Folket är
uti en gruflig consternation. De flytta till skogarna. Öfverallt
möter man gråtande kvinnor, som fråga när 'Wännelaiset tullä'!
(Milloin venäläiset tulee?) Broar brännas, färjor och båtar
sönderhuggas, vägarna äro nästan ofarbara. Få timmar (ljust) om dagen.
Regn, blåst och köld, utan furage för hästarna, fienden på hälarna;
— så tåga vi nu! —»

Ödets ironi fogade, att Björnstjerna, medan striden som bäst
pågick vid Salmi, anlände till Lappo, medförande konungens
braskande svarsskrifvelse på Klingspors anhållan om att få öfverföra
armén till Sverige (se sid. 223). »Den gamle mannen», berättar
Björnstjerna, »emottog mig vänligt, ehuru kanondundret från Salmi,
hvilket tydligen hördes, försatte honom i upprörd sinnesstämning.
Detta var dock ett intet mot hvad som förestod, sedan han brutit
och genomläst depeschen. Han fällde papperet, slog ihop
händerna och utropade med en förtviflans åtbörd: — <i>Skall jag drifva
fienden inom de gränser, hvaröfver han aldrig bort framtränga?.</i> Detta
föreföll verkligen, ur hvarje synpunkt, så löjligt, att jag ej kunde
tillbakahålla ett högt skratt. Bekymrad och stött såg han på mig.
Jag urskuldade mig så godt jag kunde, och sökte vända samtalet
på krigshändelserna. Ja, kära Björnstjerna, sade han då, hör ni
inte skotten? Där borta slåss Adlercreutz sedan tvenne dagar.
Jag vet, att ni önskar vara med; res då i Guds namn.»

Till en början var Klingspor i ovisshet om hvad som nu borde
företagas. Oaktadt hans lifliga åstundan att från Vasa med hela
sin armé få öfverresa till Sverige genom konungens skrifvelse blef
omintetgjord, gaf han likväl befallning åt hufvudstyrkan att, efter
ankomsten till Lappo, draga sig till nämnda stad. Innan beslutet
fattades, hade fältmarskalken dock rådgjort med Adlercreutz,
Aminoff o. a. Åtgärden motiverades af önskan att härigenom rädda
de stora förråd, hvilka voro sammanförda i staden, samt att
därjämte, enligt hvad Aminoff skrifver, »fatta post, concentrera hela
Arméns återstående styrka at alla vapen m. m. för att sedan i en
sådan formidable ställning afbida fienden och att slå oss igenom
antingen åt Norr eller till Södra Finland», o. s. v. Endast en
mindre afdelning, under Reuterskölds befäl, sändes norrut, d. v. s.
längs den kortaste, till Nykarleby ledande vägen.
Medan hufvudstyrkan verkställde nämnda rörelse, skulle den
från söder skyddas af Vegesacks afdelning, hvilken tills vidare
kvarhölls i trakten af Lappfjärd; för samma ändamål stannade
äfven v. Otter några dagar i Ilmola.

Till v. Fieandt sändes samtidigt befallning, att »icke våga
afgörande affair emot öfverlägsen Styrka, utan retirera steg för steg
på Gamla Carleby samt genom Kronoby till Ny Carleby, N.B. steg
för steg; men högst angeläget är att skicka ett litet Detachement
af 50 man Infanterie och 12 Dragoner, som retirera på andra sidan
om Gamla Carleby, på vägen åt Uleåborg, samt småningom draga
sig undan, förstöra Broar, fatta Posto bakom Strömmar, tills de
blifva tvungene att retirera». Genom anförda besynnerliga
befallning åsamkades de egna trupperna endast skada.

Ryssarna, hvilkas krafter efter de senaste dagarnas
ansträngningar äfven voro uttömda, förföljde endast lamt sina motståndare.
Kamenski var dessutom vilseledd at det utspridda ryktet om
motståndarens snara inskeppning i Vasa och antog, att ett afgörande
slag förestod vid nämnda stad.<footnote>Ryktet om härens snara inskeppning och afresa till Sverige utspreds med
sådan säkerhet bland såväl vänner som fiender, att man allmänt satte tro därtill. I
Vasa vidtogos åtskilliga förberedelser; bland annat lades beslag på fartygen i hamnen.
Stor uppståndelse rådde bland invånarna som fruktade att åter blifva öfverlämnade
i fiendens våld. De finska soldaterna voro på det högsta uppbragta vid tanken
på att utan vidare nödgas lämna landet åt ryssarna; följden blef att mången i
förtviflan deserterade.</footnote>

Häraf kom det sig, att Kamenski i det närmaste åsidosatte,
den viktiga vägen mot norr; han afsände i Reuterskölds spår
endast 2,000 man under Kosatschkoffski. Själf tågade han med 7,000
man efter Klingspors hufvudstyrka, medan Vlastoff fortfarande
förföljde Fieandt mot Gamlakarleby.

Trots dessa Kamenskis mindre lyckade åtgärder, råkade
Klingspor likväl i en högst brydsam belägenhet. Den 10 september,
då större delen af hufvudarmén hunnit till Lillkyro, emottog han
underrättelse från Fieandt, att ryssarna trängt fram ända till
Gamlakarleby. Tillika meddelade Fieandt, att han, enligt tidigare
erhållen order, stod i beråd att från sistnämnda stad tåga söderut,
samt att han längs vägen norrut afsändt fänrik v. Fieandt med
50 man för att därstädes förstöra broarna. Samma dag
meddelades genom ett annat bud, att Reutersköld af Kosatschkoffski
trängdes mot Nykarleby.

Allt detta var visserligen blott naturliga följder af Klingspors
tidigare gifna befallningar, men först nu tycktes öfverbefälhafvaren
börja inse, hvarthän dessa hans åtgärder skulle leda. Sålunda
befann han sig nu omringad på alla håll, ty äfven från söder
framträngde ryssarna. Här höll nämligen v. Otter på att från Ilmola
gå till Ylistaro, äfven han förföljd af fienden.

Gyllenbögels frikår och 2:a brigaden hade samma dag på
aftonen förenats med hufvudarmén i Lillkyro. Vegesack, hvilken
äfven tågat norrut, lämnade öfverstelöjtnant Drufva med 500
upplänningar och 2 kanoner som arriergarde vid Ömossa. Sistnämnda
fåtaliga fördelning hade att utstå en het skärmytsling innan den
anträdde återtåget. Det var här den unga grefve Vilhelm v. Schwerin
första gången var med i elden och med sina två kanoner så
modigt höll de påträngande kosackerna på tillbörligt afstånd.

»Här stupade folk som gräs», skref Schwerin till sin moder.
»Nu gällde det. Vi retirerade. Cosackerna gjorde 3 gånger chock
på mina blottade canoner, kastade sina pikar, men jag mötte dem
med drufhagel och de retirerade. På detta sätt tortsatte vi affaren
under en beständig eld i 5 timmar och retirerade 1 ½ mil, där halt
gjordes. Här kom Drufvan med hela officerscorpsen, omfamnade
mig, tackade mig, det jag frälst dem. Folket hurrade och önskade
mig en beständig välfärd.» Emellertid anlände v. Vegesacks
detachement slutligen till Toby (sydost om Vasa), i hack och häl
förföljdt af fienden.

Hotad från alla sidor, sammankallade Klingspor nu i Lillkyro
ett krigsråd, till hvilket Klercker, Aminoff, v. Vegesack och
Adlercreutz inbjödos. Klercker framställde här en skriftlig plan, hvari
han utvecklade, att endast tvenne utvägar funnos: antingen skrida
till drabbning, eller retirera. I båda fallen ansåg han, att
kustvägen till Uleåborg med alla till buds stående medel borde
bevaras, och att därför utan dröjsmål afdelningar skulle afsändas till
såväl Gamlakarleby som Nykarleby. Beslutet om strid eller
reträtt kunde fattas först sedan sistnämnda orter blifvit besatta af
tillräckliga styrkor.

De församlade generalerna förenade sig om Klerckers åsikt,
hvarför tvenne bataljoner björneborgare (Eek och Furuhjelm) jämte
Gyllenbögels frikår ännu samma afton fingo order att marschera
mot Nykarleby. Till v. Fieandt afgick äfven omedelbart ett ilbud
medförande en befallning att vända om, tåga till Gamlakarleby samt
upphöra med broarnas förstöring.

För att likväl rädda de rika förråden och bringa i säkerhet
det stora antal af sårade, hvilka lågo på sjukhusen i Vasa,
arbetade krigskommissarien Klingstedt med outtröttlig ifver. Det
lyckades honom sålunda, att inom kort tid afsända 1,400 man sjuka
och sårade med fartyg till Umeå, äfvensom att med hästar längs
vägen norrut bortforsla större delen af förråden.
Den 12:e anlände hufvudarmén emellertid lill Vörå, samtidigt
med att 2:a brigaden framkom till Munsala. Vegesack hade
upptagit den till Vasa nyss anlända Västermanlands bataljonen samt
därefter tågat till Lillkyro, inslående samma väg som hufvudstyrkan.

Med upprörda känslor och stegrad oro för hvad påföljande
dag kunde medföra, reste fältmarskalken som vanligt i förväg
norrut. Åt Adlercreutz öfverlämnades att söka rädda armén så
godt han kunde. Natten mot den 13:e stegrades själsspänningen
till det yttersta, ty nu var armén i själfva verket kringgången.
Kosatschkoffski närmade sig Juthas, Vlastoff var i Gamlakarleby
och Kamenski själf med 7,000 man nalkades Vörå.

Klingspors ställning var utan tvifvel högst betänklig. Man har
velat påstå, att han redan var betänkt på att öppna
underhandlingar med fienden, för att af denne utverka tillstånd att öfverföra
armén till Sverige, och att han i Munsala uppbrände sina hemliga
papper. Huru härmed än måtte ha förhållit sig, kom dock
räddningen i sista stund, i Döbelns person.

Liggande i en bondkärra och fortfarande plågad af sjukdom,
färdades v. Döbeln från Vasa genom Vörå och Oravais till
Munsala. Han hade ej önskat kvarstanna i Vasa, sedan svenskarna
utrymt staden; ej heller hade han med de öfriga sjuka velat resa
hem till Sverige, ty hoppet om tillfrisknande och möjligheten att
återtaga befälet öfver sin brigad ville han ej öfvergifva. I
Munsala erhöll han kännedom om den brydsamma ställningen och
blef vittne till den inom högkvarteret rådande fruktan för att
fienden äfven från norr var att förvänta. Det berättas, att han
då från sitt soffhörn, där han låg utmattad, ropat: »Led fram
en häst, så skall jag ställa ordning på den saken».

Allt nog, han förklarade sig villig att trots sjukdom återtaga
befälet öfver sin brigad, och skyndade nu omedelbart tillbaka
söderut för att möta sina björneborgare. Anländ till Oravais såg
han Eeks och Furuhjelms bataljoner jämte Gyllenbögels frikår
tåga fram längs vägen. Men — i hvilket skick återsåg Döbeln
nu sina krigskamrater? Utmattade, klädda i trasor och nästan
barfota! Misströstande om framgång, efter att hafva sett alla sina
bemödanden resultatlösa, släpade de sig numera fram i dyster
sinnesstämning, nedtryckta till kropp och själ. Men strax då
mannen med bandet om pannan hälsade dem, klarnade blickarna
ånyo och lyste af nytändt hopp.

Utan dröjsmål tågade man vidare. Döbeln förde bataljonerna
i rask marsch genom natten mot Juthas. Någon hvila, ehuru
välbehöflig, unnades ej; därtill var ej tid. Ty på vägen mötte ett
från  Reutersköld  afsändt bud med underrättelse om, att fienden
å ömse sidor af ån framträngde mot Nykarleby. Vidare innehöll
skrifvelsen, att Reutersköld, för att försvara staden, beslutit draga
sig in i densamma. Något senare anlände från Reutersköld en
ny skrifvelse, hvari han meddelade, att såvida fienden skulle
forcera, blefve det honom (Reutersköld) omöjligt att med några
hundra man försvara Nykarleby. Ifall fienden lyckades tapa
staden, ansåg Reutersköld, att hela finska armén, hvilken följde efter,
vore förlorad. Slutet på skrifvelsen lydde: »Om 2:a Brigaden kan,
så forcera marschen — just nu är Fältvakten attaquerad och jag
går in uti staden — kl. 9 afton den 12 Sept. H. Reutersköld.»

Här var ingen tid att förlora, om man ville hinna fram till
Juthas, d. v. s. till den punkt där vägen delar sig, innan fienden
framkommit dit. Ett ilbud afsändes till Reulersköld med
befallning att i det längsta uppehålla fienden vid Juthas, ty det var klart,
att denne måste motas vid nämnda punkt och ej i Nykarleby.

Uppmuntrande manskapet att raska på farten, lät Döbeln det
fortsätta marschen intill daggryningen. Många dignade af trötthet
och blefvo liggande vid landsvägskanten, men kvicknade senare
till och upphunno kamraterna kort före stridens början. Vidpass
kl. 10 på morgonen uppnådde Döbeln Reuterskölds fältvakt och
lät kapten Carl Gripenberg aflösa densamma. Lyckligtvis anföll
ej Kosatschkoffski förrän omkring 3-tiden, så att den uttröttade
truppen hann samla krafter för den stundande drabbningen.

Döbelns egna krafter voro emellertid vid ankomsten
fullständigt uttömda, hvarför han reste in till staden för att där njuta
några timmars hvila. Dessförinnan ordnade han försvaret sålunda,
att kanonerna, 2 till antalet, uppställdes på landsvägen, Eek fick
intaga vänstra flygeln med stöd mot älfven, Gyllenbögel erhöll sin
plats till höger, där han med sin yttersta flygel omfattade
landsvägen till Munsala, och Furuhjelms bataljon kvarhölls bakom
centern i reserv.

Medan Döbeln hvilade i Nykarleby, skredo ryssarna till anfall.
Klockan var vidpass 3 e. m., när Kosatschkoffskis 3 bataljoner och
3 kanoner ryckte fram i slaktordning, hvarvid den finska fältvakten
långsamt drog sig till hufvudställningen. Kanonerna föllo nu in
med den för björneborgarna så välkända melodin, men deras
anförare fanns ej där man var van att se honom. Hans af
sjukdomen förorsakade fysiska svaghet hade för några timmar blifvit
honom öfvermäktig, men tvingande sin försvagade kropp att
underkasta sig själens stärka vilja, lämnade v. Döbeln bädden för att
hasta till sina soldater. Dessa hade redan begynt misströsta om
framgång, då plötsligen den kända, saknade gestalten sprängde
fram längs landsvägen från Nykarleby. Detta var nog för att
ingifva dem nytt mod; med ens var allt förbytt och »en annan ande
hvilade öfver dem».

Då Döbeln närmade sig, brusade björneborgarnas jubelrop
emot honom, och än en gång vände sig krigslyckan till
finnarnas fördel.

Fienden försökte nu kringgå vår högra flygel, men stötte på
segt motstånd af Gyllenbögels käcka gossar jämte en del af
Furuhjelms bataljon, hvilken sistnämnda från reserven blifvit utsänd
till förstärkning. Lifbataljonen med Eek i spetsen gaf ej efter på
den andra flygeln, och de 6-pundiga kanonerna,
hvilka stodo vid den högsta punkten af
landsvägen, giorde slag i saken, sedan de först låtit
fienden nalkas på drufhagels skotthåll. På
Döbelns befallning »smällde de nu till», och snart
sågos de ryska kanonerna draga tillbaka.

Båda björneborgsbataljonerna slöto sig nu
tillsammans och trängde under höga hurrarop
fram mot fiendens center, hvarvid dess vänstra
flygel höll på att blifva afskuren. Kosatschkoffski
försökte göra motstånd, men förmådde intet, ty björneborgarna
skredo längs hela linjen till anfall. Jägarekeden, främst i teten,
följd af kolonnerna i slutna led, bortdref den vikande fienden
öfver en oländig mark. Sålunda fortsattes förföljandet ända till
mörkrets inbrott. »Hela natten», skref Döbeln i sin rapport, »stodo
våra trupper i drabbningsställning uti vatten till knäna», ty man
väntade alltjämt ett nytt anfall. Men det uteblef, ty ryssarna
upptogo ej mera striden, utan tågade till Ylihärmä, där bron brändes.

Brakel, som var med i denna strid och med sitt kompani
utgjorde kanonbetäckningen, framhåller, huru alla täflade att göra
sitt bästa; men om någon framför de andra utmärkt sig, nämner
han särskildt brigadchefen själf, begge bataljonscheferna,
Furuhjelm och Eek, kaptenerna Bremer och Gripenberg samt
fänrikarna Blume och Stengrund.

<img 1>
E. F. Kosatschkoffski.
</img>
Döbelns förluster i döda och sårade utgjordes af endast 42
man, bland hvilka fänrik Jägersköld var lindrigt sårad.
Kosatschkoffskis förluster äro okända, dock torde dessa varit betydligt större.

Själf säger Döbeln om striden vid Juthas: »Denna strid är
icke lysande af rörelser eller manoeuvre, men vittnar om
artilleriets duktighet, Öfver- samt Underbefälets och manskapets tappra
förhållande, hvilket vid alla tillfällen utmärkt Björneborgs
Regemente.» Detta hade före striden i 14 dagar utan afbrott tågat
längs landsvägarna, och voro soldaterna i följd häraf alldeles
utmattade af trötthet och umbäranden, men det oaktadt ådagalade
de ett aldrig bristande mod. Inom en månad hade regementet
deltagit i 8 drabbningar, af hvilka Döbeln ansåg den vid Juthas
för »pärlan i den segerkrans, de under fälttåget förvärfvat». Men
drabbningen vid Juthas, björneborgarnas ärofullaste strid, blef äfven
den sista de utkämpade under Döbelns eget befäl. Ty kort därpå
tog febern åter ut sin rätt, och den viljestarke befälhafvaren
förmådde ej mera öfvervinna sjukdomen. Hans undergräfda hälsa
nödgade honom att begifva sig till Sverige för att där söka bättre
läkarevård, hvarefter han i februari öfvertog befälet på Åland. För
drabbningen vid Juthas blef v. Döbeln befordrad till generalmajor.

År 1885 restes på höjden invid landsvägen, där kanonerna i
början af striden stodo, ett väldigt stenkummel med en hög
bautasten med von Döbelns medaljongporträtt — ett värdigt
monument, bevarande för eftervärlden minnet af »Döbelns dag». Från
tidigare år finnes därstädes äfven tvenne i klippor inhuggna
inskrifter.

På stentaflorna under medaljongen läses, å den ena:

»Af fosterlandet till de tappres minne.
Björneborgarne.
Gyllenbögels frikorps.»

<poem>»O fosterland, hvem spanar dina öden?
Förborgadt är, om lyckan eller nöden
en gång skall röjas i din framtids drag;
men hur du jublar då, men bur du klagar,
skall ständigt dock bland dina skönsta dagar
du minnas denna, minnas Döbelns dag.»
</poem>
På den andra taflan äro samma ord återgifna på finska.

I högkvarteret blef jublet stort, då segerbudskapet anlände.
Klingspor skyndade att skriftligen lyckönska Döbeln. <i>»Veni, Vidi,
Vici</i> (jag kom, såg, segrade), kan min vän som Cæsar säga», skref
han, »men Cæsar var frisk och ni sjuk! Jag önskar lycka till
denna betydliga seger, och tackar Herr Öfversten på det högsta
som själf tog befälet, hvilket bevisar <i>le vrai brave</i>» (den sanna
hjälten) o. s. v. Klingspor hade äfven skäl att vara belåten, ty
återtågsvägen norrut blef härigenom för armén säkerställd.
Visserligen var Vlastoff ännu vid Gamlakarleby, men Gripenberg, som
följt Döbeln tätt i spåren, utan att dock hinna fram till Juthas
före drabbningen, fortsatte jämte Reutersköld genast marschen
längre norrut och stötte på Vlastoff vid Kronoby. Här uppstod
en het strid den 15:e, hvarvid Gripenberg segrade och

<img 1>
Monumentet vid Juthas.
</img>
tillbakakastade fienden. Samtidigt hade äfven v. Fieandt lyckats drifva
sina närmaste motståndare från Kauko, hvarigenom ryssarna
nödgades utrymma Gamlakarleby och, förföljda af Gripenberg,
retirera till Neder-Vetil.

Innan detta inträffade uppnådde emellertid hufvudstyrkan
Oravais. Arriergardet, bestående af västmanlänningarna, hade
under marschen en skärmytsling vid Vörå, där ryssarna, hvilka i sakta
mak följde efter de våra, gjorde ett anfall. En kortvarig, ehuru
ganska liflig skottväxling uppstod, men snart nog lyckades det dock
västmanlänningarna att tillbakaslå de närgångna kosackerna.

Anländ till Oravais, beslöt Adlercreutz, som af Klingspor
erhållit full handlingsfrihet, att upptaga strid med Kamenski.
Orsakerna härtill böra sökas i hans önskan att gifva de längre norrut
befintliga trupperna tid att rensa återtågsvägen, och medan detta
pågick, själf uppehålla ryska hufvudstyrkan. Man har äfven
antagit, alt konungens nyligen anlända bref påverkat beslutet. Att
så verkligen var fallet, framgår tydligt af följande rader i Aminoffs
anteckningar: »Då jag», skrifver han, »efter den onödigt blodiga
dagen föreställde vederbörande fältmarskalk och general
Adlercreutz hvarföre sådant skett, svarades mig, ehuru särskildt af begge
två: — det var en politisk nödvändighet att general Vegesack med
de svenska trupper skulle slåss (likasom därtill icke var god tid
då det gagnade), ty eljest kunde konungen säga och dem förebrå,
att sedan jag sändt dem hjälptrupper, retirera de undan fienden
utan att slåss, och detta var väl att general Vegesack var här och
fick vara åsyna vittne och känna huru godt vi hafvit.»

Terrängens beskaffenhet var ju äfven lämplig för motandet
af ett angrepp, ehuru mera arbete väl kunnat nedläggas på
förstärkandet af positionen. Af någon strategisk betydelse var
Oravais likväl icke.

Väster om byn sluttar marken brant mot en inskjutande
hafsvik, längs hvilken landsvägen leder söderut. Omkring 1 ½ km
längre fram drager sig höjden något åt öster och öfvergår
småningom i en jämnare sluttning, nedanför hvilken en 600—900
meter bred, mot hafvet öppen ängsmark utsträcker sig. Här
rinner en liten å, vadbar ofvanför bron. På andra sidan ängsmarken,
där vägen i båge slingrar sig fram uppför en brant backe, växte på
denna tid en tät skog. Den nyssnämnda ängsmarken öfvergick
åt söder i ett kärr, äfven detta en svårtillgänglig skogsbygd. Ett
stycke längre västerut rinner en annan vadbar å, hvilken genom
tvenne små träsk, Stor- och Lillträsket, söker sig väg till hafsviken.
Öfver sistnämnda å leder äfven en bro, där landsvägen för till
Vasa. Invid kyrkan sänder vägen en mindre biväg mot sydost
till Kimo bruk.

De här församlade trupperna voro till större delen svenska,
omkring en tredjedel utgjordes af finska bataljoner. Detta var
första gången under pågående krig, de svenska trupperna i
öfvervägande antal deltogo i en drabbning. Inalles torde styrkan
uppgått till närmare 5,000 man, sålunda fördelade:<footnote>Uppgifterna om antalet växla mellan 3,600 och 5,000 man.</footnote>

Generalmajor v. Vegesacks svenska fördelning:

1:a brigaden (öfverste Brändström): 2 batalj. Upplands
regemente och 1 batalj. Västermanlands regemente.

2:a brigaden (öfverste v. Platen): 2 batalj. Helsinge regemente,
1 batalj. Helsinge vargering, 1 sammansatt jägarebatalj., 2
skvadroner Lifgardet till häst och 8 kanoner.
Af finska hären:

Af 2:a brigaden: 1 batalj. (5 komp.) Österbottens regemente.

Af 4:e brigaden: 2 (half) batalj. Savolaks regemente, 2 (half)
batalj. Savolaks jägare, 1 (half) batalj. Karelska jägare och 1
skvadron Karelska dragoner.

Af 6:e brigaden: 1 batalj. Västerbottens regemente och 10 kanoner.

Dessa trupper förlades sålunda, att österbottningarna intogo
ställning väster om landsvägen, vid den branta sluttningen mot
stranden, 15 kanoner uppställdes i centern, vänster om dessa stodo
Västermanlands bataljon samt Västerbottningarna med fronten
rakt mot söder, och slutligen sträckte sig 4:e finska brigaden längst
åt vänster. De öfriga trupperna, förutom en bataljon af Helsinge
regemente, bildade till en början reserv.

Vid den från byn mera aflägsna dalen stod nämnda bataljon
af Helsinge regemente jämte 2 kanoner under öfverste v. Platens
befäl. Denna lilla förtrupp hade till uppgift att möta fiendens
första anfall och fördröja dess framträngande mot
hufvudpositionen. Platen intog ställning längs ån, mellan Lillträsket och
hafsviken. De tvenne kanonerna under grefve Schwerins befäl
ställdes på landsvägen, hvarifrån de kunde bestryka bron.

Emellertid tågade grefve Kamenski, efter att i Ylistaro hafva
förenat Uschakoffs afdelning med sina öfriga trupper, till Lillkyro.
Här lät han 3,000 man under Rajeffskis befäl gå till Vasa, för
att, i händelse af en landstigning från Sverige, därmed skydda sin
rygg. Själf tågade han vidare med omkring 6,000 man. Kulneff
med 2,000 man utgjorde förtruppen, efter honom följde Demidoff
med en i det närmaste lika stor styrka och slutligen Uschakoff
med återstoden. Den sistnämnda afdelningen kvarhölls till en
början vid Vörå, där Kamenski själf befann sig. Åtgärden
motiverade han med, att han härigenom, allt efter omständigheternas
kraf, kunde understöda antingen Kulneff och Demidoff, eller också
Kosatschkoffski, hvilken dagen förut sammandrabbat med v. Döbeln.

Åt Kulneff hade gifvits befallning att försöka fördrifva
svenskarna från bron framför Oravais, men att dock icke begynna striden
före kl. 10 på morgonen samt ej heller öfvergå ån, innan
Demidoff hunnit fram. Den otåliga Kulneff förmådde det oaktadt ej
vänta, utan skred tvärtemot order till anfall flera timmar tidigare
än meningen var och emottogs då af v. Platens raska helsingar
jämte Schwerins kanoner. Det blef en skarp sammandrabbning,
ty å ömse sidor kämpades modigt.

På högra flygeln blefvo löjtnant Omnberg och kapten J. B.
Ström hårdt ansatta, men lyckades dock hålla fienden på afstånd.
För hvarje  minut tilltog den rasande kampen i häftighet, med
<img 1>
Slaget vid Oravais.
Kartan XI. Trakten invid Oravais.
</img>
växlande framgång för de stridande. Till vänstra flygeln anlände
undsättning bestående af en del Upplands, Västermanlands och
Karelska jägare, hvarigenom svenskarna för en stund fingo
öfvermakten. Men kort därpå erhöll äfven fienden förstärkningar at
Demidoffs afdelning, hvarvid svenskarna nödgades vika. Sålunda
förspilldes under 4 timmar krafterna på en tämligen oväsentlig
förtruppsstrid, hvarefter v. Platen afsände sin adjutant till
Vegesack med anhållan om förstärkning.

»Det gör smörhelsingarna godt», hade
Vegesack yttrat till adjutanten, »de kunna
gärna hålla ut ännu en stund.»

Björnstjerna, som själf tog verksam del i
striden berättar: »På backen vid det stora
batteriet satt nu Adlercreutz omgifven af sin
stab, och spejade med oroliga blickar utåt
Vasa-vägen. Många sårade började
visserligen anlända längs denna; men af skotten
kunde slutas, att de våra ej ännu börjat sitt
återtåg. Förundrad öfver detta ändamålslösa
försvar och bekymrad för utgången, befallde
generalen mig skynda till stridsplatsen, och efterse förhållandet.»

»Min raska häst sträckte af i galopp, och snart var jag framme.
Den syn som här mötte mig, var i sanning föga hugnelig.
Bataljonens ställning var nära nog förtviflad; större delen af befälet
samt en tredjedel af truppen fallen. Platen själf sårad,
ammunitionen förbrukad och fiendens tiraljörer redan öfver bäcken, i
ryggen på de våra. Endast Schwerins kanoner höllo ännu de
inryckande på vördnadsfullt afstånd.»

»Sedan Platens adjutant, häst-gardes löjtnanten, grefve af
Ugglas, som under träffningen särdeles utmärkt sig redogjort för

<img 1>
Vilhelm v. Schwerin.
</img>
hvad som förefallit, insåg jag att intet ögonblick var att förlora,
öfvertog således på eget bevåg befälet och lät slå till återtåg. Knappt
hade fienden bemärkt detta, förr än en stark kolonn, under höga
hurrarop, framrusade längs vägen. 'Nu, herr grefve', ropade jag
till Schwerin, 'låt se hvad artilleriet duger till'.»

»Denna uppmaning var onödig; lugnare, gladare och
hurtigare officer fanns ej inom vapnet. Han riktade själf; Ryssarna
voro på 50 steg nära; deras anletsdrag skönjdes tydligen. 'Fyr!'
Ett förfärligt verop underrättade huru kartescherna tagit; hela
spetsen af kolonnen störtade till marken; de öfriga ryggade. Pang,
pang! Se där ett par skott till, att skynda på farten!»

»Fiendens jägare voro dock allt för nära och servisen började
falla. Kanonerna bröstades då upp, och drogos några hundrade
alnar undan. Ryssarna framträngde ånyo; men emottogos åter
lika blodigt. Så fortgick striden från backe till backe. Fienden
började småningom hålla sig på tillbörligt afstånd. Den tappre
Schwerin dödligt sårad, ansåg sig nu först kunna lämna befälet
och låta föra sig till ambulanserna.»

Hans häst hade äfven blifvit skjuten, hvarför han besteg en
spannhäst och undkom sålunda starkt blödande till hufvudstyrkan.

Vilhelm v. Schwerin emottogs af Adlercreutz och Vegesack,
hvilka prisade hans hjältebragd, men »om aftonen, mot
skymningen», skrifver han själf till sin moder, »fick jag en ny blessyr och
släpade mig till närmaste by, där jag låg, till dess fiendens kulor
kommo in genom fönsterna. Jag hade blifvit qvar, om inte en
ädel officer, som jag ej ännu lärt känna kastade mig på sin rygg,
och vi kommo lyckligt undan.» I Klingspors egen vagn fick
Schwerin sedermera resa bort, men afled af sina sår den 27
september i Kalajoki.

Under tiden hade ryssarna allt vidare utsträckt sin högra
flygel, för att kringgå svenskarna på denna sida. Det var nära
däran att en del helsingar blifvit afskurna, men de förlorade dock
ej fattningen, utan fällde bajonetterna, de långa fruktansvärda
svenska bajonetterna, med hvilka de raskt banade sig väg.
Reträtten var fri, men äfven den sista patronen förbrukad. Ur detta
ytterst brydsamma läge räddades de i sista ögonblicket genom att
en sluten trupp karelska jägare anlände till undsättning.
Helsingarna drogo sig härefter i god ordning till hufvudställningen, där
de fingo intaga plats i reserven, söderom kyrkan.

Knappt hade detta försiggått, då ryska jägare blefvo synliga
vid skogsbrynet, på andra sidan ängen, hvarifrån de öppnade eld
emot svenskarnas hufvudställning.
Allt tätare föllo skotten, allt djärfvare framträngde fiendens
jägare och spredo sig till höger öfver ängen och i närliggande
skog. Adlercreutz utsände då några bataljoner savolaksare mot
fiendens högra flygel. Savolaksarna spredo sig i ked öfver ängen,
där de togo skydd af höladorna, hvilka förekommo i stort antal.
Nu gick det hett till vid ån. Fienden försökte komma öfver, men
hindrades af savolaksarnas säkert riktade skott, tills dessa slutligen
i sin tur begynte öfvergå till anfall, hvarvid ryssarna veko tillbaka.
En del svenska trupper understödde savolaksarna, och med
gemensamma krafter trängde man fram. Djärft
kastade de sig öfver ån och drefvo fienden mot
skogen på andra sidan ängen. Men då de
närmade sig ett högt berg i midten af skogsbrynet,
öppnade fienden en mördande eld. I tre linjer,
den ena ofvanom den andra, lågo ryska jägare
på berget, därifrån de aflossade sina skott, — det
öfverskred mänsklig förmåga att längre hålla ut.
De våra vacklade och drogo sig skyndsamt tillbaka.

Flyglarna, hvilka redan hunnit ett godt stycke in i skogen, löpte
fara att blifva afskurna, men nu gaf en af savolaksbataljonerna,
anförd af den tappre majoren G. A. Ehrnrooth, ett prof på
sällsynt kallblodighet. Icke ett ögonblick förlorade Ehrnrooth
fattningen. Som på en parad förde han sina soldater under jämn,
lugn takt tillbaka. Då ryssarna försökte tränga på,
kommenderade han kort och kärft: »Andra ledet! — An — Fyr!» och salfvan
brakade alldeles efter reglemente. Efter några stegs marsch kom
turen till första ledet att skjuta. Detta återtåg, under eldgifning
ledvis, var i enlighet med Sprengtportens reglemente och kunde
nog ej af många trupper företagas. Därtill fordrades en väl
disciplinerad och lugn trupp, van vid blodiga duster och anförd af tappra
officerare. Savolaksarna voro äfven mycket stolta öfver sin bragd.

<img 1>
G. A. Ehrnrooth.
</img>
Själf blef Ehrnrooth därunder svårt sårad i  högra benet af en
mnskötkula samt fick en kontusion i bröstet.

Kamenski, som nu personligen hunnit fram till stridsplatsen,
ville fortfarande försöka kringgå motståndarens vänstra flygel,
hvarför han alltjämt ökade förstärkningen på sin högra flygel,
därvid försvagande centern.

Detta tyckes Adlercreutz hafva väntat på. Från en höjd vid
hufvudställningen hade han noga följt fiendens rörelser, och så
snart han varseblef att Kamenski försvagade sin center, ville han
försöka samma manöver, som med så god framgång blifvit
använd vid Siikajoki. Rätta ögonblicket att genombryta ryssarnas
linje ansåg han nu vara inne och gaf order åt sin adjutant,
de Suremain, att till öfverste Brändström
framföra befallning om framryckande. Knappt
hade de Suremain hunnit några steg, innan
han svårt sårad föll till marken, v. Otter
erhöll då samma uppdrag, men äfven han
träffades genast af en kula i bröstet och bars
sanslös bort från fältet.

»Det går hårdt på mina adjutanter», yttrade Adlercreutz
vändande sig till Björnstjerna och gar honom order att skynda till
Brändätröm med befallningen. Björnstjerna hade bättre lycka,
och snart ryckte Upplands och Västermanlands bataljoner fram
å ömse sidor af landsvägen, hvarunder kapten Panchéen med
tvenne 6-pundiga kanoner riktade en mördande eld emot fiendens
kolonner på ängen.

»Trummorna slogo till anfall», berätlar Björnstjerna,
»officerarne kastade sig i spetsen, svängande sina mössor. Jag vågar
påstå, att jag ej var bland de sista. 'Hurra!' ropade karlarna och
fram bar det med oemotståndlig fart. Vi möttes af ett par
dödande salfvor, men då dessa ej uppehöllo oss, förlorade fienden
all lust att vidare invänta oss.»

En vild flykt blef följden bland ryssarna. »Brändström föll
visserligen sårad till marken», fortsätter Björnstjerna, »och mången
tapper krigare jämte honom; men detta gaf oss endast ny fart.

<img 1>
Slagfältet vid Oravais.
(Hufvudpositionen.)
</img>
'Fram, fram, ingen pardon', hörde man karlarna ropa till
hvarandra, och blodbadet blef förfärligt. Våra tappra anförare
Adlercreutz och v. Vegesack, den senare träffad af en svår kontusion,
kunde nu ej längre uthärda att sitta overksamma». De båda
generalerna kastade sig in i elden och voro främst i stridstumultet.
Nu ryckte äfven Västerbottningarna fram, förstärkta af savolaksarna.

Allt gaf vika för det kraftiga anfallet. »De (svenskarna)
rusade ner från höjderna», berättar van Suchtelen, »och
öfverändakastade inom några ögonblick öfver 7,000 ryssar, vidt spridda som
tiraljörer. Ingenting kunde uppehålla dem. Allt flydde för
Vegesacks bajonetter, och segrande framträngde svenskarna en half
mil. Denna framgång hade varit fullständig, om svenska
generalen (Adlercreutz) i tid vetat stanna; men ödet ville här visa, att
en öfverdrifven tapperhet kan blifva den fördärfliga orsaken till
ett nederlag, samt till och med förorsaka en olycksfull utgång på
ett långt och ärofullt fälttåg.» Adlercreutz hade nu i tid bort
draga sig tillbaka och inskränka sig till att försvara sin
ursprungliga position, men här gaf hans brist på en omfattande
fältherreförmåga sig tillkänna. Han lät sitt personliga mod (eller
öfvermod) taga öfverhand, ställde allt på ett kort samt fortsatte
förföljandet för långt. Denna gång, liksom ofta, handlade han
impulsivt, besinningslöst, följande ögonblickets stämning.

Vid detta moment af striden ansågo ryssarna redan
siktningen afslutad och för dem förlorad. Kamenski ensam
misströstade ej. Han ställde sitt sista hopp på de fyra bataljoner,
hvilka som bäst voro på väg från Vasa till Oravais. Allt berodde
nu på om dessa i tid hunne fram. Den ena adjutanten efter den
andra afsändes för att påskynda deras marsch, och slutligen syntes
de äfven nästan i språng närma sig slagfältet.

Kamenski red fram till bataljonerna, hälsade dem och yttrade:
»Låtom oss visa svenskarna hurudana ryssarna äro! Vi skola icke
gå härifrån lefvande, om vi icke hafva nedgjort svenskarna. Fäll
bajonett! Följ mig! Gud med oss! Framåt, hurra!»

Hurra! svarades från leden, och Kamenski red själf i spetsen
för sina trupper, under trumhvirflar förande dem mot svenskarna.

I ett nu förbyttes situationen, och svenskarna drefvos i sin
tur tillbaka. Såsom af en mäktig framvältrande våg kastades alla
mot den ursprungliga hufvudställningen. Trupperna
sammanblandades och ingen ordning kunde längre upprätthållas, oaktadt
officerarne på enskilda punkter bemödade sig om att samla kring
sig de skingrade truppdelarna. Öfverstelöjtnant Drufva lyckades
dock med upplänningarna på ett hedrande sätt delvis skydda
återtåget längs landsvägen. Men på högra flygeln, där svenskar och
finnar voro blandade om hvarandra, nådde förvirringen sin höjd.
Löjtnant Ljunggren, en ung svensk officer, som synnerligen
utmärkte sig denna dag, skrifver: ». . . vi, omringade på alla sidor,
började frukta att blifva afskurna från resten af armén, hvilken,
att sluta efter skotten, drog sig tillbaka öfverallt. Vid allt detta
understöddes vi manligen af Savolax jägare, hvilkas språk vi ej
förstodo, men som ej behöfde vår uppmaning för att exempelvis
uppmuntra de svenska soldaterna att sälja lifvet det dyraste man

<img 1>
Strandparti vid Oravais.
</img>
kunde, i det de icke underläto att låta hvarenda dristigt
framträdande ryss bita i gräset.» Och Montgomery yttrar att »alla
utan undantag lifvades af samma fosterlandskärlek, samma mod,
samma beslut att med förenad, gemensam kraft bana sig en
ärofull om ock dyrköpt väg genom fiendens täta massor. Aldrig var
ett bajonettanfall mera förfärligt och tillika mera mördande än
dessa krigsbroderligt förenade svenskars och finnars. Också gaf
allt vika för dessa handfulle tappre, hvilka föresatte sig att hellre
offra sista blodsdroppen, än lämna sig åt fienden. De som icke
stupade med svärd i hand, lyckades att, genomborrande de ryska
skarorna, förena sig med hufvudhären. De ytterst till höger, skiljda
från dessa, blefvo dock öfvermanade; men äfven af dem lyckades
några modiga Helsingar att simma öfver hafsviken  och på detta
vågsamma sätt undgå fångenskapen.»

Emellertid uppstod en ovanligt stark dimma och kort
därefter inbröt mörkret, hvilket försvårade fortsättandet af striden.
Patronerna voro i det närmaste förbrukade, hvarför man mot
slutet mest slogs med blanka vapen och gevärskolfvar. Här och
där hördes ännu hurrarop, men snart upphörde äfven dessa, och
endast de döendes och sårades stönande
jämmerrop och veklagan afbröto den hemska
nattens tystnad.

Otaliga exempel på enskildas bragder och
mannamod kunde denna minnesvärda dag
förete, ehuru en stor del tyvärr hafva fallit
i glöm ska; endast ett fåtal hafva för
eftervärlden blifvit bevarade. Må det här erinras om
den tappre löjtnant Ljunggren vid Västermanlands regemente,
som efter det han hela dagen varit i elden, med
tvenne kompanier utsändes till vår yttersta
vänstra flygel och där bortglömdes.
Fienderna, som bemödade sig
att kringgå hans ställning, påträngde med anmärkningsvärd kraft.
Deras antal växte här med hvarje ögonblick, tills de slutligen blefvo
mångdubbelt öfverlägsna, men Ljunggren ryggade dock ej.
Plikttroget kvarstod han här på den honom anvisade platsen. Den ena
efter den andra af hans soldater stupade för ryssarnas kulor eller
bajonetter; själf erhöll han tvenne kulor genom sin hatt. I denna
brydsamma situation uthärdade han timme efter timme, och
mörkret inbröt. Ryssarna hade nu omringat den fåtaliga skaran
från alla sidor, och det gällde att värja sig åt olika håll. Sent
omsider beslöt Ljunggren inkalla sin jägarked och drog i sluten
ordning öfver en synnerligen oländig mark tillbaka. Efter stora

<img 1>G. J. Ljunggren.
</img>
ansträngningar och många svårigheter lyckades han föra resten af
sitt manskap till byn, banande sig väg genom fiendens led. Här
höll man redan på att bryta upp för återtåget. Utom eget
manskap medförde Ljunggren några och tjugo fångar, dem han tagit
under drabbningen.

Ljunggren belönades med guldmedalj för tapperhet. Själf
berättar han anspråkslöst huru brigadchefen tackade honom för det
han gjort ett så envist motstånd, hvarigenom brigadens vänstra
flygel i det längsta bevarades från öfverflygling. »Jag däremot»,
skrifver Ljunggren, »som väntat snubbor, för det
jag lämnat slagfältetutan order, stod helt
förbluffad. Men så går det till! Man skär lagrar utan att
ana det. Allt i den här världen är <i>tur</i> eller <i>otur</i>.»

När Oravais-dagens kamp var utkämpad var
också allt hopp förbi. Finlands öde var
härmed afgjordt.

Slaget var det blodigaste under hela
kriget. På svensk sida hade fallit 39 officerare och
1,100 man i sårade och döda, men ingen fana,
ej heller någon kanon blef af fienden tagen. Ryssarnas förluster voro i det närmaste
lika stora. I Adlercreutz' rapport omnämnas särskildt
generalmajor v. Vegesack, öfverstarna v. Platen, Brändström, Cedergren
och v. Essen, öfverstelöjtnanterna de Suremain och v. Otter,
majorerna Ehrnrooth, Björnstjerna, Ulfsparre och friherre Sture,
ryttmästaren Broberg, kapten v. Kræmer samt löjtnanterna
Gyllenhaal och v. Vegesack.

Adlercreutz och v. Vegesack enades om, att det ej kunde
blifva fråga om någon fortsatt strid påföljande dag, hvarför
befallning gafs åt trupperna att under natten tåga bort.

Det blef i nattmörkret ett sorgligt tåg från Oravais, där man
kvarlämnat den sista gnistan af hopp. Nedstämda, uttröttade och
hungriga släpade sig de slagna krigarna fram utan någon ordning.
»Mörkret var sådant», berättar Ljunggren, »att man under

<img 1>Minnesstenen vid Oravais.
</img>
beständiga knuflhingar ej kunde igenkänna den knuffande . . . Hundrade
ljud uppstego i natten; öfverallt jämrade sig sårade, hvar och en
på sitt tungomål. Artillerister och trosskuskar hojtade åt sina
utkörda kampar och utstötte tjogtals svordomar hvar gång de
körde fast, hvilket timade i alla ögonblick; hjul och vapen
skramlade, soldaterna skrålade. Alla dignade af trötthet och hunger . . .»
Sålunda framkom hären slutligen till Nykarleby. Ryssarna hade
ej förföljt, ty deras krafter voro äfven alldeles uttömda.

* * *

Den, som i våra dagar besöker Oravais, upptäcker redan på
afstånd, öster om landsvägen, en hög granitpelare med den mörka
furuskogen till bakgrund. Pelaren är rest på berget, där
Adlercreutz hade sin hufvudställning. På tvenne i pelaren infattade
bronstaflor läses följande svensk- och finskspråkiga inskrift:

»Helgad Åt Minnet Af Krigare,
Fallne På Oravais Fält Den 14 September 1808.»

<poem>»Fallne för pligt och för fosterland,
Kämparna hvila från blodig strid,
Men bragdernas minne lefver,
Älskadt, välsignadt till sen'sta tid.»
</poem>
<img 1></img>
</chapter>
<chapter name="12 Kapitlet.
I Karelen.">
<sp>12 Kapitlet.</sp>
<h3>I Karelen.</h3>
Sandels lyckades trotsa ryssarna och hålla sig kvar i Toivala
långt in på hösten. Hans motståndare Barclay de Tolly hade,
tvungen af sjukdom, lämnat krigsskådeplatsen redan i början af
juli, hvarefter general Tutschkoff I återtagit öfverbefälet i dessa
trakter. Enligt den sistnämndes åsikt gafs det endast tvenne
utvägar att bortdrifva Sandels från hans svårintagliga ställning.
Antingen skulle en större truppstyrka sändas i riktning mot
Idensalmi för att sålunda hota finnarnas förbindelseväg norrut, eller
ock borde man medelst användande af farkoster försöka göra ett
energiskt anfall emot den fasta positionen.

I saknad af tillräckligt antal manskap fann Tutschkoff det ej
vara rådligt att tillgripa det förstnämnda medlet. I Kuopio
förfogade han öfver endast 5,000 man, medan resten af hans styrka
var kringspridd utmed vägarna, som ledde mot riksgränsen, där
den var nödvändig för att betrygga kommunikationerna.
Fruktande sin motståndares ständiga vaksamhet, riskerade Tutschkoff
ej att lämna Kuopio under en jämförelsevis fåtalig bevakning.
Det var nämligen ej svårt att förutse, att Sandels genast skulle
begagnat sig af den fördel ett dylikt blottställande erbjudit; och i
så fall hade äfven den till Idensalmi utsända truppafdelningen
råkat illa ut. I följd af brist på lämpliga farkoster måste tills
vidare äfven den andra utvägen förfalla. Visserligen hade några
båtar till början af juli blifvit hoptimrade, men antalet var så
otillräckligt, att endast 500 man med dem kunnat frambefordras,
Häraf följde, att ryssarna emot sin vilja tvungos att se tiden an
och fortfarande inskränka sig till en passiv hållning. Mindre
anfall gjordes visserligen emellanåt, men blefvo alltid tillbakaslagna.

Under tiden eftersändes från S:t Petersburg en skeppsbyggare
och 200 matroser, hvilka med ifver begynte bygga flottor; dock
utföll resultatet till en början högst otillfredsställande. Det var
nämligen nära däran, att en stor mängd soldater omkommit, då
farkosterna profvades. De måste grundligen ombyggas, hvarigenom
tiden utan nytta förhalades.

I väntan på gynnsammare förhållanden riktade Tutschkoff sitt
hopp på generalmajor Alexejeffs medverkan. Denne hade
nämligen från Sordavala blifvit afsänd för att skingra de i Karelen
opererande beväpnade bönderna. Tutschkoff antog för gifvet att
Alexejeff hastigt, utan några svårigheter, skulle få bukt på de
»upproriska» bönderna<footnote>Högst egendomligt förefaller, att de allmogemän, hvilka ville försvara sitt
fädernesland emot främmande inkräktare, af ryssarna benämndes »upprorsmän»
och »rebeller», ehuru de ännu ej aflagt trohetsed till ryska tsaren.</footnote> och segrande tränga fram genom Joensuu
samt därefter falla Sandels i ryggen. Men något helt annat
inträffade emellertid.

Med 1,300 man, till större delen kavallerister, gick Alexejeff
den 17 juli öfver riksgränsen vid Pälkjärvi och utsände till alla
kyrkor i Karelen en proklamation, hvari han med döden hotade
alla invånare, som anträffades med vapen i hand. Föga tyckes
han haft kännedom om karelarnes folklynne, om deras
hängifvenhet för den fäderneärfda torfvan och de känslor för den
lagliga öfverheten, som besjälade dem.

Befolkningen i Karelen, hvilken under alla föregående krig
mellan Sverige och Ryssland ständigt varit utsatt för härjningar
och plundringståg från rysk sida, var ingalunda böjd att
hörsamma uppmaningen. Den hade städse varit svenska kronan
trogen och hade ej någon lust att komma under ryskt välde. För
karelarna låg det dessutom nära till hands att jämföra sin ställning
med de på andra sidan gränsen bosatta stamförvanternas, hvilka
sedan Peter den stores dagar voro tsarens undersåtar. Och denna
jämförelse var nog knappast ägnad att uppväcka önskan om
ändring i de bestående förhållandena.

I medlet af februari hade underrättelsen nått Karelen, att
grannen i öster hotade infalla i deras land. En kungörelse från
Gustaf Adolf anlände till dessa aflägsna trakter med uppmaning
att allmogen måtte låta värfva sig till hären. De trogna
undersåtarna sammankommo den 14:e i Pielis till en allmän
sockenstämma, där de beslöto att med lif och själ försvara
sockengränsen. Vid samma tillfälle uttryckte de sitt beklagande öfver
»den oförmodade händelsen, att vår af alla rättsinnige, af hjärtat
älskade och vördade Konung, blifvit med krig anfallen af Ryska
kejsaren». Tillika anhöllo bönderna »ödmjukast att socknen blefve
försedd med 500 musqvetter och erforderlig ammunition, nu till
en början». Men endast 100 gevär kunde utlämnas åt Pielisborna.
De öfriga beväpnade sig med egna lod- och renbössor; dessutom
hade de sedan 1788 gömt 130 gevär med bajonetter i tvenne lådor
på en läktare i sin kyrka, samt ett mindre förråd ammunition i
en grop under kyrkan. Dessa skatter drogos nu fram ur
förvaringsrummen och fördelades så långt de räckte. De flesta af
bönderna voro dessutom försedda med eget krut och bly och
ansågo sig sålunda väl rustade för att trotsa ett fientligt angrepp.

Äfven i Ilomants sammanträdde bönderna, med anledning af
konungens proklamation, i Eno kyrkoby, hvarvid kronofogden
Gabr. Wallenius och kyrkoherden, prosten Johan Molander voro
närvarande. Den sistnämnde, en för sin vältalighet känd man <footnote>Sedermera biskop i Borgå.</footnote>,
förde ordet och förstod att hos folket anslå de fosterländska
känslorna. Man enades nu om att för »en Nådig Konung och älskat
fädernesland utgjuta sista blodsdroppen». Alla vapendugliga
socknemän skulle vid erhållen underrättelse om fientligt infall framrycka
till de af fienden hotade punkterna vid sockengränsen. För att
anhålla om 800 gevär från kronans upplag i Kuopio sändes
bonden Johan Kontturi till nämnda stad. Från Pielis hade
hemmansegaren Olof Tiainen i samma ärende rest till grefve Cronstedt,
hvilken vid denna tid ännu befann sig i Kuopio.

Olof Tiainen kom under bondekriget i Karelen att spela den
mest framstående roll och har gjort sitt namn kändt och aktadt
intill våra dagar. Han har blifvit en nationalhjälte och intager
sin plats vid sidan af Luukkonen med sina båda »kaptener»
Långström och Kivekäs från stora ofredens dagar, eller Sallinen från
1741 års krig. Tiainen var född 1770 i Tiilikka by i Nurmes;
släkten säges härstamma från Österbotten. I sitt hem fick han
lära sig läsa, men med skrifkonsten torde han ej blifvit förtrogen.
Några år sysslade han med skrädderi, men upphörde därmed
1793, då han gifte sig och öfvertog svärfaderns jordbruk i Ylikylä.
Hans yttre person beskrifves såsom »manlig och imponerande;
hans hår var mörkbrunt, ögonbrynen buskiga, ögonen bruna och
lifliga. Pannan, hög men smal, uttryckte förstånd, men ingen
mångsidighet; hans örnnäsa, i förening med den något tunna
öfverläppen antydde fasthet och beslutsamhet, men de buskiga
ögonbrynens kännetecken, som påstås vara häftig vrede, motsades af
det leende ögat och den fylliga klufna hakan».

Redan i 1788—1790 års krig hade Tiainen tagit en verksam
del och blef nu af socknens allmogemän enhälligt vald till deras
anförare; en mera lämplig hade de nog ej kunnat finna.

Näst Tiainen tog Isak Stenius verksam del i folkresningen.
Han benämnes emellanåt »student», men han var possessionat
och hade aldrig vistats vid något universitet. Född 1784 på sin
faders egendom Sarkkila i Pielis socken, genomgick han
elementarläroverket i Kuopio och dimitterades till gymnasiet, men vid
faderns år 1803 inträffade död afbröt han sina studier och
öfvertog såsom äldste sonen vården af egendomen.

Då Tiainen inträffade i Kuopio och därstädes erhöll de redan
nämnda 100 gevären jämte något ammunition, utnämndes han af
grefve Cronstedt till »gränskapten». Dessutomerhöll han af grefven
en sabel och en stor kokard af koppar med Karelens vapen för
att fästas i mössan.<footnote>Vapenplåten bevaras för närvarande bland Finska Fornminnesföreningens
samlingar.
</footnote>

Till en början väntade man förgäfves på ryssarnas bebådade
infall i Nord-Karelen. Krigets blodiga vågor hade brutit fram
öfver landet, men nämnda trakt hade oaktadt dess nära grannskap
till fiendelandet hittills blifvit skonad från ödeläggelse. Dock
vågade man icke hoppas att det i längden så skulle förblifva.
Slutligen randades äfven en dag, då ryktet visste berätta, att en rysk
trupp brutit in i södra Karelen.

Nu dröjde Tiainen ej att afsända bud till byarna i trakten
och sammankalla folket. Snart syntes äfven en mängd stora båtar,
bemannade med gränskaptenens frikår, glida utför Pielisjärvi sjö,
och styra kurs mot Ahvenus smala sund, genom hvilket
nyssnämnda sjö utfaller i Rukovesi. Här tillstöter landsvägen mellan
Pielis och Joensuu, och utmed denna tågade Tiainen 1 ½ mil framåt
och stannade slutligen vid Kaltimoniska pass för att där invänta
ryssarnas ankomst. Men då fienden ännu ej syntes till, beslöt
han den 30 juli att gå ända till Mönninvaara by, dit general
Alexejeff sedan den 25:e utsträckt sin högra flygel. Med
hufvudstyrkan hade Alexejeff från Pälkjärvi tågat till Joensuu.

Så snart den fåtaliga ryska fältvakten vid Mönninvaara
varseblef beväpnade män närma sig byn, tog den till flykten utan att
ens inlåta sig i skottväxling. Dock återvände ryssarna redan vid
soluppgången påföljande dag; de anfördes nu af major Scheene
och voro 200 man starka.

Tiainen förlorade dock ej fattningen, utan tågade fienden till
mötes samt uppställde sina bönder i skydd af sädesfält och
småskog å ömse sidor om landsvägen. Därpå lät han ryssarna nalkas,
och först sedan dessa kommit inom säkert skotthåll, öppnade han
en liflig eld, som tvang fienden att draga sig bort. De ryska
dragonerna kunde ej med sina små karabiner nå lika långt som
bönderna med sina gevär. Ett stort antal af dem stupade,
hvaremot endast en bonde blef på platsen.

Denna första framgång upplifvade bönderna till
fortsatt kamp. Klokheten hindrade dem likväl att inlåta
sig i ett onödigt förföljande af fienden samt förbjöd dem
äfven att stanna vid Mönninvaara, där
terrängförhållandena ej voro gynnsamma vid
försvar mot en större styrka. Tiainen tågade därför till
Ahvenus pass, där han intog position och lät uppkasta
vallar samt förstöra bron. Dessutom lade han beslag på alla
båtar och afsände en liten bevakningskår till
Kaltimoniska. Sålunda beredd inväntade han fiendens anfall.

Medan detta försiggick, hade major Malm med 240
savolaksjägare och 2 kanoner aftågat från Kuopio till böndernas
undsättning. Hans uppgift var, som tidigare omnämnts (sid. 145) att
försvara Sandels' vänstra flank och hindra ryssarna från att
intränga i Karelen.

Alexejeffs hufvudstyrka, omkring 500 dragoner, var i Joensuu
sysselsatt med att förfärdiga flottor och broar för att komma öfver
sundet, men medan de som bäst höllo på därmed, brann ett skott
af från motsatta stranden och dödade befälhafvarens häst.
Uppskrämda häraf förmodade ryssarna att Malms trupp anländt till
orten, hvarpå de hals öfver hufvud togo till flykten. Skottet hade
aflossats af en bonde, som jämte några hundra allmogemän
samlats på motsatta stranden. Dessa skyndade därefter att ända till
Tohmajärvi följa fienden i spåren.

<img 1>C. W. Malm.
</img>
I en tät skog i närheten af Hammarlaks by, som ryssarna
under sin brådstörtade flykt passerade, hade några beväpnade
allmogemän, anförda af en bonde vid namn Halonen, lagt sig i
bakhåll. Så snart ryska trossen kom på säkert skotthåll,
aflossades en salva mot hästarna. En mängd trossvagnar, lastade med
hafre, samt 3 dragoner föllo i händerna på bönderna.

Sålunda undkommo ryssarna innan Malm ännu hunnit fram
till orten. Böndernas förhastade anfall omintetgjorde Malms
plan att afskära fiendens återtågsväg. Malm var nämligen
på väg till Mattiselaks, hvarifrån det hade varit hans
afsikt att med båtar ro öfver till Hammarlaks och därifrån
falla ryssarna i ryggen. Nu ankom han för sent och måste
inskränka sig till att endast förfölja fienden. Han
förenade därför de här påträffade beväpnade bönderna
(omkring 400 man) med sina egna 240 man samt fortsatte
sålunda marschen i fiendens fotspår.

Alexejeff hade vid denna tidpunkt erhållit underrättelse
om sina landsmäns misslyckade operationer vid Kuopio.
Nu såg han sina båda flyglar hotade af — beväpnade
bönder (!), och därtill nådde honom ett märkvärdigt rykte att
»ansenliga svenska styrkor, ja hela hufvudarmén under grefve
Klingspors eget befäl var att förvänta till Karelen» (!). Af blotta <i>ryktet</i>
lät Alexejeff till den grad uppskrämma sig, att han utan
betänkande med största skyndsamhet försökte uppnå riksgränsen,
förstörande under sin snabba marsch alla broar, som han
passerade. I Pälkjärvi besinnade han sig dock och beslöt att göra
ett försök till motstånd, hvarför han ändtligen stannade, här
inväntande Malms ankomst.

Den 9 augusti uppnådde Malm Pälkjärvi och anföll Alexejeff
utan dröjsmål. Kort dessförinnan hade kornetten Berndt von
Brandenburg och fältväbeln Paul  Brunow med 50 man och 200

<img 1>
Pälkjärvi kyrka.
</img>
bönder på omvägar anländt till stället och kringgått fienden,
hvarigenom anfallet skedde från två sidor.<footnote>Brandenburg och Brunow inträffade i Karelen något före Malm. De blefvo
utsända från Kuopio i ändamål att kalla allmogen under vapen och ordna
folkresningen.</footnote>

Malms förtrupp anfördes af den tappre löjtnanten C. G.
Wallgren, hvilken med fälld bajonett rusade på ryssarna, tog några
fångar och dref en fientlig afdelning ner i ett kärr. Själf blef han
därvid sårad. Dessutom omnämnas särskildt löjtnanterna
Swibelius<footnote>Skrifves äfven Svebilius.</footnote> och J. D. Bosin, af hvilka den sistnämnde blef sårad,
fänrikarna Molerus och Löthman, den senare dödligt sårad, kornetten
Brandenburg, fältväbeln Brunow samt sergeanterna Sterner och
Rosenquist. Förlusterna utgjordes af endast 30 sårade och döda,
hvaremot fienden förlorade minst 200 man, hvilka kvarlämnades
där de stupat, på vägen och i skogen invid. Dessutom togos 31
krigsfångar. I sex timmar kämpades hårdnackadt, tills Alexejeff
slutligen blef i grund slagen och flydde öfver riksgränsen. Malm
hade sålunda med endast 240 soldater och 400 bönder besegrat 1,300
man reguliära trupper. »Striden vid Pälkjärvi kyrka», yttrar Malms
biograf, »var isynnerhet en hedersdag för den karelska
landstormen, som hade besegrat en dubbelt starkare fientlig reguliär kår.
Den röjde huru mycket äfven en mindre öfvad trupp förmår
uträtta, då den ledes af patriotismen och åtnjuter lyckan att
kommenderas af en sådan imponerande man som Carl Wilhelm Malm.»

I öfriga trakter af vårt land", där allmogen grep till vapen, voro
de patriotiska känslorna hos folket nog lika starka som i Karelen,
men ledningen var, som vi sett, mycket underhaltig; rörelsens
betydelse minskades här i väsentlig mån af bristen på förnuftiga
planer. Härigenom utföllo resultaten så olika. Hvad hade väl
ej kunnat uträttas, och hvilken lycklig vändning hade ej krigets
utveckling kunnat taga, ifall organisationen öfverallt varit lika
förträfflig som i Karelen!

Alexejeff stannade emellertid ej förr än han uppnått Sordavala.
Här erhöll han förstärkningar, hvarefter hans detachement
uppgick till 3,000 man. Dock fann han sig ännu ej säker, utan lät
föra alla i Sordavala befintliga förråd till fartygen i hamnen, för
att i händelse af anfall sålunda kunna rädda dem sjövägen.

Genom Alexejeffs flykt öppnades ej allenast vägen till
Sordavala, utan äfven till Nyslott, något som på det högsta bekymrade
Tutschkoff. Han såg sig nu föranlåten att från sina trupper
afskilja en del till nyssnämnda stads försvar, hvarigenom hans egen
styrka i Kuopio försvagades.
Så snart man i S:t Petersburg erfarit om de misslyckade
operationerna i Karelen, återkallades general Alexejeff, och i hans
ställe utnämndes kejsarens generaladjutant furst Dolgoruki. Tillika
bestämdes, att hans detachement skulle underlyda Tutschkoff,
hvarigenom större enhetlighet i ryssarnas krigföring i östra
Finland komme att uppnås.

Furst Mikael Petrowitsch Dolgoruki var i många afseenden
olik sin företrädare. Han skildras som en tapper, insiktsfull, fint
bildad och sympatisk man. Född 1781, var
han endast 28 år gammal vid tillträdandet af
den ansvarsfulla befattningen i Karelen. Som
ättling af det gamla Rurikska furstehuset, hörde
Dolgoruki till Rysslands förnämligaste aristokrati.
Redan som barn inskrefs han i arméns rullor,
avancerade hastigt i graderna och deltog som
16-årig yngling i persiska kriget. Då Gör. Magn.
Sprengtporten år 1800 af kejsar Paul I i ett
diplomatiskt värf sändes till Paris, följde Dolgoruki
honom i egenskap af attaché. I Paris stannade den unge fursten
en längre tid och återvände till hemlandet först då krigen mot
Napoleon begynte. I dessa krig deltog Dolgoruki såsom chef för
ett dragonregemente och utmärkte sig för tapperhet i flera
drabbningar. Han stod i hög gunst hos Alexander I, och det säges,
att han till och med varit förlofvad med en af kejsarens systrar.

Till Sordavala anlände fursten den 13 augusti, och den 18:e
bröt han upp emot finska gränsen, hvarvid hans detachement
utgjordes af 1 infanteriregemente, 2 kavalleriregementen och 4
kanoner.

Malm, som emellertid ej funnit någon fördelaktig position vid
gränsen, kvarlämnade därstädes endast en mindre observationskår,
och tågade själf med sin hufvudstyrka till Tohmajärvi. Detta steg

<img 1>
Furst M. P. Dolgoruki.
</img>
betingades äfven af att han genom sina kunskapare fått kännedom
om att 500 man ryssar och några af deras kanonbåtar nalkades
från Nyslott-sidan, hotande hans rygg. Nämnda fientliga styrkor
voro af Tutschkoff utsända till Dolgorukis understöd.

Dolgoruki åter hade till en början stannat vid Ruskeala, där
han i väntan på förstärkningar befäste ställningen medelst
uppförande af jordskansar. Men sedan förstärkningar anländt, och
särskildt efter det han erhållit kunskap om att furst Galitzins
avantgarde ändtligen ryckt in i Finland, ansåg han sig utan fara
kunna gå vidare. Om truppen från Nyslott tyckes han ännu ej
haft någon kännedom.

Då nu Malm från tvenne håll såg sig hotad af betydligt
öfverlägsna styrkor, drog han sig till Joensuu.

Dolgoruki avancerade emellertid till Tohmajärvi och Kides
och underrättades här om att en ansenlig militärstyrka — det
sades 6,000 man(!) — trängde emot honom från Puhois. Han tog
då för gifvet att det var Malm och afsände genast ett detachement
emot de anryckande. Emellertid utgjordes den förmenta fienden
af den 500 man starka ryska trupp, som sändts till Dolgorukis
undsättning. På vägen mellan Suorlaks och Puhois möttes de
begge ryska styrkorna den 28 augusti. Det rådde för tillfället en
mycket tät dimma, så att man ej kunde urskilja något, och utan
att någon närmare tog reda på hvad slags trupper man hade
framför sig öppnades eld å ömse sidor.

Länge och väl pågick en skarp skottväxling och många hade
fallit sårade och döda, då dimman slutligen begynte skingras och
man upptäckte det gräsliga misstaget. Såväl Nyslotts-detachementet
som Dolgorukis trupp hade varit i den tron, att de haft Malm
framför sig, ehuru denne nu redan var i Joensuu.<footnote>För att dölja händelsen, begrofvos de döda under landsvägen, där man
förmodade att grafvarna ej skulle blifva upptäckta. Huruvida Dolgoruki fick
kännedom om saken, är ej bekant, men ingen rysk författare har omnämnt denna föga
hedrande vapenbragd. Ännu i våra dagar måste man allt emellanåt fylla detta ställe
af landsvägen med sand, ty jorden sätter sig fortfarande.</footnote>

Sedan Dolgoruki förenat Nyslotts-detachementet med sitt eget,
kunde han räkna 4 à 5 tusen man, men det oaktadt stannade han
en hel vecka i Tohmajärvi, där han medelst skansverk befäste sin
ställning. Han vågade sig ännu icke längre fram, emedan
folkresningen gripit omkring sig med sällspord styrka. Öfverallt hade
allmogen beväpnat sig, hotande och oroande ryssarna vid hvarje
steg. För att undertrycka resningen, utfärdade Dolgoruki en
proklamation, hvari bönderna förmanades att förblifva stilla samt
hotades med att få sina byar uppbrända och förstörda, såvida de
ej inom bestämd tid aflämnade sina vapen vid församlingarnas
kyrkor. Dessutom afsände Dolgoruki från Kemie (nära invid
Tohmajärvi kyrka) en afdelning på 1,000 man under öfverste
Gerngross' befäl till Kovero och Eno, i hvilka trakter man förmodade,
att den egentliga härden för rörelsen stod att finna.

Den 2 september uppnådde Gerngross Kaltemoniska strand,
där Tiainen posterat en del af sina män. Dessa hade på en
utskjutande udde, på högra stranden, uppfört några vallar af jord och
sten, samt för att vilseleda fienden på vallarna
placerat några brända stockstubbar, hvilka på
afstånd togo sig ut som kanoner. Men efter det
ryssarna med synglas undersökt positionen,
upptäcktes de förmenta kanonernas beskaffenhet,
och man begynte beskjuta skansarna med 
falkonetter.

Å ömse sidor uppstod nu, tvärs öfver
vattendraget, en liflig skottväxling, och för
bönderna blef det slutligen omöjligt att hålla sig
kvar, utan blefvo de tvungna att draga sig tillbaka.<footnote>Vid detta tillfälle sköt en ung gosse, Mårten Stenius, en rysk officer, medan
denne var sysselsatt med förberedelser för öfverfarten. Då Gerngross i november
kom till Pielis och frågade efter hvem som skjutit officeren, svarade församlingens
prost: »Det gjorde min brorson». Ynglingen efterskickades och på Gerngross' fråga,
huru han vågat göra detta, yttrade Stenius oförskräckt: »Vi hafva lofvat konungen
att försvara vårt land.» Svaret anslog öfversten, som klappade gossen på axeln med
orden: »Det var väl gjordt, men jag hade hellre gifvit ett helt kompani än denna man». </footnote>

Efter att med båtar 
hafva, öfverfört sitt manskap till andra stranden, sände Gerngross
några hundra man uppåt Pielis, medan han med resten vände sig
söderut, för att på den västra sidan af älfven taga Malm i flanken.
Då nu äfven Dolgoruki närmade sig Joensuu, och de fyra
kanonsluparna hotade Malms ställning från söder, lämnade han

<img 1>A. L. Christiernin.
</img>

sistnämnda ort och drog sig till Taipale. Här mötte honom
öfverstelöjtnant Christiernin, hvilken med 300 man af Uleåborgs och
Kajana bataljoner af Sandels blifvit utsänd till förstärkning.

Bönderna hade emellertid vid Ahvenus intagit ställning, och
då ryssarna vid ankomsten till nämnda ort möttes af en större
skara än de hittills påträffat, beslöto de att vända om. När nu
Tiainen märkte, att fienden ej vågade angripa finnarnes starka
ställning, lämnade han Stenius med ett mindre antal bönder vid
passet och begaf sig själf med de öfriga till Pielis och Nurmes
för ombyte af manskap.

Ryssarna åter inrapporterade till Joensuu, att flera tusen man
reguliära trupper intagit ställning vid Ahvenus. Att bönderna blefvo
tagna för reguliära soldater var lätt förklarligt. De hade nämligen
omvirat sina hattar med hvita näfverband och på dem anbragt
kokarder af samma material; dessutom voro deras lodbössor
försedda med målade träbajonetter. Sålunda utrustade, kunde de på
afstånd lätt förväxlas med Savolaks jägare, hvilka i det närmaste
voro klädda på samma sätt.

Nu sändes v. Gerngross åter med en afdelning om 1,500 à
2,000 man — mest kavallerister — mot de förmenta reguliära
trupperna vid Ahvenus. Hastigt tillryggalade ryttarna de 6 milen
och öppnade genast eld emot bönderna. Tiainen hade emellertid
ännu ej hunnit återvända, och Stenius förfogade öfver en alltför
fåtalig styrka för att med framgång kunna emotstå en så
öfverlägsen fiende, hvarför han efter en kort skottväxling drog sig
tillbaka. Han tågade nu med sina bönder 16 km och stannade vid
Vorna bro, belägen strax bortom Pielis sockens gräns.

Terrängförhållandena vid Vorna bro erbjödo många fördelar,
af hvilka äfven sockenborna, som i stort antal skyndat till stället,
ville begagna sig, hvarför de beslöto att där i det längsta försvara
sin gräns. På ömse sidor om landsvägen, som ledde öfver en
slät, smal mo, utsträckte sig otillgängliga, vidsträckta moras och
sjöar. Någon annan kommunikationsled förekom ej, och en
framträngande fiende måste ovillkorligen passera nämnda väg. Längre
fram ledde vägen medelst en bro öfver en å, på hvars andra strand
en backe erbjöd finnarna möjlighet att bestryka den nedanför
liggande terrängen. På sistnämnda höjd hade bönderna intagit
position samt, begagnande sig af stora stenar och kullfallna furor,
uppfört skansverk till skydd mot ryssarnas kulor. Bron öfver ån
hade dessutom förstörts, hvilket yttermera förstärkte ställningen.

Den 9:e på aftonen anlände v. Gerngross med sina ryttare
till stället, hvarefter striden omedelbart vidtog. Med dödsförakt
sprängde dragonerna fram längs landsvägen, utsatta för böndernas 
mördande kulor. Bönderna däremot, väl skyddade bakom stenar
och trädstammar, kände sig trygga, då de hörde de ryska
kulornas hvinande och smattrande mot klipporna och braket af
sönderskjutna kvistar i furornas toppar. »Skjut högre!» tillropade
bönderna hånande sina motståndare. Denna blodiga natt i
urskog och moras, hvarunder de hetsade karelarna i förtviflans mod
försvarade sin fäderneärfda torfva, blef för ryssarna fylld af
jämmer och fasa. Ett slort antal af dem funno här i den dystra
ödemarken sin sista hvilobädd. De hade sin ambulans i en
badstuga i Kelvä by, där man äfven senare fann kvarlefvorna af en
mängd stympade, illa massakrerade lik. Medan striden pågick,
antände flenden den i närheten belägna Keihonvaara gård, hvarvid
skenet från eldhärden upplyste de hemska scener, som höstnatten dolt
i sitt mörker.

Då fienden slutligen insåg omöjligheten att med skjutning
bortdrifva bönderna från deras väl skyddade ställning, begynte de
framsläpa trädstammar, för att af dem göra flottbroar och sålunda
komma öfver den smala ån.
Att längre försvara backen tjänade nu ej mera till något, ty så
snart fienden lyckats öfvergå ån, skulle bönderna ej längre kunna
motstå deras öfverlägsenhet. Därför drogo de sig, medan natten
ännu varade, tillbaka och tågade 18 km längre norrut, till Jouhia
sunds norra strand. Här stannade de bakom en lång bro,
hvilken delvis nedrefs.

Tiainen med nurmisborna anlände nu äfven till stället, och
man gjorde sig redo för ett samfäldt, ihärdigt försvar. Då
ryssarna den 10:e äfven hunnit fram till platsen, lyckades bönderna
genom en list vilseleda dem. Fienden såg en kolonn framrycka
från skogen, hvilken, då den defilerade förbi, hälsade dem med
en salva. Snart försvann den, och en annan kolonn
frammarscherade, därefter en tredje och sålunda i fortsättning, tills en
aktningsbjudande styrka hade tågat förbi. Att det var samma
kolonn, som alltjämt återkom, anade ryssarna ej och härigenom

<img 1>
Vorna bro.
</img>

förklaras deras rapport om att passet försvarades af många tusen
man. Då härtill lägges ställningens ointaglighet — ett bredt sund
åtskilde här de stridande — var det ej märkvärdigt, att fienden
afstod från försöket att angripa bönderna. Den 11:e vände
ryssarna om och tågade tillbaka.

Efter fiendens aftåg flyttade Tiainen sitt högkvarter till Eno
kyrkoby, hvarifrån han företog ströftåg mot ryssarna. Än
öfverföll han en fora med lifsmedel, än fångade han en kurir, än
plundrade han fiendens förrådsupplag, utan att ryssarna kunde
nå den oförvägne mannen. Tutschkoff satte ett pris af 500 rubel
på hans hufvud, men oskadd gick han igenom alla faror och
bibehöll öfvertaget ända in i november månad.

<img 1>
Landskapsbild från Eno. (Valliniemi.)
</img>
Tiainen med sina tappra män hindrade sålunda fienden att
begagna den väg, som från Pielis genom Nurmes leder till
Sotkamo och Kajana. Hade ryssarna lyckats komma fram nämnda
väg, skulle de för Sandels afskurit återtåget norrut. Nu blefvo
alla deras bemödanden att tränga fram genom norra Karelen
fruktlösa, och dessutom voro omkring 2,000 man bundna vid trakten,
allt detta tack vare karelarnas sega motstånd. Först då öfver
vattendragen spändes broar af is, och den finska hufvudarmén
dragit sig långt upp mot norden, återvände Tiainens män till sina
hem och underkastade sig den påtvingade nya trohetseden.
Endast Tiainen själf vägrade aflägga ed åt tsaren och måste på grund
häraf fly från trakten, men lyckades efter många faror och
äfventyr välbehållen uppnå Sverige. I Stockholm emottogs han nådigt
af konungen, som förärade honom medaljen för tapperhet i fält
att i  svärdsordens band bäras om halsen samt 800 riksdaler i
gratifikation äfvensom en årlig pension.<footnote>Efter krigets slut slog Tiainen sig ned i Haparanda, men flyttade redan efter
tre år till sin fädernebygd, där han, försedd med svenskt pass, utan att aflägga
trohetsed, bodde intill sin 1833 timade död.</footnote>

Öfverhufvud behandlade ryssarna invånarna i Karelen med
större skonsamhet, än fallet var i Österbotten. Enskilda fall af
råhet och grymhet förekommo likväl äfven här. Bland dessa
framstår särskildt den hårresande behandling, som vederfors
prosten Henrik Winter, Libelits' åldrige och aktade kyrkoherde. Han
blef misstänkt för att stå i förbindelse med »rebellerna», hvarför
han greps af kosackerna och fastbands mellan tvenne hästar.
Sålunda nödgades nu den gamle mannen till fots följa
ryttarna på väg mot ryska gränsen. Vid Pälkjärvi sågs han
ännu, men därefter försvinna hans spår i obekanta öden.
Ett rykte förmälde, att han störtat innan han hunnit till
Wiborg, men intet är med visshet bekant om hans slut.
Winter efterlämnade en späd dotter, som tidigare förlorat
sin moder.

Hela trakten led dock mycket af de svåra
inkvarteringarna, hvarvid fienderna för
sina behof togo allt hvad de kommo åt. Svårast hade de
gårdar, hvilka lågo nära intill allmänna landsvägen. Eno,
Kemie och Joensuu blefvo särskildt utplundrade.

På den plats, där staden Joensuu i våra dagar är belägen,
funnos år 1808 endast ett kronomagasin, ett bränneri, äfven det
tillhörigt kronan, och en egendom tillhörig domaren Martin
Stenius. På sistnämnda ställe tillgrepo ryssarna allt hvad de kommo
öfver och det gick slutligen så långt, att de hotade drifva ägaren
själf på dörren. Då nu den 74-åriga domaren hos chefskapet
anförde klagomål öfver godtycket, blef han förd till lägret vid
Mattisenlaks och därstädes kastad i en grop. Hans maka (född

<img 1>Olof Tiainens graf.
</img>
Alopæus) förklädde sig då i allmogedräkt och begaf sig, åtföljd
af en trotjänare, till lägret, där hon utbjöd matvaror åt soldaterna.
Hon lyckades därunder få reda på sin mans tillhåll, och vid
mörkrets inbrott smög sig den modiga kvinnan till gropen och befriade
fången. Alla tre skyndade härpå till stranden, där en båt låg i
beredskap, men hunna blott ett litet stycke ut på sjön,
upptäcktes flyktingarna af en vaktsoldat, hvilken aflossade ett skott
mot dem. Kulan genomborrade båten, som till följd häraf intog
betydligt vatten. De flyende lyckades dock undkomma till en
liten holme och här måste de nu genomvåta tillbringa den kalla
höstnatten, men upptogos följande morgon af några fiskare, hvilka
ändtligen förde dem hem. Följden blef dock att Stenius kort
därefter dukade under för sjukdom.

Flera andra vittnesbörd om ryssarnas grymhet kunde anföras,
men detta kan vara nog för att belysa deras tillvägagående.

Emellertid stodo Christiernin och Malm vid Taipale, där de
trotsade Dolgorukis flerfaldiga försök att såväl till lands som till
sjös tränga vidare. Tutschkoff blef slutligen otålig och uppmanade
Dolgoruki att rycka fram, men denne förmådde intet uträtta.
Mellan de begge ryska generalerna uppstod af denna anledning
allvarsamma misshälligheter, hvilket lätt hade kunnat medföra
olyckliga följder för ryssarnas krigföring. Men en reflexverkan
af de samtidigt timade händelserna vid norra finska armén gav
sig nu tillkänna i dessa trakter.

Dessutom hade allt sedan v. Fieandts nederlag vid Karstula
ryssarnas förhoppningar om framgång äfven inom Tutschkoffs kår
betydligt stigit. Några kanonslupar hade man här lyckats skaffa
sig från Willmanstrand, och därtill hade flera lodjor och flottor
hunnit blifva byggda af timmermännen från S:t Petersburg. Med
dessa farkoster gjorde nu ryssarna ständiga angrepp emot
ställningen vid Toivala, men blefvo alltid tillbakaslagna.

Om det också hittills lyckats Sandels att hålla sig kvar vid
Toivala insåg han dock numera, att den stund nalkades då han
skulle blifva tvungen att uppgifva sin ställning. Från öster
hotades han af Dolgoruki, från söder af Tutschkoff och från väster af
Kamenski. För att ej blifva kringränd och afskuren, återstod
honom ej annat än att draga sig tillbaka. Hans styrka uppgick till
endast 1,800 man, af hvilka en stor del utgjordes af rekryter.
Dessutom voro allas krafter af den svåra tjänstgöringen mer eller
mindre uttömda. »Vi ligga allt ständigt på geväret», skref han
till Klingspor den 2 september, »och jag har på längre tid icke
kunnat låta någon vara afklädd om natten».
Den 14 september, eller samma dag som hufvudarmén led
sitt afgörande nederlag vid Oravais, hvarom Sandels naturligtvis
ej hade någon kunskap, skref han till Tavast: »Min Gud! hvad
det är påkostande att icke äga hopp om detta arma lands
räddning, oaktadt de underverk af tapperhet, som finska armén
ådagalagt, men disproportionen i vår fiendes styrka är för stor och den
väntade svenska hjelpsändningen för länge uteblifven. Min
ställning är högst bekymmersam. Jag har under en tid af 13 veckor
kunnat bibehålla mig härstädes emot alla fiendens försök alt
forcera mig härifrån, i hopp att någon diversion ifrån stora armén
till min förmon kunnat ske. Men sednare dagars händelser hafva
betagit mig det, och fienden har under tiden förstärkt sig så till
sjös som lands, och framtränger tillika genom Carelen med en
betydlig styrka, så att jag likasom uti en halfcirkel omgifves af
7 à 8,000 man utom flotillen, och kan på alla sidor tourneras;
således lärer min reträtt blifva en nödvändighet, och det fattiga
folket och  landet  af fienden  spolierat och förstört. — — Torde
hända vårt elaka öde förer oss ännu en gång till  Uleåborg, samt
att vi där träffas.»

Brefvet gifver en tydlig bild af Sandels' ställning. Han hade
dock redan i början af juli begynt tänka på en försvarsposition
på sin reträttväg norrut, och för att utvälja en lämplig sådan hade
major Nyberg och löjtnant Burman undersökt trakten, hvarvid
de förordat Palois ström, något sydost om Idensalmi. Här
uppfördes under sommaren befästningar, hvarefter ansenliga förråd
af lifsmedel samlades å detta ställe.

Den 14 september erhöll Sandels kännedom om att Fieandt
från Gamlakarleby tågade mot söder och att broarna norr om
nämnda stad förstördes. Underrättelsen var för Sandels af största
vikt, ty hans återtågsväg ledde till Uleåborg, och nu höll man på
att omintetgöra kommunikationen mellan sistnämnda stad och
hufvudarmén, hvilken stod i trakten af Vasa. Att lämna sin
ställning utan Klingspors medgifvande ansåg han sig först ej berättigad;
men då han nu, sedan fienden bemäktigat sig Gamlakarleby,
förmodade att förbindelsen med hufvudarmén var afbruten, och då
de till högkvarteret afsända kurirerna ej återvändt, fann han sig
dock föranlåten att utan order begynna återtåget.

Vid den starka positionen i Palois var det Sandels' mening
att stanna, för att där fortsätta ett hårdnackadt försvar. Han
återkallade nu Christiernin och Malm ifrån Taipale, hvarigenom vägen
för Dolgoruki blef öppen.

Den 29:e augusti erhöll Dolgoruki 6 kanonslupar, hvilka hjälpte
honom öfver sundet, och samtidigt försökte Tutschkoff att företaga
landstigningar vid Toivala, något som dock misslyckades. Sandels
stod ännu kvar, ehuru han beredde sig att lämna orten.

Malm retirerade emellertid endast steg för steg, under vägen
begagnande sig af hvarje ställe, där terrängförhållandena erbjödo
någon möjlighet att uppehålla och fördröja fiendens
framträngande, hvarigenom han förskaffade Sandels mera tid till
förberedelserna för uppbrottet från Toivala. Sålunda stannade Malm
den 11 september vid Melttunen ström.

Denna ström, hvilken erhåller sitt vatten från Saarijärvis södra
del, flyter ut i Kaavi sjö och utgör ett stort hinder för en
framträngande fiende. Vägen mellan Joensuu och Kuopio leder
medelst en bro öfver densamma; på dess västra strand finnes en
höjd, från hvilken den andra stranden med fördel kan beskjutas,
och här uppställde Malm sina kanoner. Med några jordvallar
förstärkte han yttermera positionen.

Enligt erhållen order fortsatte Christiernin återtåget, och Malm
blef ensam med sina par hundra man. Ortstraditionen vet
berätta, att en het strid uppstod vid nämnda Melttunen ström, och
att många krigare här stupade. Vid i våra dagar företagna
gräfningar har man här funnit människoben, hvilket talar för
traditionens sannfärdighet. Det förmäles på orten, att nämnda strid
var af betydligare omfattning än den vid Taipale, ehuru i tidigare
krigsskildringar därom intet blifvit nämndt.

Då Malm slutligen beslöt att fortsätta reträtten, stannade
Dolgoruki ännu flera dagar kvar vid Melttunen. Malm tågade genom
Kaavi och Nilsiä till Vehkalahti, nuvarande Martikkala gård vid
Rajasalmi, där terrängens särdeles gynnsamma beskaffenhet
återigen manade honom till ett försök att uppehålla ryssarna. Äfven
vid denna ort uppstod, enligt folktraditionen, en strid som kräfde
människolif.<footnote>Då härvarande bro år 1867 reparerades, fann man vid gräfningar i Jordan
några människoben. Om sistanförda skärmytslingar hafva endast ortstidningarna i
vår tid haft att berätta.</footnote>

Traditionen förmäler, att Sandels till denna trakt sände en
officer för att kunskapa, och att denne ej hade några soldater med
sig. Han sammankallade emellertid en liten skara bönder och
begaf sig med dem under en mörk natt för att utspionera
ryssarna. Anländ nära intill fiendens läger vid Strömsdals bruk, gaf
han signal med ett blåsinstrument, hvilket föranledde ryssarna
att utan betänkande fly från stället, i förmodan att Malm med
sitt manskap nalkades dem.
Sandels lämnade emellertid den 30 september på morgonen
frivilligt den ställning, där han i tre och en half månad trotsat
en betydligt öfverlägsen fiende, och där han med sin fåtaliga
styrka bundit en stor del af ryska armén. Han drog sig först
till Alapitkä, och den 3 oktober fortsatte han vägen till
Sihvonlaks. Här nådde honom underrättelsen att ett stillestånd i Lochteå
den 29 september blifvit afslutadt.
<img 1></img>
</chapter>
<chapter name="13 Kapitlet.
Lochteå—Olkijoki.">
<sp>13 Kapitlet.</sp>
<h3>Lochteå—Olkijoki.</h3>
Efter Oravais' olyckliga dag tågade Klingspors armé norrut och
anlände morgonen den 15 september till Nykarleby, där en dags
hvila förunnades de uttröttade och modfällda soldaterna. Den 16:e
fortsattes marschen vidare, hvarunder alla broar längs vägen
förstördes, och den 19:e uppnåddes Esse bro, där det återigen blef
fyra dagars hvila. Någon brådska var ej af nöden, ty ryssarna,
hvilkas krafter efter nyss utståndna ansträngningar äfven i det
närmaste voro uttömda, följde endast långsamt efter och
uppehöllos dessutom ständigt af de talrika vattendragen, hvilkas
öfvergång, då broarna blifvit förstörda, vållade ansenlig tidsutdräkt.

Sålunda fortsattes återtåget i korta dagsmarscher utmed
Bottenhafvets kust, från den ena orten till den andra, hvarunder general
Gripenberg, som kvarstått i Nedervetil, slöt sig till den öfriga
hären. Mindre skottväxlingar förekommo då och då emellan
eftertruppen, hvilken utgjordes af svenska fördelningen, och fiendens
förtrupp, anförd af Kulneff.

Den 25:e hade arriergardet uppnått Kauho bro, hvarest man
omsider beslöt stanna för att göra motstånd. Förtruppen, med
hvilken Klingspor följde, hade samtidigt hunnit fram till Lochteå,
där högkvarteret förlades. Positionen vid Kauho stärktes medelst
uppförande af några mindre jordvallar; bron uppbrändes och
trupperna intogo ställning längs åns norra strand.

Samtidigt upplöstes 4:e brigaden (Cedergrens), hvarvid dess
infanteri tilldelades den 3:e brigaden (Gripenbergs) och dess
artilleri infördes i svenska fördelningen. Gyllenbögels bataljon
sammanfördes äfven med 3:e brigaden. Savolaks jägares tre (half-)
bataljoner sammanslogos till en, Karelska jägarna äfvenså till en,
och resternar af Nylands regemente bildade en bataljon. De finska
trupperna förenades under generalmajor Gripenbergs befäl.
Västerbottens bataljon tilldelades 2:a svenska brigaden, hvars
vargerings- och jägarebataljoner upplöstes.

Nämnda förändringar betingades däraf att alla truppdelar,
tillföljd af de senaste striderna och härjande sjukdomar,
betänkligt hopsmultit. Tillståndet vid armén var öfverhufvudtaget vid
denna tidpunkt högst bekymmersamt. Såväl i fysiskt som i
moraliskt afseende hade officerare och soldater lidit och slitit oerhördt
ondt. Med hvarje dag ökades svårigheterna; särskildt begynte
lifsmedlen tryta, hvarför Klingspor anbefallde att åt soldaterna
skulle utdelas proviant för 6 dagar, hvaraf för 2 dagar i penningar.
Manskapet erhöll sålunda sina portioner förminskade med en
tredjedel, ty i det utblottade landet kunde de ej ens för betalning
komma öfver något. Missnöjet och modlösheten begynte tilltaga och
sprida sig bland trupperna, så att talrika deserteringar förekommo.

Med följande ord skildrar en deltagare tillståndet inom hären
vid denna tidpunkt: »Öfvermannade», skrifver han, »återstod oss
endast att retirera till Torneås snöfält, eller kasta folket på
vägarna i de odugliga hospitalerna. Hoppet att återvända till
fäderneslandet med svärdet i hand försvann fullkomligt. Kan man
då förundra sig, att sjukdomar, missnöje och likgiltighet
småningom insmögo sig i vår tappra armé och att därinom snart
visade sig det största onda — rymningar?»

Sådana voro i få ord förhållandena inom finska armén, då
fienden föreslog en vapenhvila. Och ej var det märkvärdigt att
man under dylika omständigheter gärna emottog anbudet,
isynnerhet som man därvid närde hoppet om att stilleståndet kunde
leda till fred. Men hvad föranledde väl ryssarna till detta steg?
Det förefaller besynnerligt att de nu, då krigslyckan vändt sig till
deras fördel, ej med större energi försökte fortsätta striden och
tillgodogöra sig de vunna fördelarna.

Buxhœvden har, till förklaring af sitt tillvägagående, framhållit
följande orsaker: »1) Önskan att gifva sina trupper en tids hvila,
emedan dessa  under loppet af hela sommaren varit i oafbruten
rörelse; att förbättra ammunitionen och tillföra lifsmedel, hvilka
alldeles uteblifvit, i anseende till hufvudmagasinernas aflägsenhef;
från grefve Kamenski, som genom sitt häftiga anfall tillintetgjorde
högkvarterets alla beräkningar att förse honom med lifsmedel, ty
under stilleståndet hoppades man kunna transportera desamma
till trupperna och förbereda förråder för vinterfälttåget. 2) Afsikten
att invänta vintern, ty i anseende till den närvarande sena hösten
förknippades truppernas rörelser stund för stund med stora
besvärligheter, isynnerhet vid öfvergången af åarna, hvilka, ju längre
mot norr, blifva allt bredare och stridare, då däremot alla hinder
af sig själft skulle försvinna vid åarnas isbeläggning, hvilken efter
några veckor borde inträffa. 3) Önskan att på arméns högra
flygel få Sandels att retirera från Toivala-positionen, hvilken han
hela sommaren innehaft och befästat, och få Tutschkoffs kår
förlagd till Idensalmi, sedan den utan strid eröfrat en sträcka af 100
verst, för ryssarna så mycket fördelaktigare, som det från
Idensalmi var möjligt att operera i ryggen på grefve Klingspors armé
och svenskarna voro nödsakade att öfvergifva den starka position,
som de beredt sig vid Palois.»

Den sistnämnda orsaken var det dock som i främsta rummet
dref ryska öfverbefälhafvaren att sluta stillestånd. Buxhœvden
hade ännu ej kännedom om att Sandels själfmant lämnat sin fasta
position vid Toivala, ty detta skedde samma dag stilleståndet
afslöts. Men i alla fall blef den vid Palois omsorgsfullt beredda
positionen genom vapenhvilans bestämmelser utan svärdslag
lämnad i ryssarnas händer.

Själf hade Buxhœvden, sedan han i Åbo öfvertygat sig om
att alla Gustaf Adolfs landstigningsförsök i skärgården ej voro att
frukta och sedan han erhållit Kamenskis segerbudskap, skyndat
sig till hären i norra Finland. Anländ till Gamlakarleby, till
hvilken ort ryska högkvarteret förlades, öfvertygade han sig
personligen om förhållandena och beslöt då att föreslå en vapenhvila
på följande villkor:<footnote>Märkligt är, att de flesta ryska författare hålla före att stilleståndet föreslogs
från svensk sida, ehuru förslaget i själfva verket utgick från Buxhœvden, hvilken
till Lochteå afsände generalerna v. Suchtelen och Kamenski. Därom skrifver v.
Suchtelens egen son, som äfven var närvarande, och bör hans intyg vara öfvertygande.</footnote>

Svenska hufvudhären drager sig tillbaka till Himango, bakom
Raumo å och får icke utsträcka sina förposter på andra sidan
Ylikannus-Lampi-Lesti och därifrån i rak linje till Idensalmi kyrka;
å andra sidan få ryssarna icke öfverskrida den å, som faller ut
vid Juntila (öster om Lochteå);
i Savolaks skola trupperna intaga en sådan ställning, att
Idensalmi kyrka blir neutral, hvarvid de svenska trupperna besätta
nordvästra och ryssarna sydöstra sidorna af passet;

på ingendera sidan få trupperna förflyttas till andra punkter,
där de skulle kunna nyttjas;

utväxling af fångar må äga rum;

fientligheterna börjas först efter åtta dagars uppsägning.

Ofvananförda bestämmelser, hvilka för ryssarna medförde
större fördelar än för svenskarna, undertecknades i Lochteå den
29 september. Dagen därpå begynte trupperna förflyttas till sina
nya kvarter: 1:a finska brigaden till Hillilä by, 2:a finska brigaden
till Himango, 3:e finska brigaden till Kalajoki och Tynga, 1:a
svenska brigaden till Ylikannus och 2:a svenska brigaden till
Välikannus by. Högkvarteret förlades samtidigt till Kalajoki, där
Klingspor öfverlämnade befälet öfver armén i Klerckers händer. Själf
begaf han sig till Stockholm, ty medan underhandlingarna om
stilleståndet pågingo, hade han sent omsider af konungen blifvit
afsatt från sitt befäl.

Jämte Klingspor afreste äfven generalerna Aminoff och v.
Vegesack från krigsskådeplatsen; Aminoff, för att till konungen lämna
en redogörelse öfver orsakerna till vapenhvilans afslutande, och v.
Vegesack, kallad af Gustaf Adolf att stå till svars för det han icke
landstigit i Björneborg, utan i Kristinestad. Konungen hade varit
alldeles rasande öfver v. Vegesacks handling och yttrat, att han
borde skjutas för pannan, emedan han brutit mot bestämda order.
Nu stämdes den tappre generalen till svaromål inför krigshofrätt,
ehuru orsakerna för hans tillvägagående redan tidigare blifvit
uppgifna och då af konungen gillade.<footnote>Krigshofrätten frikallade Vegesack från allt ansvar, men konungen dömde
honom likväl till fästningsstraff, hvarifrån han dock befriades, emedan Gustaf Adolf
störtades från tronen.</footnote>

Aminoffs resa aflopp däremot vida lyckligare. Han anlände
till Åland, där Gustaf Adolf fortfarande uppehöll sig på Lemlands
prästgård, blef af monarken nådigt emottagen och kunde i ett
bref, dateradt 11 oktober, meddela Klercker och Adlercreutz »att
Kongl. Maij:t med det utmärktaste välbehag och nåd emottog
tidningen om det afslutade stilleståndet. Dess nåd för finska armén
och befälet har igenom det afslutade värdiga stilleståndet blifvit
mångdubbladt och likasom förljufligat dess af bekymmer och
omsorger upptagna dagar.» Aminoff erhöll dessutom personligen
bevis på konungens bevågenhet genom att af denne blifva
upphöjd i friherrligt stånd. Konungen ville antagligen härmed visa
sin särskilda välvilja mot sin faders varmt tillgifne och pröfvade
tjänare. I slutet af oktober lämnade Aminoff, efter väl förrättadt
värf, Åland och begaf sig till Stockholm. Några dagar senare
återvände äfven konungen till sin hufvudstad.

I S:t Petersburg uppväckte emellertid stilleståndet stort
missnöjd mot Buxhœvden. Underrättelsen om öfverenskommelsen
anlände samtidigt med Tutschkoffs meddelande om Sandels
återtåg från Toivala. Man ansåg, att hufvudändamålet med
vapenhvilan härigenom hade vunnits den förutan, och att det numera
endast var svenskarna, hvilka kunde tillgodogöra sig fördelarna
af densamma.

Kejsaren själf var vid denna tid bortrest till konferensen i
Erfurt och hade under sin frånvaro befullmäktigat
minister-kommittén att handla i sådana fall, som ej tålde uppskof. Att
Buxhœvdens afundsmän och fiender, af hvilka det fanns många bland
de högststående i S:t Petersburg, begagnade sig af detta tillfälle,
var en själffallen sak. Det gällde nu att nedsätta honom i kejsarens
ögon, och därtill var vapenhvilan en god trumf i deras händer.

Särskildt uppväckte underrättelsen missnöje bland
diplomaterna, ty desse befarade möjliga konflikter med Rysslands allierade.
Danska sändebudet Blome dröjde ej heller att afsända en depesch
till utrikesministern Bernstorff, hvari han med starka ord
klandrade Buxhœvdens tillvägagående. I sin skrifvelse (dat. 30
september) omnämner han först, att general Buxhœvden anhållit om
instruktioner i anledning af ett anbud från Klingspors sida om
stillestånd, och att ryska minister-kommittén till svar därpå
uppmanat generalen att ej lyssna till förslaget, utan energiskt fortsätta
med krigsoperationerna. »En i natt anländ kurir», fortsätter Blome,
»meddelar att öfvergeneralen ej åtlydt befallningen, utan att han
fullföljt sitt beslut. Grefve Soltykoff försäkrar mig att H. Majestät
kejsaren kommer att blifva mycket missnöjd, och ej skall
stadfästa öfverenskommelsen. Huru det än månne blifva, äro
fientligheterna dock för närvarande afbrutna, af hvilken omständighet
våra motståndare enbart draga fördel, särskildt nu, då de befinna
sig inneslutna från alla sidor och deras ställning i högsta grad är
betänklig. Jag saknar ord att för Eders Ex. uttrycka de känslor,
jag erfar vid anblicken af huruledes de mest viktiga
angelägenheter, — såväl de gemensamma som de, hvilka särskildt röra mitt
fädernesland — ställes i beroende af dumheten, okunnigheten och
klenmodigheten hos en man sådan som Buvhœvden.» o. s. v.

Rysslands rikskansler, grefve Rumjantzoff, utgöt äfven i en
skrifvelse till kejsaren sin förtrytelse öfver det timade. »Såvida
grefve Buxhœvden», skrifver rikskanslern bland annat, »velat egna
minsta uppmärksamhet åt den omständigheten, att kriget, som ( vi
nu föra, är ett allianskrig, skulle han ej tillåtit sig att föreslå Eders
Maj: t en vapenhvila och ännu mindre att på eget bevåg, utan att
invänta tillstånd därtill, afsluta en sådan.» Efter att sedermera
hafva påpekat de förmåner, hvilka stilleståndet erbjuder åt
»spillrorna af den försvagade svenska hären», framhåller han, att denna
nu blir räddad från säker undergång, hvaremot den kejserliga
arméns operationer omintetgjorts. Slutligen framhåller
Rumjantzoff relationerna till Frankrike och Danmark och finner då att
stilleståndet leder Ryssland i en svår ställning till nämnda
allierade makter, hvilka ju hafva fullt skäl att beklaga sig, och att
Danmark härigenom får anledning att förbereda och afsluta en
separat fred. Sist yttrar Rumjantzoff, att kejsaren, enligt hans
åsikt enträget borde fasthålla vid förbundet med Danmark.<footnote>Dessa och några efterföljande diplomatiska bref, hvilka tidigare ej varit
publicerade, hafva af doktor U. L. Lehtonen hemtats ur ryska arkiv och välvilligt
blifvit ställda till författarens förfogande.</footnote>

Krigsministern, den allsmäktige grefve Araktschejeff,
sammankallade utan dröjsmål minister-kommittén och inbjöd general
Rogdan von Knorring, — en af Buxhœvdens förnämsta
motståndare — att taga del i öfverläggningarna. Nämnda general hade
i egenskap af general-kvartermästare deltagit i 1788—1790 års
krig och gällde därför att vara kännare i krigsfrågor rörande
Finland. Kommittén enades om att i kejsarens namn gifva
Buxhœvden befallning »att ofördröjligen uppsäga stilleståndet och
godtgöra det därigenom förorsakade uppehållet i operationerna genom
en hastig rörelse af Tutschkoffs kår». Tillika beslöts att förstärka
trupperna i Finland med två gardesbataljoner under grefve
Stroganoffs befäl, hvilka sändes till Willmanstrand, och tre
garnisonsbataljoner under befäl af generalmajor Anikejeff, som skulle tåga
till Lovisa.

Buxhœvden gaf dock ännu ej vika, utan skref en utförlig
rapport, hvari han yttermera utvecklade alla sina skäl och
förmånerna af vapenhvilan. Dessutom afreste öfverste Gaverdoffski
till S:t Petersburg med muntliga upplysningar om läget i Finland.
Vid Öfverstens ankomst till hufvudstaden var kejsaren ännu ej
återkommen från Erfurt, hvarför afgörandet af dessa
angelägenheter fortfarande låg inom minister-kommitténs maktbefogenhet.

Danska sändebudet rörde nu upp himmel och jord, och
enligt hans egen uppfattning blef stilleståndet till stor del på grund
af hans energiska uppträdande afbrutet; kurirer afsändes den 18:e
till, krigsskådeplatsen med bestämda order att utan dröjsmål
återupptaga krigsoperationerna.<footnote>Blome yttrar härom i bref till Bernstorff af den 14:e: . . . »Je me suis donné
tant de mouvement et j'ai tant crié contre la mesure d'un armistice prise par le
general Buxhœvden, et j'ai si fort insisté d'y apporter remède le plus promptement
possible, que j'ai obtenu que le champ l'ordre lui a été expedié de rompre une
Convention si contraire à toute raison».</footnote>

Utan tvifvel utöfvade de allierade makternas sändebud en
kännbar inverkan på händelsernas gång, hvilken särskildt i nämnda
fall gjorde sig gällande, men torde Blome ej behöft anstränga sig
öfverhöfvan för att öfvertyga medlemmarna i minister-kommittén
om nyttan och nödvändigheten af stilleståndets upphäfvande. Allt
nog, kurirer ilade till Finland, hvarvid en särskild afgick till
general Tutschkoff, medförande order att icke invänta befallning
från Buxhœvden, utan omedelbart afbryta stilleståndet.

Det återstod för Buxhœvden numera ej annat än att foga sig,
men för att försvara sitt tillvägagående skref han en vidlyftig
rapport till kejsaren, hvilken slutar med följande ord: »Och
således, i det jag önskade skona Eders Majestäts trupper, emedan
jag hade för afsikt att låta dem, förlagda i rymliga
kantoneringskvarter, återhämta sig och icke tillåta dem bivuakera i smuts och
köld samt lida under overksamhet, föredrog jag ett fördelaktigt
stillestånd framför en fruktlös krigsoperation. Jag hoppades äfven
att genom stilleståndet dämpa ibland invånarne rörelsen och oron,
lämna våra transporter tillfälle att utan fara framkomma och
därjämte inverka på de finska trupperna, hvartill redan början blifvit
gjord. Genom detta medel har jag en längre tid sökt eröfra hela
Finland utan blodsutgjutelse. Kanske synes detta Eders Majestät
tvifvelaktigt, men hvem förmodade, att vi på sådant sätt skulle
eröfra Sveaborg? Jag hade för afsikt att först då bryta
stilleståndet, när jag ifrån alla sidor försatt mig i säkerhet, och
seglationen på Bottniska viken blifvit afbruten, på det jag, utan att
behöfva frukta för diversioner, skulle kunna använda en större
styrka till besegrande af den norra fientliga armén.» .

Af anförda skrifvelse framgår, att Buxhœvden tänkt tillgripa
de »Sveaborgska medlen», men dock är det icke kändt, om han
gjort några som helst försök i antydd riktning. Att dylika medel
här ej hade haft minsta framgång, kan man däremot med säkerhet
antaga, ty de befälhafvande generalerna i norra finska armén och
i Savolaks voro besjälade af en annan anjja än Cronstedt och
Jägerhorn. Detta borde nog äfven Buxhœvden hafva insett på
grund af den erfarenhet han gjort under sommarens blodiga
strider. Snart nog måtte han insett det fruktlösa i dessa sina
bemödanden, ty i en senare skrifvelse till kejsaren yttrar han bland
annat: »Men oaktadt några tjänstemäns benägenhet till vår fördel,
har det varit omöjligt att, utom förökandet af desertörernas antal,
skaka den hederskänsla, som lifvar dem (de svenska officerarna)
och gör dem beredda att med blod skölja hvarje steg af sin
reträtt.» Sålunda lyckades han endast förmå några soldater
öfvergifva hären och rymma till sina hem.

Medan stilleståndet varade hade ryssarna, tvärtemot
öfverenskommelsen, förflyttat en del af sina trupper. Sålunda öfverfördes
5 bataljoner från Kamenskis kår till Tutschkoffs, hvars afdelning
yttermera förstärktes med de nyss anlända 2 gardesbataljonerna.
Kamenski erhöll i stället 2 regementen af Bagrations afdelning,
hvarjämte de i Nykarleby, Vasa och Kristinestad kvarlämnade
trupperna aflöstes af ett regemente från Galitzins och två från
Bagrations kårer, och alla dessa tre ställdes under Galitzins befäl.
Alla uppkomna luckor fylldes sedermera ur Wittgensteins kår.

Så snart detta blef kändt inom finska armén, ansåg sig
Klercker ej heller vara bunden af öfverenskommelsen och
beordrade de vid hufvudarmén befintliga savolaksarna till Pulkkila
samt afsände dessutom 700—800 man svenskar, hvilka anländt
till Uleåborg, såsom reservtrupp åt Sandels. Nämnda trupper
hunno dock ej fram till Idensalmi tids nog för att taga del i den
ärorika striden vid Virta bro.

Den 19 oktober kl. 1 eftermiddag uppsade Tutschkoff
stilleståndet, så att fientligheterna åter kunde begynna den 27:e vid
samma tid på dagen.

Buxhœvdens plan gick ut på att först undantränga och i grund
tillintetgöra Sandels' afdelning och därigenom gifva Tutschkoff
möjlighet att hinna fram till Uleåborg samt hota finska
hufvudarmén i ryggen. För att utföra nämnda plan uppsade
Tutschkoff stilleståndet några dagar tidigare än Kamenski, hvarigenom
han hoppades förskaffa den förstnämnde tid att verkställa anfallet
och vinna ett försprång vid marschen upp mot Uleåborg.

Sandels som erhållit kännedom om bestämmelserna rörande
vapenhvilan och ogärna ville lämna det med så mycken möda
befästade Palois i fiendens händer, försökte genom öppnandet af
en särskild underhandling med Tutschkoff åstadkomma
ändringar i villkoren. Dock förblefvo alla hans bemödanden förgäfves.
Den ryska generalen hvarken önskade eller ansåg sig berättigad
till några som helst afvikelser, isynnerhet som stilleståndet för
ryssarna i främsta rummet åsyftade att utan blodsutgjutelse få
Sandels'  kår förflyttad bortom Idensalmi. För Sandels återstod
då ej annat än att draga sig norrut bakom demarkationslinjen,
hvarvid han stannade vid Virta ströms nordöstra strand.

Terrängförhållandena, erbjödo här möjlighet att för en kort
tid hindra fiendens framträngande. Något långvarigt motstånd
kunde likväl ej ifrågakomma, hvilket Sandels nogsamt insåg. Han
lät därför sin tross och alla sjuka fortsätta återtåget. Men då han
beslutit att ej lämna denna punkt utan strid, lät han förstärka
positionen medelst uppförande af några jordvallar. Vid Kauppila
gård uppfördes en långsträckt skans för infanteriet; vid Linna
gård, på högsta backen mellan Virta ström och Ala-Tisma sjö,
hade tvenne skansar för artilleriet blifvit uppförda, och dessutom
funnos dylika vid Fredriksdal och Katain, hvarifrån den motsatta
Lapinniemi udde kunde beskjutas. Härtill bör tilläggas, att den
200 steg långa bron, som ledde öfver strömmen, förstördes; endast
några plankor på brokistorna kvarlämnades, ty ett antal dragoner,
hvilka såsom förposter stodo på motsatta stranden, hade eljest
blifvit afskurna. Positionen företedde nog många svagheter, främst
den att den kunde kringgås.<footnote>Vignetten till detta kapitel föreställer Virta bro i närvarande tid.
</footnote>

Trupperna voro fördelade sålunda, att Savolaks jägare
innehade Kauppila by, Vasa och Uleåborgs bataljoner äfvensom en
del af Kajana bataljon samt Karelska dragonvargeringen stodo
vid Linna, där Fahlander förde befälet. Återstoden af Kajana
bataljon jämte västerbottningarna innehade ställning vid Fredriksdal,
och i Pardala stodo österbottningarna. Själf hade Sandels sitt
kvarter vid Fredriksdal. Hans styrka uppgick till 1,200 man,
hvaremot ryssarna räknade 7,000 man i Idensalmi.

För att utforska fiendens afsikter, sände Sandels på morgonen
samma dag stilleståndet gick till ända sin adjutant, kapten Brusin,
som parlamentär med några bref. Vid framkomsten till fiendens
förposter invid Idensalmi visade Brusins klocka ännu ej 12. Där
emottogs han emellertid af Dolgorukis adjutant, grefve Tolstoj,
med förklaringen, att då klockan redan var 1 ingen
parlamentering numera kunde komma i fråga. Brefven emottogos likväl,
men Brusin måste skyndsamt vända om.<footnote>Den allmänt gängse traditionen, att ryssarna med <i>afsikt</i> skulle ställt sina ur
en timme framom den verkliga tiden, torde sakna grund och har af general Liprandi,
hvilken som ung löjtnant befann sig i Dolgorukis följe, blifvit tillbakavisad såsom en
orättvis och kränkande beskyllning (Litteraturblad för allmän medborgerlig bildning,
1861, sid. 35 o. följ., Danielson Finska kriget och Finlands krigare, sid. 530). Säkert
är dock att ryssarnas klockor gingo olika mot finnarnas, och att anfallet till följd
häraf skedde tidigare än man väntat.</footnote>
<img 1>Kartan XII. Trakten invid Virta bro.
</img>
Förföljd af en skara kosacker skyndade Brusin mot bron,
hvarunder han i förbifarten aflöste de finska förposterna. Allt
flera fientliga ryttare syntes nu dyka upp öfverallt i skogen och
sluta sig till förföljarena, och snart begynte de aflossa skott mot
Brusin och hans dragoner. Dessa uppnådde dock lyckligt bron,
där de erhöllo hjälp af Savolaks jägare, hvilka, då de förnummo
skotten, ej dröjde att hasta till undsättning. Kosackerna måste
nu draga sig undan.

Snart uppnådde de fientliga infanterikolonnerna östra
stranden och spridde sig längs densamma, hvarefter de öppnade en
liflig eld mot savolaksarna. Ryska artilleripjeser bröstades af midt
emot bron, äfvensom på en utskjutande udde ett stycke längre
norrut. Dessutom sågos yttermera par kanoner på vägen till
Lapinniemi udde. Inom kort lyckades fienden antända gårdarna
i Kauppila, hvaremot de svenska kanonerna vid Fredriksdal
nedtystade tvenne af fiendens på motsatta stranden.

I tre timmar hade striden pågått, då ryska pionierer begynte
släpa gärdsel och risknippor till bron, och trots det mördande
kulregnet sprungo utmed brosyllarna, på hvilka det ihopsamlade
trämaterialet nedlagts. Efter pioniererna följde ett helt
jägarregemente, som med dödsförakt framträngde öfver bron.

Några finska soldater hade i det längsta kvarstanna! vid bron
för att hindra fiendens öfvergång. En af dem vid Vasa regemente
och Mustasaari kompani, vid namn Bång, var den uthålligaste.
I det längsta ansträngde han sig att med sin bajonett söka mota
de påträngande massorna, och slutligen, då alla hans kamrater
dragit sig tillbaka, fattade han med båda händerna gevärspipan
och utdelade med kolfven kraftiga slag. Bång gjorde alltid hvad
galet var, tyckte hans kamrater, och denna gång frångick han ej
heller sin vana. Träffad af en mängd bajonettstygn föll han
slutligen till marken och påtrampades af fienderna, hvilka läto
honom ligga i förmodan att han var död; men sedan Bång något
hämtat sig, steg han upp och lyckades bana sig väg genom
fiendens täta hopar för att återvända till sin afdelning. Att han, trots
de otaliga såren ännu var vid lif, föreföll kamraterna ofattligt.<footnote>Denna Bång har man ansett vara förebilden till Runebergs »Sven Dufva».
Han torde kort efter denna sin hårdnackade strid aflidit på ett sjukhus.</footnote>

Då nu ryssarna väl voro öfver bron, skredo de till anfall,
hvarvid savolaksarna af öfvermakten trängdes tillbaka. Allt större
massor vältrade framåt, och snart befunno sig tre regementen på
västra stranden, från olika håll närmande sig skansarna vid Linna.
I spetsen sågs en ung general, ridande en hvit springare. Det var
furst Dolgoruki, som genom att ej skona sig själf ville uppmuntra
sitt manskap. Med uppknäppt uniformsrock, kikare i ena handen,
värjan i den andra och en tobakspipa mellan tänderna ledde han
anfallet utan att bekymra sig om det täta kulregnet. Denna
utmanande djärfhet fick dock ett sorgligt slut, då den unge,
oförvägne krigaren plötsligt träffades af en kula i lifvet. Till sina
landsmäns uppriktiga sorg dignade han död ned från hästryggen.

Emellertid hade fienden framfört allt flera kanoner till den
motsatta stranden och uppställt några af dem på Lapinniemi udde,
hvarifrån de slungade eld och död mot Fredriksdal och Linna.
Ryssarna hade inalles 22 kanoner, hvaremot Sandels förfogade
öfver endast 10. Från byggnaderna å Linna gård uppsteg nu en svart,
tjock rök; de hade fattat eld och stodo snart omhvärfda af lågor.

Det säges att Sandels, då striden utbröt, lugnt suttit vid sitt
middagsbord i Fredriksdal, och att han först när kanondundret
tilltog i styrka lämnade måltiden och jämte sina adjutanter red
upp på kullen, därifrån han genom sitt synglas iakttog striden.
Med framskjuten öfverläpp, såsom han hade för vana, stannade
han sin hvita häst midt i kulregnet och följde lugnt, ehuru med
bister uppsyn, ryssarnas rörelser. Då han slutligen varseblef att
fienden, till ett antal af omkring tusen man, under fältmusik och
hurrarop stormade upp för höjden, fann han ögonblicket för
energisk handling vara inne och gaf befallning om att möta dem med
en konter-attack.

General Alexejeff, som här förde befälet, hade observerat att
en af våra kanoner tystnat, hvarför han ansåg, att stormning med
fördel kunde företagas. Hans manskap ryckte då fram i täta,
slutna led. En del soldater hade redan kastat sig ned i vallgrafven
och sökte klättra upp för bröstvärnet, och de mest oförvägna hade
(hunnit så långt, att de redan höllo på att intränga genom
styckegluggarna, då i detsamma öfverste Fahlander, majorerna Duncker,
Malm och Grotenfelt samt öfverstelöjtnant Conradi i spetsen för
hvar sin flock sågos kasta sig emot fienden. Tillsammans voro
de ej mer än 600 man. Först användes blanka vapen och
därefter skott. »Hvad som ej stupade för bajonetten», berättar
Montgomery, som själf var med, »eller nedgjordes af batteriernas
drufhagel, fann sin graf i strömmen, då de flyende, i hopad oordning,
skulle tränga sig öfver bron, där styckeskott och handgevärseld
gjorde en blodig efterskörd. 2 officerare, 2 underofficerare och
70 man blefvo dessutom tagna till fånga.»

Det var här den tappre löjtnant Zidén föll dödligt sårad och
vid hans sida många afhans vasagossar. Äfven fänriken vid
Västerbottens regementes lifbataljon Stenberg stupade under denna strid.
Två kanoner sändes omedelbart ned till stranden för att rensa
bron och därefter vidtog ånyo en liflig kanon- och gevärseld å
ömse sidor af strömmen. »Dånet ur mer än 30 eldgap»,
fortsätter Montgomery, »blixtar och hvinandet ur niotusen handgevär,
skyhöga lågor ur de brinnande hemmanen, allt detta åstadkom,
vid den inträffade mörkningen ett skådespel och ingaf känslor,
hvilka ehuru oförgätliga, likväl icke kunna beskrifvas.»<footnote>Montgomery var ej fyllda 16 år, då han deltog i denna strid; han erhöll här
en kontusion.
</footnote>

Nu ryckte Väster- och Österbottningarna samt den återstående
delen af Kajana bataljon fram mot slagfältet med flygande fanor
och klingande spel, liksom till parad, för att där aflösa sina
kamrater, och fullbordade den lysande segern.

Oktobernatten insvepte dock slutligen nejden i sitt
ogenomträngliga mörker och skotten glesnade
allt mer och mer, tills de sista dyningarna af stridstumultet
bortdogo. Blott människorna hade ännu ej fått ro. Länge
förnummos röster i natten — kvidande,
klagande röster af sårade, hemska rosslingar från dem, som i
dödsryckningar utkämpade sundens sista skede . . .

Om drabbningen vid Virta bro har Sandels i sin dagbok
antecknat: »Då man öfverväger att oaktadt fientliga armén utgjorde
7 à 8,000 man och hade de mest bestämda order att, kosta hvad
det ville, forcera sig fram, fältet likväl bibehölls af svenska
trupperna, hvilka knappt stego till 1,200 man, skall kanske hvarken
samtid eller eftervärlden neka denna brigad sitt bifall; och då
man tillika betraktar arméernas ömsesidiga förluster och jämför
obetydligheten af vår emot fiendens, skall man ej tveka i det
omdöme, att denna affär var såväl en af de viktigaste, som en af de
för svenska vapnen mest hedrande, hvilka under detta krig
förefallit.» Främsta förtjänsten af stridens lyckliga utgång tillfaller dock
Sandels' själf, som, ehuru han förfogade öfver en betydligt
underlägsen styrka, så väl förstod att begagna det lämpligaste

<img1>
G. W. Conradi.
</img>
ögonblicket och med lugnt mod leda sin tappra skara till en lysande
seger öfver den ojämförligt starkare fienden. Sandels belönades
för denna affär med befordran till generalmajor.

Stridens offer i döda och sårade utgjordes å finsk sida af
18 officerare och 294 man, hvaremot fiendens förluster gingo upp
till 764 man förutom 74 fångar.

I sin rapport om segern vid Virta bro säger Sandels, att det
för honom är svårt att nämna dem, hvilka särskildt utmärkt sig,
»ty ämnets grannlagenhet  fordrar härvid göra en hvar den

<img 1>
Monumentet vid Idensalmi.
</img>
rättvisa han förtjänar och både befäl och manskap hafva med yttersta
bravour på det mest berömvärda sätt uppfyllt sina skyldigheter».
Dock nämner han följande officerare: öfverste Fahlander,
öfverstelöjtnant Conradi, majorerna Grotenfelt, Bosin, v. Schildt och v.
Essen, kaptenerna Elfving, Brusin och Silfverbrand, löjtnanterna
Hedström,. Roos, af Bjerkén, Wallgrén och v. Wendell,
underlöjtnanterna Tuderus och Neilick, adjutanten Borgeman,
fänrikarna Taube och Björksten samt kornetten Brandenburg.

Vid det forna Fredriksdal, numera Pölkkyniemi, kommunens
fattiggård, där Sandels hade sitt högkvarter, har ett monument
blifvit upprest på en mellan vattendragen framskjutande kulle,
från hvilken utsikten är hänförande vacker. På den höga stenens

fyra sidor äro följande inskriptioner inristade: på den södra: »J.
A. Sandels, G. Fahlander», på den norra: »J. Z. Duncker, C. W.
Malm», på den östra: »Täss' Suomen joukot tappelit Edestä
isänmaan. Lokakuun 27 p. 1808.», och på den västra: »Kaatuivat
tässä Wänrikit Zidén ja Stenberg sekä 31 miestä.»<footnote>Här stredo Finlands skaror för fäderneslandet. Den 27 oktober 1808. —
Här stupade fänrikarne Zidén och Stenberg samt 31 man.</footnote>

På strömmens östra strand finnes ett annat monument af järn
öfver den ryska generalen furst Dolgoruki, ehuru hans lik blef
fördt till S:t Petersburg och där med stor pomp och ståt nedlades
i Alexander-Newsky klosterkyrkan. Kejsar Alexander bevistade
personligen jordfästningen och betygade därvid den tidigt
bortgångne hjältens minne sin tacksamhet och saknad.

Då striden upphörde, erbjöd slagfältet en dyster anblick,
öfverallt lågo sårade och döda kringspridda på marken, och särskildt
hade dessa hopats invid och på bron. Att taga vård om
blesserade och begrafva de döda blef nu den främsta omsorgen, hvarför
Sandels sände sin adjutant, kapten Burman, till Tutschkoff och
föreslog 36 timmars stillestånd. Då Burman anlände till bron,
måste han för att komma fram, stiga af sin häst och till fots
klifva öfver högar af sårade och döda.

Efter en stunds parlamentering gick Tutschkoff in på
förslaget, och såväl vänner som fiender grepo sig an med att bärga
de på fältet liggande kamraterna. Det berättas, att ryssarna
rensade bron genom att utan åtskillnad vräka både döda och sårade
i vattnet, ehuru detta förefaller otroligt. Svenskarna hämtade alla
fallna fiender till bron, där de öfverlämnades i sina landsmäns
händer. Egna sårade buros till Fredriksdal och Pardala; de döda
begrofvos på stället. Hela natten och större delen af påföljande
dag togos i anspråk för detta sorgliga värf.

Att längre kvarblifva på platsen, ansåg Sandels mindre
välbetänkt, ty ett fortsatt försvar skulle endast åstadkomma
ändamålslös blodsutgjutelse. Någon strategisk betydelse ägde stället
ej, hvarför Sandels i största tysthet, natten emot den 29:e,
frivilligt tågade bort. För att dölja förehafvandet, fingo Karelska
dragonerna under tiden uppehålla bivuackeldarna och voro sålunda
de sista som lämnade orten.

Till följd af långvarigt regn voro vägarna mycket uppblötta
och föga trafikabla, hvarför marschen gestaltade sig. högst
besvärlig och trupperna redan vid Viermi by fingo lof att stanna.
Till nämnda ort hade Aminoff, med sina 900 man, anländt dagen
förut och förenade sig nu med Sandels styrka, hvilken efter
drabbningen räknade endast 800 man.
Det hade varit meningen att stanna vid Viermi, men emedan
terrängen därstädes var olämplig, fortsatte Sandels marschen till
Salahmi och skyndade här att med alla till buds stående medel
förstärka positionen. Olika slags skansar uppfördes, skogen fälldes
och förhuggningar bildades; äfvenså byggdes rishyddor och
jordkulor för manskapet, ty det ringa antalet hus — byn bestod af
endast tvenne bondgårdar — räckte knappt till för staben; och
oktobernätterna med omväxlande isande köld och fuktighet gåfvo
sig redan tillkänna.

Hit anlände, under kapten Gyllenskölds befäl, 700 man af
Lifgrenadier-regementet, hvilka nyligen landstigit på finska kusten,
och bestämdes till förstärkning af Sandels brigad. Sandels kunde
härigenom nu räkna 2,400 man under sitt befäl.<footnote>Man hade väntat och fått löfte på 7 à 8,000 man från Sverige, men endast
nämnda 700 anlände.</footnote>

Tutschkoff åtjer hade efter striden dragit sina trupper till Viermä
och Palois, där han slog sig ned i tämligen kringspridda kvarter.
Han ansåg sin styrka alltför fåtalig för anfall; och i följd af brist
på lifsmedel vågade han ej fördjupa sig i ödemarkerna norrut.

Medan de tvenne fientliga kårerna sålunda lågo mot
hvarandra, erhöll Sandels genom sina kunskapare ständigt
underrättelser om förhållandena inom ryssarnas läger. Vare det i
förbigående sagdt, att Sandels var så godt som den enda af våra
generaler, hvilken insåg vikten af och förstod att inhämta kännedom
om sina motståndares förehafvanden och därigenom kunde handla
med större säkerhet än de flesta af våra andra befälhafvare. Han
underrättades nu om att ryssarna voro vidt kringspridda i gårdarna
och beslöt draga fördel däraf genom att oförmodadt angripa dem.

Till företagets ledare bestämdes major Duncker, under hvars
befäl ställdes 400 östgöta-grenadierer, 300 man
savolaks-infanterister och 200 man savolaks-jägare.

På svårtillgängliga omvägar, genom kärrmarker och vilda
skogar österom Iijärvi sjö skulle dessa obemärkta smyga sig fram
öfver Svenninmäki till Virta, öfverrumpla bevakningen, förstöra
bron, tillfångataga generalerna Alexejeff och Jertschoff, hvilka
bodde i Fredriksdal, samt återvända längs stora landsvägen till
Salahmi. Aminoff var beordrad att under tiden med 500 man
tåga fram längs stora landsvägen och på gifven signal anfalla
Fredriksdal från norr. Signalen skulle utgöras af en rakett,
hvilken det var meningen att uppsända, då våra trupper lyckligt hade
anländt till bron.

Natten mot den 9 november bröt Duncker upp och anlände
före soluppgången till Svenninmäki, där han hela dagen
kvarstannade för att åter på aftonen den 10:e fortsätta den
mödosamma marschen. Ehuru allt utfördes i största tysthet, hade
fienden likväl på något sätt erhållit kunskap om företaget och var
till följd däraf på sin vakt. Man har förmodat att hemligheten
röjdes af några karelska jägare, hvilka råkat i fångenskap, då de
den 9:e lågo i bakhåll vid Viermä by; enligt en annan version
skulle en landtmätare meddelat Sandels' plan åt fienden. Allt
nog, ryssarna drogo skyndsamt en betydlig styrka till Virta. Denna
mötte nu Malm, då han med förtruppen nalkades fiendens ställning.

Det lyckades dock Malm att tillfångataga fiendens fältvakt
samt en hel bataljon, men omedelbart därpå stötte han på en
annan, med hvilken han inlät sig i strid. Efter en stund drefs
äfven denna bataljon tillbaka, hvarefter han, i hoppet att
företaget ännu skulle krönas med framgång, styrde kosan mot bron.
Men här hade fienden i skydd af styckevärnen samlat en ansenlig
styrka och spärrade vägen för de våra.

Malm, som befarade att hela planen kunde gå om intet,
beslöt att medelst en vågad handling afgöra saken och kastade sig
oförskräckt emot den öfverlägsna fienden, hvilken nu drog sig
tillbaka mot bron. Här samlades allt större massor och motade
de våra med kraftiga bajonettanfall. I den dystra höstnatten
uppstod en hårdnackad, bitter kamp. Svårt var att i mörkret skilja
vän från fiende. På den trånga bron nådde fäktningen sin
höjdpunkt — i vildt raseri störtade man med bajonetter, gevärskolfvar
och knytnäfvar in pä hvarandra; som furier slogs man bröst mot
bröst, hvarvid många trängdes ner i strömmen och omkommo i
vattnet. <i>»Minnes du, du ärans barn, Idensalmis hemska natt? . . .</i>
sjunger den ryska skalden Batjuschkoff, som själfvar närvarande.

Den tidigare tillfångatagna ryska bataljonen, hvilken man
under tumultet ej hunnit afväpna, kastade sig ånyo i striden. Intet
kunde nu mera göras mot öfvermakten, hvarför signal gafs till
återtåg, och med kännbara förluster begynte man draga sig
tillbaka. Lyckligtvis förföljde fienden endast ett kort stycke väg, och
återtåget underlättades äfven väsentligt genom att frost under
natten hade inträffat.

Major Malm, en af finska arméns erkändt mest framstående
och modigaste män, råkade vid återtåget i fångenskap. Han blef
illa sårad i benet, och trots det hans jägare i det längsta
försvarade sin afhållna chef, måste han dock slutligen kvarlämnas på
slagfältet.<footnote>Malm bemöttes med största aktning af ryssarna, fördes till S:t Petersburg
och tilläts att något före fredsslutet återvända till hemlandet.</footnote> Förutom Malm, tillfångatogos äfven löjtnant Weber
och fänrik Plomgren, den sistnämnde vid Östgöta lifgrenadiererna.
Sårade voro löjtnanterna Furumark och B. Meinander; den
sistnämnda, som tidigare med utmärkelse deltagit i 14 strider och i
slaget vid Oravais fått sin ena arm krossad, blesserades nu mycket
farligt af en muskötkula, hvilken genomborrade honom och
dödade den bakom honom stående soldaten.<footnote>Meinander blef dock återställd efter att hafva tillbringat sex månader å
sjukhuset i Umeå.</footnote> Dessutom voro
fänrikarna J. F. Molander och N. F. Hjelmman sårade. Af
manskapet förlorades 250 i döda och sårade, af hvilka omkring 50
man föllo i fångenskap. Fiendens förluster voro äfven betydliga.

Medan striden pågick hade Aminoff förgäfves väntat på den
öfverenskomna signalen att rycka fram. Sandels,
som själf följt med Aminoffs kolonn, förstod
att företaget misslyckats och gaf slutligen
befallning om återtåg. Det tyckes att denna kolonn
bort höra skottväxlingen och då utan vidare
kunnat skynda till kamraternas undsättning.

Emellertid voro alla den 13:e åter i Salahmi,
där Sandels påföljande dag emottog befallning
af öfverbefälhafvaren att genast lämna sin ställning och tåga till
Uleåborg. Sålunda blef han åter nödsakad att utan svärdslag
öfvergifva en stark och omsorgsfullt beredd position. Han, bröt upp
och inträffade den 18 november i Frantsila kyrkoby.

Den 11 ½ mil långa marschen hade varit mycket mödosam,
ty af regnet voro vägarna bottenlösa, och till följd häraf kunde
lifsmedlen endast med största svårighet frambefordras. Öfverallt under
vägen förstördes broarna, så att flenden endast långsamt förmådde
följa efter. Den 20:e framkommo emellertid ryssarnas förtrupper
och växlade några skott med Sandels' fältvakt. I detsamma

<img 1>
B. J. Meinander.
</img>
rullade en vagn fram, ur hvilken kapten Björnstjerna och en rysk
officer stego ned. De kommo från Klerckers högkvarter
medförande budskap om att ett stillestånd åter blifvit afslutadt i Olkijoki.
Budskapet var välkommet för båda parterna. General
Tutschkoff lät i hast anrätta en frukost i närmaste bondgård, dit han
inbjöd general Sandels jämte flera af dennes officerare.<footnote>Björnstjerna påstår, att frukosten var tillställd af Sandels, som till
densamma inbjöd de ryska officerarne.</footnote> Vänner
och fiender sutto snart vid de efter omständigheterna festligt
dukade borden och tycktes för tillfället ha förgätit all ovänskap.
General Tutschkoff visade en synnerlig uppmärksamhet mot
Sandels; drickande dennes skål yttrade han, att Sandels med skäl
kunde anse sig för den lyckligaste fältherre, som i senare tider
kommenderat en armé. Han hade gjort en lysande kampanj och
lyckliga omständigheter hade alltid kommit honom till hjälp vid
de tillfällen, då fienden genom sin öfverlägsna styrka kunnat
vinna någon fördel öfver honom. Härpå svarade Sandels, att han
skulle anse sig mera lycklig, om hans brigad ännu stode där den
stått i början af juni månad. Ryssarna ansågo detta dock vara
en omöjlighet i anseende till deras öfverlägsna styrka. En häftig
ordväxling uppstod i anledning häraf; »men allt slutade dock
väl», skrifver Björnstjerna, »och om jag minnes rätt besegrade
Sandels här ännu en gång sina motståndare, ty ryssarna stannade
under bordet».

* * *

Den åldrige general Klercker, hvilken efter Klingspors afgång
erhöll öfverbefälet i Finland, var ej heller vuxen en så
ansvarsfull befattning. Konungen visade ånyo med denna utnämning
sin fulkomliga oförmåga att fatta situationens kraf. Klerckers
energi hade under kampanjens vedermödor och motgångar
betydligt förslappats; han var ej längre densamma, som vid
Tavastehus djärft yrkat på strid och erbjudit sig »att med sitt hufvud
svara för en lycklig utgång». Den tid var äfven förbi, då man
kunde tänka sig en lycklig utgång; hoppet därom var numera
jordadt af alla. Utnämningen blef också en missräkning inom
armén, så aktad af alla Klercker för resten än var. Det var också
nog endast till namnet han blef öfverbefälhafvare, ty alla
omsorger hvilade på den handlingskraftige Adlercreutz.

Sedan hufvudarmén efter stilleståndet vid Lochteå dragit sig
till Himango, begynte man därstädes förstärka positionen medelst
uppförande af jordvallar, men för öfrigt gjordes stort intet. Armén
befann sig vid denna tidpunkt i ett högst bedröfligt tillstånd,
hvarom en deltagare antecknat följande: »Någonting bedröfligare,
än den bild finska hären nu framställde, låter svårligen tänka sig.
Munderingarna redan förut dåliga, voro alldeles förbrukade. I
trasiga kläder och med nakna fötter skulle vi börja ett nytt
vinterfälttåg inom polarcirkeln. Äfven provianten var slut; inga
transporter kunde verkställas på de bottenlösa vägarna. Soldaten,
utmärglad af vakor och ansträngningar, dignade af trötthet och fyllde
hoptals lasaretten, där det fattades både läkare och medikamenter;
med ett ord ställningen var ryslig och förtviflad.»

Under dylika förhållanden kunde man själffallet ej hoppas
på några som helst framgångar.

Då Klercker erfor att fientligheterna ånyo vidtagit emot
Sandels, dröjde han några dagar i väntan på att äfven han skulle
erhålla uppsägning, men då intet hördes af, beslöt han att själf
taga initiativet till stilleståndets upphäfvande. Den af honom
utsända adjutanten mötte emellertid en rysk parlamentär,
medförande samma budskap från Kamenski.

Striderna skulle sålunda åter vidtaga längs hela linjen. Men
Klercker såg nu, likasom Klingspor förr, allt i en öfverdrifven
skala. Allt var visserligen bedröfligt, men i Klerckers ögon blefvo
skuggorna ännu mörkare, än de i själfva verket voro. Ryssarnas
ofantliga makt blef äfven för honom ett oöfvervinneligt fantom,
och hvarje liten kosackhop växte i hans fantasi till starka
regementen. Skulle Klercker skaffat sig bättre kunskapare, hade dessa
kunnat underrätta honom om att förhållandena inom ryska hären
ej voro stort bättre än inom hans egen. Fiendens proviant var
äfven i det närmaste förbrukad. I det glest befolkade landet kunde
intet erhållas. Förbindelserna med de sydligare delarna voro, på
grund afvägalaget, nästan omöjliga att underhålla, och sjukdomar
härjade leden skoningslöst.

Klercker befarade emellertid att ryssarna skulle få framgång
på vår vänstra flank, tillbakakasta Sandels och sålunda hota
hufvudarméns återtåg mot Uleåborg. I betraktande häraf ansåg han
att Himango borde öfvergifvas och att man utan dröjsmål borde
tåga norrut. Sålunda lämnade han utan svärdslag sin fasta
position, och armén begynte längs kustvägen draga sig mot Uleåborg.

Återtåget gick först till Kalajoki. Här erhöll Klercker
underrättelsen om striden vid Virta bro den 27 oktober. Emedan han
fortfarande fruktade att blifva afskuren, lämnade han efter en
kort strid äfven nämnda ort och tillsände Sandels samtidigt
yttermera förstärkningar. Det var nu som Östgöta lifgrenadiererna
afgingo till Salahmi.
Kamenski följde allfjämt efter, så fort omständigheterna
medgåfvo, och lät ständigt mindre kosackhopar oroa Klerckers vänstra
flygel, hvarigenom denne fruktade att blifva kringgången. Mindre
strider förekommo vid de från våren redan kända orterna. Vid
Ypperi bro och vid Virets torp försvarade Reutersköld ställningen
i flera timmar, men måste dock slutligen vika. Under dessa
strider utmärkte sig särskildt kaptenerna A. Finckenberg och G. B.
Lybecker äfvensom löjtnant G. F. Herlin och fänrik C. Lagermarck,
hvilka båda sistnämnda blefvo sårade. Återtåget fortsattes till
Pyhäjoki, där Klercker, efter att hafva antändt bron, sammandrog sin
styrka på norra stranden. Här ville han försvara sig, men Kamenski,
som hade lärt att medelst kringgående rörelser fördrifva sin
motståndare från starka positioner, tillgrep nu åter detta sätt och gick
med en del af sin styrka ett stycke upp längs älfven. Demidoff
och Kulneff stannade under tiden kvar, demonstrerande framför
svenska fronten.

Till tur för Kamenski inträffade frost, så att han vid
Merijärvi kunde öfvergå älfven. För att förstärka den tunna isskorpan
släpades bräder och halm ut på densamma, hvarpå det hela
öfvergöts med vatten. Den sålunda improviserade bron var tillräckligt
stark för fotfolket, men hästarna fördes simmande öfver, sedan
isen upphuggits.

Då Klercker erfor detta, anbefallde han återtåg, hvarpå
trupperna drogo sig till Brahestad och högkvarteret förlades till Siikajoki.

Dagen därpå, den 15:e, afgick generalmajor Eriksson på
bivägar mot Vihanti, hvarigenom han, ifall det hade lyckats honom
att i tid framkomma, kunnat hota såväl Sandels' återtåg mot
Uleåborg som Klerckers rygg, äfvensom sambandet mellan de båda
svenska kårerna. Men Eriksson hann ej fullfölja sin rörelse, innan
underhandlingar om stillestånd inleddes. Denna gång utgick
förslaget från Klercker.

Härens ställning var i sanning högst brydsam. De sjuka,
hvilkas antal stigit till 6,000 man, eller två tredjedelar af hela
armén, lämnades så godt som utan all vård och utan
fortskaffningsmedel. De måste kvarlämnas där de befunno sig. »Hjärtslitande»,
skrifver en svensk officer, »var att se de arma öfvergifna kräla
fram längs landsvägarna och förgäfves anropa vårt bistånd mot
de förföljande kosackernas pikar». De med lifsmedel lastade
fartygen hade i följd af de senaste dagarnas frost fastnat i isen. Brist
rådde på det oumbärligaste för truppernas existens, och dessutom
hotades nu arméns båda afdelningar af att blifva kringgångna af
den fientliga styrka, som närmade sig Vihanti.
Anförda orsaker föranledde Klercker att genom en
vapenhvila söka förebygga sin armés totala undergång. Han afsände
därför Adlercreutz till Kamenski för att underhandla; i nämnda
syfte möttes de båda generalerna innanför de svenska förposterna,
i Salo prästgård.

Kamenski, som väl kände till sina motståndares svåra läge,
uppställde till en början de hårdaste villkor, nämligen att hela hären
borde nedlägga vapen. Men Adlercreutz förklarade med värdig
stolthet, att man hellre skulle slåss till sista man. Då nu ryssarna
emellertid äfven voro högst angelägna om en tids hvila, sänktes
tonen snart, och till en början öfverenskom man om 48 timmars
stillestånd, hvarunder bud skulle afgå till Buxhœvden. Under
tiden skulle svenska hären utrymma Brahestad, där 1,500 sjuka
måste kvarlämnas, och draga sig till norra stranden af Siikajoki
älf. Underhandlingarna skulle fortsättas i Olkijoki och ledas från
rysk sida af grefve Potemkin och från svensk af grefve Björnstjerna.

Resultatet blef att ett fördrag med följande hufvudvillkor den
19 november afslöts:

1) svenska hären utrymmer Finland och drager sig bakom
Kemiälf, som utgjorde gräns mellan Uleåborgs och Västerbottens län;

2) Uleåborg utrymmes inom tio dagar på sådant sätt, att svenska
trupperna aftaga senast den 29 november och ryssarna besätta
staden den 30:de, hvarefter den öfriga delen af det finska området
utrymmes enligt öfverenskommen marschrut, som kan förlängas i
händelse af ogynnsamma väderleksförhållanden;

3) sjuke, förråd och annat, som svenska hären i brist på
fortskaffningsmedel icke kan bortföra, anses som god pris;

4) svenska hären förbinder sig att icke förstöra eller till
invånarna utdela eller försälja de förnödenheter, som icke kunna
undanföras;

5) icke heller får armén från- Uleåborg eller från de
landsändar, som utrymmas, medföra civila tjänstemän eller några
förnödenheter, som tillhöra landet;

6) svenska hären återsänder efter deras egen önskan länsmän,
präster, öfriga tjänstemän och andra invånare, som lämnat den
redan öfvergifna delen af landet, hvarvid de må medföra hästar
och öfriga tillhörigheter.

Härtill bifogade Klercker tillägget att vapenhvilan skulle räcka
en månad från den dag svenska hären passerat gränsen af
Uleåborgs län, eller till den 12 januari 1809, och borde den i hvarje
fall uppsägas femton dagar före fientligheternas början; under
vapenhvilan finge de ryska trupperna icke öfverskrida Kemi älf.
Dessa villkor blefvo af Buxhœvden godkända, ehuru de ej
infördes i själfva handlingen.

Den egentliga kampanjen för året och särskildt inom Finlands
gräns var härmed afslutad, men lidanden af många olika slag
förestodo ännu.

Den 23:e begynte det minnesrika återtåget för Klerckers här,
och den 25:e bröt Sandels upp från Frantsila. Under bitter klagan
togo trupperna farväl af invånarna i Uleåborg, hvarvid 23 sjuka
officerare och 1,200 af manskapet jämte en del förråd
kvarlämnades i staden.

Återtåget blef gifvetvis mycket mödosamt, särskildt för

<img 1>
Uleåborg från förra hälften af 1800-talet.
</img>
eftertruppen, hvilken utgjordes af 4:e brigaden. En af deltagarna
berättar härom: »De glesa och till det mesta vid vägarna folktomma
byarna (emedan invånarna bortflyktat af fruktan både för fienden
och den fältsjuka, som egna trupper medförde), gåfvo föga skydd
mot vinterns bisterhet, och ringa tillgång på värme och mat för
de af hunger och köld skälfvande soldaterna och deras befäl,
hvilka, med en dålig beklädnad, måste marschera och ej sällan
bivuakera i djup snö, yrväder och en ovanligt skarp kyla.
Manskapet kunde åtminstone få några födoämnen ur kronans förråder
som medfördes, så långt hästtillgången det medgaf; men befälet
måste mången gång vidkännas verklig brist därpå. Också
inskränkte sig dess föda ofta nog till gröt, doppad i bara vatten.
Själfva tobaksbristen var så stor, att en tums lång bit ansågs som
en stor sällsynthet . . . Dessa förhållariden, jämte den nedslående
till misströstan och förtviflan gränsande tanken, att kanhända för
alltid lämna sin fosterjord, sin hembygd, maka, barn och vänner,

vållade något missnöje och några rymningar. De senare, likasom
det förra voro likväl mera en verkan af yttre bevekelsegrunder
än öfvertygelse.»

Medan hären sålunda, öfvervinnande de otroligaste
svårigheter, tågade norrut, lämnande efter sig allt det dyrbaraste i
lifvet, reste kapten Björnstjerna, sänd af Klercker, till Stockholm,
för att till konungen inrapportera om det skedda. Den mest
talande bild om hans emottagande hos Gustaf Adolf får man af hans
egen berättelse.

»Uttröttad och halft förstörd», skrifver han, »anlände jag till
hufvudstaden, samt skyndade resklädd som jag var, till slottet.
Jag insläpptes genast och aflämnade mina sorgliga depescher i
konungens egna händer. Med förundran bemärkte jag, att högst
densamme knappast ögnade på papperen; men däremot lät en
bister blick hvila på mig. Jag såg, att ett oväder var i
annalkande; men kunde ej fatta, hvari jag försyndat mig. Detta
upplystes snart. — 'Hur kan Björnstjerna understa sig', frågade
majestätet högtidligt, 'att visa sig för mig, med en sabel, som ej tillhör
uniformen?' Jag blef flat, det medger jag. Lyckligtvis påminte
jag mig, att det var samma klinga, som vid Pyhäjoki frälsat mitt
ben. Jag berättade detta äfventyr. Konungen, högst intresserad,
besåg märket efter kulan, och lofvade utfärda en befallning, som
fortfarande berättigade mig att bära detta vapen. (En sådan
generalorder utgafs verkligen.) Härefter nickade han nådigt, och jag
bockade mig ut.»

»Så emottog denna underliga människa nyheten om förlusten
af tredjedelen utaf sitt rike, af detta Finland, som under 6
århundraden utgjort Sveriges säkraste värn. Ej ett uttryck af saknad,
ej en fråga om härens ställning, icke ett ord af beröm för dess
ansträngningar, eller af deltagande för dess lidande.»

I Stockholm och i hela Sverige var sorgen och bestörtningen
allmän. På konungen och på hans rådgifvare kastades skulden
för det timade, hvaremot hären, som bland is och snö, i skog och
ödemark kämpat och lidit, lofprisades och beklagades.

I S:t Petersburg var man ej heller nöjd med konventionen,
oaktadt hela Finland faktiskt därigenom kom i ryssarnas händer.
Kejsaren, starkt påverkad af sin omgifning och särskildt af grefve
Araktschejeff, hvilken länge bemödat sig om att störta Buxhœvden,
tillskref den sistnämnde ett skarpt bref. Alexander framhåller i
sin skrifvelse, att svenska arméns af sjukdom och lidanden
försvagade krafter, hade bort gifva Buxhœvden anledning till att
fortsätta fientligheterna, och att han därigenom med lätthet kunde ha
bragt sin motståndare till fullkomlig undergång. Nu hade han
däremot gifvit svenskarna möjlighet att åter samla krafter och
fortsätta striden. Med skärpa uttalar kejsaren sitt missnöje och
yttrar bland annat, att konventionen ej tillfredsställde hans
önskningar, och att den ej stod i öfverensstämmelse med det uppdrag
han gifvit Buxhœvden.

Buxhœvdens fall var härmed gifvet.
<img 1></img>
</chapter>
<chapter name="14 Kapitlet
Vintern 1808—1809.">
<sp>14 Kapitlet</sp>
<h3>Vintern 1808—1809.</h3>
Under de vintermånader, som nu följde, stegrades arméns
lidanden till det yttersta. Visserligen upphörde i följd af stilleståndet
för en tid framåt de blodiga striderna på slagfälten; men nya, långt
farligare motståndare, hvilka de modigaste män ej förmådde
öfvervinna eller undvika, uppenbarade sig och begynte skoningslöst
tillintetgöra tusenden af vårt lands försvarare. Dessa fiender voro:
hunger och sjukdom.

Dessa krigens trogna drabanter, hvilka alltid oskiljaktigt åtfölja
stridande arméer, och hvilka särskildt fordom, då sjukvården ännu
var mycket bristfälligt organiserad och tillförseln af lifsmedel var
förenad med stora svårigheter, uppslukade ett betydligt större
antal offer än de mest blodiga drabbningar, hade redan länge smugit
tätt i spåren efter våra krigare. De hade legat på lur och bidat
sin tid, för att då stunden var inne, likt lömska schakaler kasta
sig öfver sina byten och utan barmhärtighet taga deras lif. Ringa
utsikt till räddning fanns för dem, som på allvar blifvit angripna
af nämnda mäktiga fiender.

När vi följa vår armés öden där uppe i höga norden, träda
krigets mörkaste skuggsidor, dess naknaste prosa för våra blickar.
Den kamp mot nöd och elände, vår beträngda armé hade att utstå,
hör till de dystraste episoder i krigens historia. Redan då hären
begynte marschera längs de snöhöljda vägarna från Uleåborg mot
Torneå, hade umbäranden af olika slag märkbart gifvit sig
tillkänna och bland de illa födda och dåligt klädda skarorna kräft
många offer. Men då nu i polcirkelns regioner vinterns isande
kyla tilltog och lifsmedlen begynte tryta, ökades svårigheterna i
förfärande grad. Ej kan det förvåna någon, att detta elände i
förening med svikna förhoppningar alstrade en tung,
nedtryckande tröstlöshet.

I enlighet med konventionens bestämmelser skulle armén
draga sig tillbaka till västra stranden af Kemi älf. Brigaderna
fördelades där sålunda: l:a finska brigaden öster om nedre delen af
Torne älf, 2:a brigaden väster om samma älf, 3:e brigaden öster
om den 1:a, och 4:e brigaden såsom förpost närmast Kemi älf.
Kavalleriet förlades norr om infanteriet, högkvarteret i Haparanda
och de förnämsta lasaretten i nämnda stad samt i Torneå. De
svenska trupperna fingo likväl fortsätta marschen längs Bottniska
vikens västra kust söderut: Upplands och Västermanlands
regementen till trakterna mellan Umeå och Hernösand,
Lifgrenadiererna, Helsinge och Västerbottens regementen återvände till
rotarna; en del af artilleriet äfvensom ansenliga förråd afsändes till
Söderhamn, medan skärgårdsflottan stannade infrusen mellan
Torne- och Kalixälfs mynningar.

När de finska bataljonerna på sitt sorgliga tåg öfverskredo den
forna gränsen mellan Finland och Sverige, vände de med bittra
känslor sitt land ryggen. »Det var ömt», skrifver en deltagare,
»att se våra soldater då de passerade en fjerdedelsstolpe inom
Svenska gräntzen — af sig sjelf stadnade hela bataljon — vände
sig om och sågo ännu en gång åt Finland — tårar uppstego i
mångas ögon och så fortsattes marschen.» En annan har härom
antecknat: »Slutligen, den 13 december, lämnade en handfull af
den tappra Finska armén den fosterländska jorden, i det den för
sista gången kallade sig fri Svensk medborgare, och sedan han
mången gång fuktat, densamma med sitt blod vid försvaret af de
för människan heligaste föremål. Vi skiljdes från fädernebyggden,
från hustru och barn. Hedern och öfvertygelsen om ett tadelfritt
uppfyllande af våra plikter ända till det yttersta utgjorde den enda
egendom, som af oss medfördes till det med oss genom släktskap
förbundna Sverige, med hvilket det ifrån denna dag förlorade
Finland från uråldriga tider varit förenadt och utgjort en därmed
sammansmält tredjedel af hela riket, en deltagare i alla Sveriges
triumfer och elände.»

Svenskarna däremot, hvilka, i det de gingo öfver gränsen,
återvände till eget land och med hvarje steg kommo sin hembygd
närmare, voro själffallet uppfyllda af andra känslor; och ej bör
det väcka förvåning, att de efter alla utståndna faror, mödor och
umbäranden, med gladare sinnesstämning beträdde eget lands mark.
Emellertid tågade finnarna till de för dem utsedda
kantoneringskvarteren, där de i bondstugor och pörten slogo sig ned,
delande rum med värdsfolket. Utrymmet för ett så talrikt antal
opåräknade gäster blef högst knapphändigt. Dessutom voro äfven
byggnaderna öfverhufvud kalla och fuktiga. I små, usla stugor,
där det redan för ägarne själfva var trångt om utrymme,
inlogerades 10 à 15 soldater. Bristen på ren luft, äfvensom otillräklig,
dålig föda alstrade bland manskapet pestartade sjukdomar. Till en

<img 1>
Torneå från förra hälften af 1800-talet.
</img>
början fördes de sjuka till lasaretten, men dessa blefvo snart så
öfverfulla, att sjuka och friska måste ligga i stugorna om
hvarandra, hvarför vården om de förra blef ytterst otillfredsställande.
Alla dessa ogynnsamma förhållanden bidrogo till att på ett
betänkligt sätt sprida farsoten bland såväl militären som ortens invånare.
Sjukvården stod ännu på denna tid i allmänhet ganska lågt,
men särskildt klen gestaltade den sig under dessa vintermånader
inom finska armén; ty bristen på läkare, som redan vid krigets
utbrott var kännbar, gjorde sig nu, då farsoten angrep tusenden,
allt mera gällande. Bland dem som funnos att tillgå saknade
en icke ringa del i betänklig grad nödiga kunskaper för
utöfvandet af sitt ansvarsfulla kall; många af dem voro ännu blott
medicine studerande, gymnasister eller okunniga kvacksalvare,
hvilka man i nödens stund varit tvungen att antaga. Den
härjande epidemin hemsökte dessutom märkbart den redan eljest
fåtaliga läkarekåren. Därtill måste man umbära de nödvändigaste
artiklar, såsom medikamenten sängplatser, täcken, kokkärl m. m.
Till och med på kokföda för de sjuka var det brist, enär man ej
kunde anskaffa tillräkliga kvantiteter kött. Ofta måste de sjuka
nöja sig med vatten och bröd. Brännvinet tog dock aldrig slut,
och af denna vara erhöllo de sjuka dagligen ett visst mått, men
huruvida  detta var dem till gagn eller skada, må lämnas osagdt.

Belysande för tillståndet å sjukhusen äro fältläkaren Dahlgrens
rapporter. Den 17 december skrifver han bland annat: »I
Haparanda har ingen kokerska funnits förrän i går afton, alla de sjuka:,
hafva blifvit provianterade bland annat med rått kött, och, som
inga kittlar och ingen köksbetjäning funnits, hafva de sjuka fått
åtnöjas med sitt torra bröd och kallt vatten med kanhända litet
salt. De sjuka ligga efter sjukhusdirektionens besörjande och
förordnande så tätt sammanpackade, att somliga ligga med fötterna
öfver hvarandra, — — — de flesta svagsjuka äro utan allt biträde
vid sina naturliga behofvers bestridande; stanken är härigenom
blefven högst odräglig och dödande. Läkarnes befallningar höras
och glömmas. — — —»   Sängar funnos ej,  utan lades de sjuka
på golfvet med halm under sig. Golfven voro kalla och dragiga.
Tillgången på halm var äfven så knapp, att man ej ens kunde
ombyta densamma, då den öfvergick till förruttnelse och i de små
kyffena spred en vidrig stank. I stället för täcken fingo soldaterna
nöja sig med sina egna trasiga kappor.

Var det illa bestäldt å sjukhusen, där dock en viss tillsyn
existerade, hade de sjuka i bondstugorna det vida värre. Dessa
arma människor lämnades i det närmaste utan all vård, ty spridda
som de voro uti långt från hvarandra belägna gårdar, kunde
läkarna själffallet ej ofta hinna besöka dem. »I ett stenpörte»,
skrifver samma doktor Dahlgren, »nog rymligt, men kallt och
fuktigt, så att väggarna äro beklädda med mögel, ligga 15 man.
I ett litet och trångt pörte, där sjukt gårdsfolk finnes, äro 6 man
inkvarterade. I en usel koja af några alnars etendue, där 3 sjuka
barn ligga, finnes 8 man. I ett annat uselt pörte, där äfven sjukt
gårdsfolk ligger, finnes 12 man. Redan hafva flera insjuknat af
trängsel och stank, vida värre än på ett sjukhus. Manskapet
beklagade — — — att dem icke tilldelades så mycken proviant,
som bestås dagligen.»

Antalet sjuka ökades med hvarje dag. I december anmäldes
3,173 sjuka, af hvilka 484 innan månadens slut afledo. I januari
1809 insjuknade 2,022 och dogo 749. I februari blefvo 734 man
offer för farsoten, hvaraf 550 dukade under. Sålunda insjuknade
inalles 5,929 man, af hvilka 1,783 afgingo med döden. I anförda
siffror medräknas äfven de svenskar, hvilka kvarlämnades å
sjukhusen i Torneå och dess omnejd, sedan deras regementen afgått
till Sverige. För mars saknas bestämda uppgifter; men antager
man, att liemannen skördade 200 man under nämnda månad,
hvilket bör anses vara lågt tilltaget, framgår att minst 2,000 man
föllo offer för farsoten — en siffra, som vida öfverstiger de fallnes
antal i någon af drabbningarna under kriget.

Den som insjuknade hade ej stora utsikter att blifva frisk, ty
lyckades man öfvervinna själfva sjukdomen, löpte dock
konvalescenten stor fara att få recidiv. En brigadläkare anför att »de sjuka
lämna en bedröflig hopplös anblick om förbättring, emedan om
någon varit på förbättring, han då alltid insjuknat ånyo. hvartör
ock de flesta som utgå, ske med döden». Carl Gripenberg

<table 1><td><img 1></img> <td><img 1></img>
<td>Finsk infanterist.                                <td>Finsk jägare.</table>

utbrister: »Döm om vårt elände, i vår få vi söka Finska armén i
kyrkjogårdarna här i kring. Våra sjukna och dö ofantligt. Hvad
skall slutet blifva?» Och kapten Brakel skrifver vid samma
tidpunkt till sin broder; »Sjukdom och död härja på ett rysamt sätt
i vår lilla armé. Sedan vi inkommit hit till Torneå har
Björneborgs regemente ensamt begrafvit 240—250 man — hvar dag ökas
detta antal och man har svårt att få så mycket som behöfs till
sjukhus. Största delen af befälet ligga sjuka, somliga utan hopp ...
Samma förödelse härskar i de andra regementena, hvilka äfven
förlorat flera officerare. Efter denna utsigt lär i vår icke många
andra kämpar framställa sig än några tillfrisknande skuggor.»

För Savolaks brigaden tedde sig under denna period
tjänstegöromålen ännu svårare än för de andra, ty brigaden var förlagd
närmast intill den fientliga linjen och hade förposttjänsten på sin
lott. Vintern var i likhet med den föregående ovanligt kall —
det hände ej sällan att termometern visade 36 à 40 grader under
fryspunkten — och de arma soldaterna måste stå på vakt i
snödrifvorna, illa klädda och utsatta för isande vindar. Märkvärdigt
nog var antalet sjuka vid denna brigad dock mindre än vid
de öfriga.

Det skulle föra oss för långt att gå vidare i skildringen af
eländet på sjukhusen — det anförda må vara nog. Men några
ord böra dock ägnas den man, som stod i spetsen för
bekämpandet af nämnda onda, ty han har gjort sig fullt förtjänt af att
ihågkommas vid sidan af öfriga hjältar från kriget, ehuru
resultaten af hans verksamhet i följd af ogynnsamma förhållanden blefvo
allt annat än tillfredsställande.

Tidigare har omnämnts, att kongl, lifmedikus Pehr af Bjerkén
innehade första fältläkareplatsen vid finska armén. Son till
assessorn i Collegium medicum Pehr af B., föddes han 1765; blef
student i Uppsala 1781 och tjänstgjorde såsom sjukhusläkare och
fältskär under 1788—1790 års krig i Finland. År 1792 blef han
medicine licentiat samt studerade därefter kirurgi under den
ryktbara Olof af Acrel. Åren 1793—1796 fortsatte Bjerkén att studera
kirurgi i London och Paris samt erhöll 1802 titel af kongl, första
lifmedicus. I februari 1808 utnämndes han till första fältläkare
vid norra finska armén.

Med sällspord energi grep han sig verket an och inrättade
sjukhus i olika delar af landet, men kringgärdade af otympliga
administrativa former, förlamades hans åtgärder ofta i hög grad.
Äfven på slagfälten sågs af Bjerkén ej sällan midt i kulregnet,
hvarvid han alltid lade i dagen manligt mod och själfuppoffring.
Så t. ex. rapporterade Adlercreutz efter slaget vid Alavo att Bjerkén
under striden »åtföljde armén och genast var till hands att
förbinda de blesserade, där de för fiendens eld ännu voro
blottställda». För denna affär belönades han med guldmedalj.

Hans elev Isak Hwasser har yttrat om honom: »Han hade
ett varmt, välgörande och storsinnadt hjärta, en eleverad känsla
af yrkets höghet och ädelhet samt en verklig snillekraft, som ofta
med träffande blick såg en ifrågavarande otydlig eller tvetydig
handlings rätta betydelse. Det fanns starka skuggor i hans inre,
härrörande från indolens, sinnlighet, fåfänga och en stor brist af
teoretiska studier; men de voro skuggor. Hans verkliga natur
var ädel och stor.» Lägger man härtill en ovanlig uthållighet,
energi och plikttrohet, äro hans mest iögonenfallande
karaktärsegenskaper nämnda. Dock bör ännu tilläggas, »att han brast i
moderation och saknade i uppträdandet den besinningsfulla
värdighet, som på hans plats hade varit välbehöfliga, men detta har
man förklarat med att hans nobla grundkaraktär ej kunde
öfverse med vårdslöshet, pliktförgätenhet och okunnighet hos andra
människor, och att han, när dylikt yppade sig, ej förmådde lägga
band på sin indignation. Slutligen bör äfven nämnas, att Bjerkén
lade i dagen en högt uppdrifven själfuppskattning, hvaraf mången
tagit anstöt.

Såsom sjukhusintendent fungerade öfverste von Platen, med
hvilken Bjerkén hade oupphörliga, för sjukvården högst
olycksbringande konflikter och slitningar, hvilka slutade med att Platen
blef aflöst af öfverstelöjtnant uggla. Många andra läkare inlade
stora förtjänster i den hårda kampen mot farsoten i trakten af
Torneå, men utrymmet medgifver ej att här skildra flera; dock
måste antecknas några namn s. s. fältläkarna J. Edgren och C. A.
Dahlgren, brigadläkarna Ammilön, Laurell, Aejmelée och Heman,
underläkarne J. A. Nordvik och Ruuth m. fi. — alla dessa ansträngde sig till det
yttersta.

Under för handen varande, vidriga förhållanden hade det ej varit
märkvärdigt om såväl läkare som officerare och soldater fullkomligt förlorat
modet. Bland soldaterna förekommo beklagligtvis ofta nog rymningar, men
likväl ej fullt i samma grad som under marschen från Uleåborg. Hos det
yngre befälet finner man till och med en viss munter sinnesstämning, som
verkade uppfriskande på omgifningen. Denna oväntade glädtighet
kan endast förklaras af ungdomsspänstigheten och en längre tids
härdning under krigets inflytande, som hos de unga officerarna
torde framkallat det galghumör, hvilket, bildligt taladt, lät dem
dansa på grafvarna. En bekräftelse på detta antagande finner
man äfven i följande yttrande af en deltagare: »Den uppmuntrande
sinnesstämningen, som i allmänhet var rådande hos det yngre
befälet, för hvilket kriget med dess faror och mödor, att man så må
säga, blifvit en vana, verkade fördelaktigt på alla . . . De äldre af
befälet, likasom soldaterna, lifvades af denna föresyn, glömmande
eller döfvande allt det elände, som för det närvarande omgaf dem
och alla de kära minnena från det lyckliga framflutna: maka,
barn och vänner med fridens ljufva yrken och förhållanden.»

Förposttrupperna underhöllo till och med umgänge med
motståndarne. Sandels och Alexejeff jämte deras officerare bjödo
turvis hvarandra på middagar och supéer, hvarvid man bemödade

<img 1>Pehr af Bjerkén.
</img>
sig om att glömma allt gammalt groll och utvecklade gästfrihet
så långt förhållandena det medgåfvo.

Under denna tid försiggingo äfven utväxling af en del fångne
officerare, bland hvilka äfven voro löjtnanterna Klingspor och von
Fieandt, samt å rysk sida en kapten i kejserliga sviten friherre
Crone, till börden dansk. Denne Crone hade under sin
fångenskap af ryska regeringen begagnats för underhandlingar, och man
har förmodat, att hans inflytande gjort sig gällande vid den kort
härpå inträffande konventionen i Kalix.

Icke allenast i norra armén, utan äfven i andra delar af
Sverige spredo sig bland militären olikartade febersjukdomar;
särskildt ödeläggande voro de på flottan. Då fartygen på senhösten
återvände till Stockholm, medföljde 4,000
sjuka och man hade hvarken hospital eller
kvarter för dem. I flera dagar förblefvo
dessa sjuka på fartygen, af hvilka en del
ej ens voro däckade. Stora hopar af sjuka
vandrade omkring i snö och regn och
omkommo, i följd af bristande vård, på
gatorna i själfva hufvudstaden. Slutligen
erhöllo de tak öfver hufvudet i operahuset
äfvensom i några privata bostäder.

Under tre månader sågos ständiga
liktåg draga genom Stockholms gator, och i
öfriga städer rådde liknande förhållanden.
Hela Sverige var öfversvämmadt af »magra,
eländiga gestalter, höljda i trasor, smygande efter landsvägarna»
—  dessa beklagansvärda varelser voro landets forna försvarare,
hvilka ännu för några månader sedan varit raska, lefnadsglada
ynglingar, fulla af mod och hopp! Människorna skydde dem nu,
ty de medförde pesten — ingen ville taga emot dem i sin boning.
Tärda af hunger, klädda i trasor,och stelnade af köld släpade de
sig fram och föllo.hoptals vid vägkanten, för att där slutligen
utandas sin sista suck.

Det är i sanning hårresande att läsa samtida skildringar från
denna för Sverige så fasansfulla vinter. Från alla håll ljödo
förbannelser öfver styrelsen — hufvudsakligen dock öfver konungen
—  för försumlighet i vården om fäderneslandets försvarare.

En dag i januari, då eländet hade nått sin kulmen vid norra
finska armén, sågs en kurir i vildaste fart köra in på Torneå gator
och stanna sina löddriga hästar vid Generaladjutantens expedition.
Alla officerare i den lilla staden skyndade till stället för att få del
af hvad budskap kuriren medförde från Stockholm. Något af

<img 1>Finsk artillerist.
</img>
stor vikt måtte det väl vara, antog hvar och en. »Fulla af hopp
om fred eller pengar», skrifver ryttmästar Möllersvärd i sin
dagbok, »skyndade alla dit för att kunskapa, flata stodo vi där, då
öfverste Nyberg uppläste Hans Majest, nådiga skrifvelse, det
officerare under vintercampagnen kring Torneå ägde tillstånd bruka
opudrat hår. Den stackaren är galen blifven, tänkte jag i all
underdånighet för mig själf och så tänkte säkert mången med mig;
det enda roliga vid detta tillfälle var att se den redliga och
intressanta Öfverste Nybergs mine då han för oss uppläste denna
viktiga depeche. Om denna för fäderneslandet i allmänhet och armén
enskildt nyttiga författning är af H. M:t personligen utarbetad,
eller om vännen Michael förskottsvis gifvit detta dråpliga råd, vet
man icke.»<footnote>Här syftar Möllersvärd på ärkeengeln Mikael, hvars ankomst konungen
väntade, troende att nämnda himmelska härförare skulle nedstiga till jorden för att
krossa Sveriges och Gustaf Adolfs fiender.</footnote>

Något senare utgaf konungen en annan föreskrift om »huru
Generaler, Stabsofficerare och den öfriga militären bör kläda sig
uppå de så kallade Andliga dagarna, vill säga Juhl, Påsk, Pingst,
Christihimmelsfärds, midsommar och Marie bebådelse dagar».
Äfven denna föreskrift sändes med kurir till Torneå och upplästes
därstädes högtidligt i början af februari för de bestörta krigarne,
medan desse knappt hade kläder för att emotstå den skarpa
nordiska vinterkylan och saknade all lifvets nödtorft. Om
förhållandena varit mindre tragiska, hade anförda bedröfliga,
dårhusmässiga föreskrift kunnat väcka löje; att effekten nu blef en annan
kan man lätt tänka sig. Hvar och en undrade i sitt stilla sinne
om Hans Majestät helt och hållet förlorat förståndet.

Med dylika bagateller sysselsatte sig emellertid Gustaf Adolf
och insåg ej i sin förblindelse huru hans regering med stormsteg
ledde landet till randen af en afgrund. I stället öppnades ögonen
allt mer hos hans undersåtar, och hvarje dag som gick, förde
konungen närmare hans fall. Med sin enda politiska
bundsförvant, England, hade konungen flera gånger varit nära att bryta,
och endast tack vare hans närmaste omgifnings lugnande
inflytande blef förbindelsen bibehållen.

Penningemedlen för krigets fortsättande hade tagit slut, och
enligt finanskommitténs betänkande beräknades utgifterna för 1809
års fälttåg till något öfver 26 miljoner riksdaler — en summa,
som öfverskred dubbla beloppet af rikets dåvarande rörelsekapital.
Hvad skulle man taga sig till? Konungen gaf befallning om en
krigsgärd, fem gånger större än bevillningen, ja större än många
enskildas hela inkomst för året, hvarigenom han yttermera ökade
förbittringen emot sig.<footnote>Åtgärden kom dock ej till utförande, emedan Gustaf Adolf dessförinnan
störtades från tronen.</footnote>

England ville till en början ej höra talas om att öka
subsidierna, och nämnda lands minister i Stockholm, Merry,
meddelade konungen den 24 februari sin regerings afböjande svar.
Tillika framförde Merry, att då konungen ej haft framgång i sina
företag, tillrådde England honom att sluta fred med Ryssland.

Ett dylikt förslag hade konungen ej väntat. Öfverväldigad af
raseri gjorde han ett häftigt språng, tryckte sin hatt på hufvudet
och störtade med vild uppsyn emot den förbluffade ministern.
Denne, som fruktade att få konungens värja i sig, gjorde en djup
bugning och drog sig skyndsamt ur rummet. Sedan konungen
blifvit ensam, satte han sig, ännu i uppbragt tillstånd, vid
skrifbordet och skref en befallning till befälhafvaren för västra armén,
friherre Cederström, att låta sekvestrera alla engelska fartyg och
all engelsk egendom i svenska hamnar. Ett annat bref uppsatte
han till sin fiende, konungen af Danmark, hvari han förklarade
sin brytning med England och föreslog konung Fredrik att
gemensamt utestänga engelsmännen från östersjön.

På västra gränsen hade baron Cederström den 2 december
ingått vapenhvila på obestämd tid med 48 timmars uppsägning.
Trupperna hade där å ömse sidor af gränsen intagit kantoneringskvarter;
faran var sålunda på detta håll för en tid framåt undanskjuten.

Nyssnämnda bref hunno dock ej afgå, ty konungen emottog
ännu samma dag en viktig underrättelse från Toll. Denne sände
nämligen en mängd proklamationer, hvilka medelst luftballonger
från Danmark blifvit öfversända till Skåne, innehållande
uppmaning till svenskarna att afsätta Gustaf Adolf samt välja konung
Fredrik VI till konung. Härigenom, säges det i proklamationerna,
skulle de tre brödrafolken förena sig under samma krona och gå
ett nytt tidehvarf af lycka och sällhet till mötes.

Dessa konspirationer afkylde konungen ånyo gentemot
Danmark, men hans vrede mot England höll fortfarande i sig. Till
kanslipresidenten Ehrenheim yttrade konungen, slående
knytnäfven i bordet: »Jag skall slåss med dem alla, men först och främst
med engelsmännen; ty de äro högfärdiga och näsvisa, dem skall
jag knäcka. Jag har nog märkt, huru man länge sökt skrämma
mig till fred; men jag skall visa, att jag ej låter skrämma mig af
någon, ej heller af er, min baron.» Vid dessa ord steg Gustaf
Adolf fram och sträckte hotande sin knutna näfve mot
Ehrenheims ansikte.

Ehrenheim gaf ett lugnt svar, men konungen lät ej afkyla sig.
Han fortsatte i uppretadt tillstånd samtalet en lång stund,
hvarunder han bland annat sade: »Ni yttrar er ständigt om nationen
och nationen och dess rättigheter. Hvad betyder nationen mot min
heder? Nationen skall få plikta för det den ej lydde min salig far.»

»Ers Maj:ts far», inföll Ehrenheim, »var älskad af nationen,
och den följde honom frivilligt i kriget.»

Emellertid återknötos likväl underhandlingarna med engelska
ministern, och en subsidietraktat undertecknades den 1 mars,
enligt hvilken England iklädde sig förbindelsen att till Sverige
erlägga lika stora subsidier som föregående år. Detta var visserligen
godt och väl, men lugnade likväl ej Gustaf Adolfs talrika fiender
inom eget land. Måttet var rågadt och följderna läto ej länge
vänta på sig.

Landet längtade främst efter fred, men Gustaf Adolf kunde
ej förmå sig därtill. Oaktadt Finland numera faktiskt intagits af
kejsar Alexanders trupper, ansåg konungen det likväl vara en
hederssak att ej sluta fred med sin östra motståndare på andra
villkor, än att denne skulle återlämna hela det eröfrade området.

Gustaf Adolf hade skrifvit till Alexander: »Eders Kejserliga
Majestät medgifver säkert, sedan I med en sådan orättvisa handlat
emot eder gamla bundsförvandt, Svenska Konungen, hvilken icke
upphört att med en tadelfri noggrannhet uppfylla sina förbindelser,
till och med på en tid, då våra dagars föraktliga politik högljudt
fordrade ett annat handlingssätt, att det är tid att Eders Majestät
bestämdt förklarar sig öfver sina vidsträcktaste afsikter. Frågan
är nämligen den, på hvilka billiga vilkor Finland kan blifva
återlämnadt till Sverige? Denna orättvisa eröfring befäster icke
Rysslands makt, men blir förnämsta orsaken till dess fall, om Eders
Kejserliga Majestät envist vidblifver bibehållandet af Finland,
hvilket blifvit eröfradt genom medel, som böra utplånas ur häfderna.»

Till svar på anförda bref lät Alexander skrifva: »Rysslands
kejsare kan icke svara formligt och återsänder den skrifvelse som
till honom blifvit adresserad, emedan den icke innehåller tecken
till försoning och inbördes aktning. Intet krig är evigt, alla slutas
med fred. Kejsaren önskar ingenting högre än fred mellan alla
riken. Han önskar att se Sverige lyckligt och lugnt, och han är
färdig att medverka till dess försoning med alla de makter, med
hvilka det befinner sig i krig.» Till dessa rader tillade Alexander
egenhändigt: »Finland har blifvit förenadt med Ryssland i följd
af eröfringens rätt och drabbningarnas utgång och kan icke från
detsamma afskiljas annorlunda än genom vapen.»

Men en ännu vida större olycka än förlusten af Finland hotade
riket, ty kejsar Alexander planerade att låta sina trupper tränga
fram öfver det isbelagda hafvet och rycka mot Stockholm. På
trenne vägar skulle anfallet ske: öfver Ålands haf, öfver Kvarken
och landvägen öfver Torneå. Napoleon och Alexander torde
öfverenskommit, att, såvida planen lyckades, Sverige skulle delas
mellan grannarna och sålunda utplånas ur de själfständiga
staternas antal. Danmark skulle invänta ryssarnas tåg öfver Åland,
för att samtidigt öfvergå Öresund och falla in i Skåne. Landet norr
om Mälarn skulle tillfalla Ryssland, den sydligare delen Danmark.

Äfven efter det dessa planer kommit till Gustaf Adolfs
kännedom, envisades han fortfarande i att icke taga något som helst
steg till förlikning med sina fiender. Af högmod ville han hellre
trotsa stormen och uppoffra allt, än gifva vika för nödvändighetens
kraf. Men nu var tålamodet hos hans undersåtar uttömdt, måttet
var rågadt, det skulle snart flöda öfver bräddarna. Den jäsande
förbittringen skulle omsättas i energisk handling. Riskerande sin
egen välfärd, beslöto några modiga män att skrida till Sveriges
räddning och rycka detsamma från branten af den afgrund, i
hvilken konungens halsstarriga och vansinniga regering var på
väg att störta det.

Det står utom ramen för dessa skildringar. att redogöra för
detaljerna af revolutionen år 1809, men för sammanhangets skull
böra dock hufvudhändelserna i korthet omnämnas.

Inom västra armén, hvilken under en längre tid varit nästan
overksam, hade officerarne god tid att tänka på fäderneslandets
läge och uppgöra planer för dess räddning. Denna armé var
fördelad i tvenne flyglar, af hvilka den ena, med högkvarter i
Bohuslän, anfördes af öfverste K. H. Posse och den andra, eller den
s. k. värmländska, stod under öfverstelöjtnant G. Adlersparres befäl.
Före nyåret nedlade Adlersparre dock sitt befäl, hvilket öfvergick
till öfverste K. J. Lejonstedt, men kvarblef å Sofielund invid norska
gränsen. Här församlades officerarne för att planera om
lämpligaste sättet att afvärja de hotande moln, som allt tyngre hopat
sig öfver det beträngda landet. Adlersparre utöfvade fortfarande
ett stort inflytande på arméns officerskår och erhöll ständigt säkra
underrättelser om hvad som tilldrog sig i Stockholm. Hans
närmaste medhjälpare voro bröderna Karl Henrik och Johan August
Anckarsvärd.

Emellertid hade äfven en annan sammansvärjning med syfte
att fängsla konungen bildats i Stockholm; dess förnämsta ledare
voro Hans Järta och A. F. Skjöldebrand. Deras plan gick ut på
att arrestera konungen, då han den 10 februari skulle begifva sig
från Stockholm till Haga slott, men emedan Järta ansåg att tiden
ännu ej var inne, uppsköts företaget. Adlersparre lät sig dock
ej häraf afskräckas, utan tågade den 6 mars med den värmländska
afdelningen till Karlstad, där öfverste Lejonstedt och
landshöfdingen arresterades. Färden fortsattes sedermera till Örebro och
Västerås samt mot Stockholm. Posse och hans afdelning deltogo
ej i företaget, men hade tidigare lofvat att ej motsätta sig detsamma.

Konungen erhöll emellertid den 12:e kännedom om resningen
och beslöt då att skyndsamt ila till Skåne, där han hoppades att
med Tolls armé kunna kufva upproret. Adlercreutz, hvilken den 4
januari lämnat norra armén och infunnit sig i Stockholm, inskred
nu, för att förebygga olyckan af ett inbördes krig. Ingen tid var
att förlora, ty hade konungen hunnit afresa från hufvudstaden,
skulle följderna blifvit ödesdigra för landet.

På morgonen den 13 mars infann sig Adlercreutz oanmäld i
Gustaf Adolfs rum. I generalens följe voro endast sex män:
hofmarskalken Silfversparre, öfverstelöjtnant v. Otter, majorerna De
la Grange, Ulfsparre och G. Adlercreutz samt fänrik Arnell. Med
bestämdhet förklarade Adlercreutz att »hela nationen vore försatt
i häpnad öfver rikets olyckliga ställning och konungens tillämnade
afresa, och att man vore fast besluten att afböja den».

Då drog konungen sin värja och började ropa på förräderi,
men Adlercreutz fattade konungen om lifvet, medan Silfversparre
och Ulfsparre vredo värjan ur hans hand.

Den utanför stående vakten ville komma in, men dörren var
väl tillstängd och låset gaf ej vika.

Konungen lugnade sig emellertid om en stund, och Adlercreutz
aflägsnade sig ur rummet, för att åt de i närgränsande gemak
församlade personerna tillkännagifva att ingen fara hotade
konungens lif. Dock ansåg han det säkrast att arrestera en del
närvarande, hvilka voro konungen tillgifna.

Medan detta försiggick lyckades konungen bemäktiga sig en
värja och sprang ut genom en löndörr. Nu uppstod en
kapplöpning genom salar, korridorer och trappor. I hack och häl
förföljd af några herrar, uppnådde konungen slutligen borggården,
där han dock gensköts af hofjägmästaren von Greiff, som med
tillhjälp af De la Grange återförde konungen till det inre af slottet.

Adlercreutz, Silfversparre och Klingspor (fältmarskalken)
begåfvo sig därefter till hertig Karl och öfvertalade honom att i
egenskap af riksföreståndare tills vidare öfvertaga regeringen, och
samma dag kungjordes regementsförändringen för stadens
invånare. Följande natt fördes Gustaf Adolf under bevakning till
Drottningholm, där han sammanträffade med sin gemål och sina
barn. Senare på våren beledsagade Skjöldebrand den olyckliga
monarken jämte hans familj till utlandet. Här kallade han sig
»öfverste Gustafsson» och afled i S:t Gallen den 7 februari 1837.
Adlersparre inryckte emellertid den 22 mars i Stockholm, där
han emottogs af folket med jubel och glädje. Säkert hade det
varit lyckligast att genast afsluta fred, men tiden förhalades. Dock
afsändes kurirer till krigsskådeplatsen med underrättelse om det
timade samt med befallning att söka utverka vapenhvila till dess
en dräglig fred kunde ernås.

* * *

Tidigare omnämndes kejsar Alexanders missnöje med general
Buxhœvdens tillvägagående i Finland och dennes afsättning från
öfverbefälhafvareposten, efter det hans trupper faktiskt fullbordat
landets eröfring och undanträngt den svensk-finska armén till
Torneå. Den onåd, som nu drabbade general Buxhœvden, hade
genom hofintriger länge förberedts och af afundsmän blifvit
underblåst. Intrigerna begynte redan vid krigets utbrott och antogo
med tiden allt större omfattning. En rysk författare yttrar, att
Buxhœvden redan från krigets första dag måste kämpa emot
tvenne motståndare: den synliga svenska hären, som han hade
framför sig, och de osynliga intriger, hvars maskor spunnos vid
hofvet bakom hans rygg.

Under krigets första skede inrapporterade Sprengtporten alla
Buxhœvdens mått och steg. Dessa meddelanden insändes antingen
till rikskanslern eller ock direkte till kejsaren. Då klandret
slutligen blef allt skarpare, afsände kejsaren sin krigsminister, grefve
Araktschejeff, till Finland med uppdrag att taga reda på
förhållandena. Det visade sig nu, att ej allt hvad Sprengtporten tidigare
försäkrat öfverensstämde med verkliga förhållandet. Sålunda blef
det bland annat tydligt, att Sprengtportens påståenden, om att
Finlands invånare med största beredvillighet skulle underkasta sig
Alexanders fordringar, och att folket endast inväntade de kejserliga
trupperna för att kasta sig i Rysslands armar, voro fullkomligt
gripna ur luften. Efter Araktschejeffs första besök i Finland
förlorade Sprengtporten betydligt af sitt tidigare inflytande; man hyste
ej längre fullt så stort förtroende till honom, men andra med
samma syften trädde i hans ställe. Sedan krigsministern
återvändt till Petersburg, sände han till Finland tvenne officerare,
polackerna Govardoffski och Turski, hvilka anställdes vid
Buxhœvdens stab med hemligt uppdrag att utspionera sin chef.
Araktschejeff hade under sitt besök råkat i personlig ovänskap
med Buxhœvden. Den förre var som kändt en sällsynt
hänsynslös, intrigant och hämndgirig person, och den som råkat misshaga
honom, kunde på förhand anse sin sak förlorad. Allt hvad
Buxhœvden numera företog eller hvad han underlät att göra,
utsattes för en sträng kritik och vantolkades med tydlig afsikt att
framställa fel och försummelser. Till exempel, då folkresningen
under sommaren flammade upp i olika delar af landet, förklarade
man nämnda rörelse vara en följd af de ryska soldaternas hårda
och grymma förfarande mot invånarna. Skulden härför blef
naturligtvis kastad på öfverbefälhafvaren. Då de svenska fartygen
på våren begynte kryssa omkring i finska skärgården och
Buxhœvden anhöll om förstärkningar, klandrades han ånyo. Det var
ingalunda små fordringar man ställde på honom — samtidigt skulle
han bevaka den långa kuststräckan, kufva folkresningen, vinna
segrar öfver Klingspors armé och se till att hans egna soldater ej
ledo brist på lifsförnödenheter och ammunition; och allt detta i
ett fientligt land, där transportfororna ständigt öfverföllos och
plundrades af oförvägna partigängare! Att han under dylika
förhållanden yrkade på förstärkningar var själfklart, men detta
tolkades åter såsom oförmåga. Kejsaren själf, som ständigt umgicks
med den djärfva planen att låta trupperna gå öfver hafvet samt
ville förflytta kriget till svensk botten och rycka mot Stockholm
för att där diktera fred, var högst missnöjd med att uppfyllelsen
af hans önskan alltjämt fördröjdes. Redan i mars 1808 hade
Alexander meddelat sin plan åt Napoleon, hvilket yttermera bidrog
att uppreta honom öfver de gäckade förhoppningarna.

Segrarna på hösten 1808 tillskrefvos uteslutande grefve
Kamenskis skicklighet och tapperhet. Visserligen var Buxhœvden
ej närvarande vid dessa strider, och såsom någon framstående
fältherre kan han ju knappt betraktas, men han ägde dock en god
organisationsförmåga och visade prof på samvetsgrann plikttrohet.
Under för handen varande omständigheter kunde billigtvis af
honom ej fordras mer, än hvad han i själfva verket presterade. Till
den grad förlorade Buxhœvden småningom sitt anseende i
Petersburgs inflytelserika kretsar, att markis Paulucci, en italiensk
emigrant, anställd i rysk tjänst, allt emellanåt blef afsänd till
krigsskådeplatsen, för att kontrollera generalen och uppgöra
operationsplaner för krigets fortgång. Stundom erhöll Buxhœvden
färdigt uppgjorda detaljerade planer från S:t Petersburg, med
befallning att punktligt följa desamma, ehuru man till och med
mången gång med afsikt så uppställt dessa, att de voro
outförbara. Då nu resultaten utföllo härefter, fick Buxhœvden svara
för följderna.

Till följd af alla dessa obehag förlorade han slutligen tålamodet
och anhöll om sitt entledigande; men då denna hans begäran
inträffade medan kejsaren befann sig i Erfurt, uppsköts ärendet
till monarkens återkomst. Emellertid afslötos under tiden
stillestånden i Lochteå och Olkijoki, hvarigenom förbittringen mot
Buxhœvden nådde sin höjd. Omedelbart därefter erhöll
Buxhœvden genom bref af kejsaren sitt afsked från befattningen.
General Knorring, som länge eftersträfvat att blifva öfverbefälhafvare
i Finland, utnämndes nu till denna post.<footnote>Efter detta blef Buxhœvden en bruten man. Han flyttade till sina gods i
Östersjöprovinserna och afled där redan 1811.</footnote>

Emellertid hade Buxhœvden under vapenhvilan begagnat tiden
för att ordna sina trupper. Medan kriget pågick hade nämligen
ofta delar af en och samma kår blifvit åtskiljda och hamnat i
olika delar af landet. Nu återställdes brigad- och
divisionsförbanden, och därjämte placerades trupperna med hänsyn till ett
stundande sommarfälttåg. Förrådsorterna blefvo äfven bestämda
i öfverensstämmelse härmed.

Samtidigt inträffade äfven några förändringar i befälet,
Kamenski hade rest till Petersburg för att sköta sin hälsa, och äfven
Tutschkoff, Wittgenstein och Galitzin hade insjuknat. Till följd
häraf intog grefve Schuvaloff den förstnämndes plats såsom chef
för 1:a kåren, med högkvarter i Uleåborg; 2:a kåren, öfver hvilken
Barclay de Tolly, som nyligen tillfrisknat, förde befälet, förlades
i Vasa och omnejd; 3:e kåren, fortfarande under Bagrations
befäl, kvarstod i Åbo; och 4:e kåren kommenderades nu i
Wittgensteins ställe af Baggehufvud. Inalles förfogade ryssarna i medlet
af januari öfver 48,478 man med 127 kanoner, af hvilka 11,358
stodo i Uleåborg, 13,197 i Vasa, 10,284 i Åbo, 9,245 i Nyland, 1,373
i trakten af Kuopio; resten utgjordes af sjöfolk och reserv.

I fysiskt afseende ledo ryssarna under vintermånaderna stora
svårigheter, ty sjukdomar härjade deras led lika mycket som i
den svenska hären, och därtill var provianteringen för dem förenad
med ofantliga svårigheter.

Sådan var i få ord ryssarnas ställning, då Knorring i medlet
af december öfvertog befälet i Finland.

Af kejsaren hade den nya öfverbefälhafvaren erhållit
instruktioner, hvilka gingo ut på att han utan dröjsmål borde skrida till
verket och sända l:a kåren med 5,000 man öfver Torne älf,
tillbakakasta den därstädes förlagda svenska hären och rycka mot
Umeå. 2:a kåren skulle samtidigt gå öfver Kvarken och därpå
fortsätta marschen till nämnda stad. Härefter skulle den i
förening med 1:a kåren försöka bana sig väg till Stockholm. Åbo var
utsedt till samlingsplats för en här af minst 20,000 man, hvilken
öfver den åländska ögruppen och Ålands haf skulle bryta sig väg
rakt mot trakten af Stockholm, där alla ryska trupper skulle
förena sig. Så snart man kommit därhän, borde den svenska
flottan förstöras och trupperna intaga en sådan ställning, att de,
då hafvet gått upp, kunde bibehålla fast fot på svensk mark.

Krigets förflyttning till andra sidan af Bottniska viken var ej
allenast Alexanders egen älsklingsidé, som ständigt upptog hans
tankar, detta påyrkades jämväl energiskt af Caulaincourt, franska
regeringens ambassadör i S:t Petersburg. »Att innehafva
Stockholm», yttrade Caulaincourt, »innebär herraväldet öfver Sverige
och dess krigshamnar: häri ligger svaret på allt . . . Frågan gäller
herraväldet i Östersjön, d. v. s. engelsmännens och svenskarnas
aflägsnande från er (Rysslands) tröskel, samt att på ifrågavarande
haf för S:t Petersburg och ryssarna skapa ett hundraårigt lugn.
Alla nämnda fördelar befinna sig i Stockholm . . . Medelst några
större ansträngningar kunde denna Rysslands geografiska fiende
lätt kufvas. Man bör ej bedraga sig, ty genom minsta dröjsmål
kunna alla de fördelar, hvilka nu, till följd af Sveriges närvarande
belägenhet erbjudas, gå förlorade. Landet, hvilket nu är uppfylldt
af skräck, missnöjdt med sin konung och upprördt af tanken på
de faror, som hota dess hufvudstad och hela rikets bestånd —
detta land kan ej vara farligt.»

Åtskilliga förslag till planens utförande framlades dessutom
af Caulaincourt för kejsaren. I dessa ingick bland annat ett
särskildt märkvärdigt projekt, utgående på att uppställa en här af
<i>finsk</i> milis, under befäl af <i>finska</i> medborgare, hvilkas familjers
hufvudmän skulle hållas i S:t Petersburg. Nämnda här, tyckte
han, borde uppbringas till 7,000 man och jämte ryska
observationstrupper deltaga i Finlands försvar mot invasioner från Sverige. (!)

General Knorring, den nyssutnämnde öfverbefälhafvaren, var
vid denna tidpunkt ej längre någon ung man. Född i
Östersjöprovinserna 1746, hade han, som tidigare omnämnts, varit
stabchef för ryska armén i Finland under 1788—1790 års krig.
Därefter hade han bevistat krigen i Turkiet, i Polen och år 1806 mot
Napoleon, där han vid åtskilliga tillfällen skördat lagrar på
slagfälten. Han skildras som »en bildad, human och belefvad person»,
men därtill »mera en beräkningens än en handlingens man». Af
Knorrings verksamhet i Finland framgår, att han, oaktadt sina
grundliga teoretiska kunskaper, dock ej ägde de betingelser, hvilka
för en själfständig öfverbefälhafvare voro nödvändiga; på denna
post fordrades mera målmedvetenhet och handlingskraft, än han
förmådde prestera.

Snart nog varseblef Knorring, att den overksamhet som han
jämte andra så skarpt klandrat hos Buxhœvden, var betingad af
omständigheterna, och han måste nu själf göra sig skyldig därtill.
Det hade nog varit lätt att kriticera och klandra, men på närmare
håll tog allt sig annorlunda ut, och han upptäckte en mängd med
företaget förenade svårigheter, hvilka ej stodo i hans förmåga
att besegra. Det var ingen lätt sak att för de talrika
truppstyrkorna hopbringa lifsmedel i tillräcklig mängd; hästar för
transporterna var det nästan omöjligt att anskaffa, och soldaterna voro
alltför bristfälligt utrustade, för att kunna trotsa den ovanligt starka
kölden. Huru länge isarna skulle bära, kunde man naturligtvis ej
beräkna; de voro visserligen starka för tillfället, men af en kraftig
storm kunde de när som helst uppbrytas, och då vore hela
företaget förloradt. Dessutom erhöll Knorring underrättelser från
Åland, enligt hvilka han drog slutsatsen, att svenskarna därstädes
voro betydligt talrikare än man i Petersburg förmodat.

Nämnda omständigheter föranledde Knorring att dröja med
utförandet af kejsarens befallningar, och i en skrifvelse framlade
han för monarken alla de ofantliga svårigheter, hvilka hindrande
reste sig i hans väg.

Tiden hade emellertid framskridit till slutet af februari, då
Knorring erhöll ett bref af kejsaren, hvari denne uttalade sin
förvåning och sitt missnöje öfver dröjsmålet. »Jag är van», skref
kejsaren, »att fordra punktlighet i fullgörandet af mina befallningar
och tycker icke om att upprepa dem. Jag hoppas att det är sista
gången ni därtill tvingar mig.»

Knorring sökte dock ännu en gång rättfärdiga sig och sände
yttermera till kejsaren en skrifvelse, hvari han upprepade de förra
motiven. Befarande ett starkt motstånd på Åland, bifogade han:
»där kunna vi vänta oss ett starkt motstånd, ty emedan de
fientliga trupperna stå på stället, äro de icke utmattade, då däremot
vi utan hviloställen måste tåga 80 verst isväg emot väl befästade
stränder och för att komma till Åland nödgas tränga oss fram på
obanade vägar och snöskare . . . Om vi öfvergå till svenska kusten,
så drabbar oss där ett oändligt elände. Oafsedt den oss
tillmötesryckande, till förtviflan bragta fienden, skola vi, som icke mera hafva
någon kommunikation med egna kuster, utan omgifvas af
fientliga vapen, både manskap och hästar, alla utan undantag, af brist
på proviant och furage omkomma. Van att såsom en rättskaffens
och lydig soldat uppfylla alla Eders Kejserliga Majestäts
befallningar, är jag likväl pliktig att erkänna mina brister, och därför,
om det behagar Eder, Allernådigste Kejsare, att oundvikligen
fordra planens verkställande, vågar jag allerunderdånigst bedja
om mitt Allernådigste entledigande ifrån tjänsten.»

Detta Knorrings uppriktiga medgifvande af sin oförmåga att
verkställa kejsarens önskan, förmådde Alexander att afsända grefve
Araktschejeff till krigsskådeplatsen, med befallning att utan
dröjsmål fullfölja fälttågsplanen. Denne man, som nu sändes att
öfvertaga ledningen af krigsoperationerna i Finland, var en af tidens
märkligaste personer i Ryssland. Hans karaktärsegenskaper voro
af den art, att hvarken af samtid eller eftervärld ännu aldrig fällts
något fördelaktigt yttrande om honom, men väl är hans minne
förbundet med bittert hat och förbannelser. Att denne
frånstötande personlighet i så hög grad lyckades förvärfva och bibehålla
den rättänkande och högsinte kejsar Alexanders förtroende och
gunst, förblir en svårlöst gåta. Enda antagliga förklaring härpå
kan man söka i den sällsynta hängifvenhet för sin monark, den
blinda lydnad och ovanliga arbetsförmåga, som Araktschejeff
förstod att lägga i dagen. Dessa egenskaper fängslade kejsaren, som ej
var tillräckligt skarpsynt att genomtränga skalet och bakom delta
upptäcka mannens verkliga natur.

Grefve Alexej Andrejewitsch Araktschejeff, född 1769, blef
redan vid 29 års ålder generallöjtnant och inspektör för allt
artilleri och år 1806 krigsminister. I några drabbningar hade han
aldrig deltagit och ansågs allmänt för feg. »Hans segrar voro
upptecknade på soldaternas ryggar», yttrar en rysk författare, och
tillägger: »Sina fiender mötte han först då de redan voro slagna
i bojor; de voro på förhand besegrade». Hatad och fruktad af
alla, utvecklade han en gränslös grymhet, hvarom traditionerna
ännu fortlefva hos det ryska folket.

Äfven på finska krigets gång hade Araktschejeff utan tvifvel
ett märkbart inflytande; ty i egenskap af krigsminister ledde han
i stort sedt hufvudriktningen af operationerna, och af honom voro
dessutom alla förstärkningar samt bevillningen af de för krigföringen
nödiga medlen beroende. I många af de förordningar och påbud,
dem kejsaren under pågående krig utgaf, spåras Araktschejeffs
inflytande, och slutligen blef han nu för en tid ställd såsom chef
öfver själfva hufvudbefalhafvaren i Finland.

Den 4 mars anlände Araktschejeff till Åbo; först dagen förut
hade Barclay de Tolly och Schuvaloff afrest därifrån till sina
trupper i norra Finland. Araktschejeff tog genast energiskt uti
med förberedelserna för uppfyllandet af kejsarens befallning. Alla
Knorrings invändningar tillbakavisade han och vidtog erforderliga
anordningar för den äfventyrliga expeditionen. Intet syntes vara
omöjligt för denne man; då det gällde att uppfylla monarkens
vilja, måste alla svårigheter undanrödjas. Då äfven Barclay de
Tolly gjorde invändningar, framhållande de med företaget förenade
vanskligheterna, skref Araktschejeff till honom: »Jag skulle önska
att för denna gång icke vara minister utan i edert ställe, ty det
finnes många ministrar, men öfvergången af Kvarken förbehåller
försynen endast Barclay de Tolly». För Schuvaloff åter, som
särskildt beklagade sig öfver bristen på lifsförnödenheter och
omöjligheten att tränga fram öfver de mångtaliga, strida älfvarna i
Västerbotten, förklarade Araktschejeff, att »för 4—5 tusen man
kunde man nog alltid få födoämnen hvar som helst, och
man borde ej på förhand oroa sig för traktens svårigheter
utan först undersöka dess beskaffenhet». Endast Bagration,
som var utsedd att tåga öfver Ålands haf, gjorde ej några
invändningar.

Hade nu ryssarna erhållit en ledare, för hvilken det ej
tycktes existera några hinder, gaf den svenska generalen på
Åland ej efter i nämnda afseende, ty där återfinna vi nu
v. Döbeln, som efter sitt tillfrisknande blifvit utsedd att
öfvertaga befälet på ögruppen. Äfven han fordrade ögonblicklig
lydnad. »Om jag beder någon af eder», yttrade han en gång till
sina adjutanter, »vända upp och ned på huset därborta, så svaras
ej, det är omöjligt, utan man går åstad och försöker med alla
krafter, först se'n det skett, inberättas omöjligheten.»

Döbeln hade beslutit göra allt hvad han kunde för att hindra
fiendens framträngande öfver Åland. Då han på genomresa till
ögruppen passerade Stockholm och därstädes uppvaktade Gustaf
Adolf, hade konungen, på tal om krigets olyckliga gång, bland
annat yttrat:

»Åh, Gud hjälper mig väl, general von Döbeln.»

»Det gör han nog», inföll Döbeln, »blott vi först själfva vilja
hjälpa oss.»

Konungen förebrådde då vänligen Döbeln för hans misstro
till Guds makt och vilja, samt uppmanade honom att läsa Jungs

<img 1>
Grefve A. A. Araktschejeff.
</img>
skrifter, för att få ett bättre begrepp om den Högste och hans
afsikter.

»Den Gud jag begriper, den tror jag ej på», blef Döbelns svar.

Så snart Döbeln ankommit till ön, begynte han att med sin
vanliga ihärdighet och med ospard möda vidtaga alla till buds
stående åtgärder för ordnandet af försvaret. Före honom hade
befälet på Åland förts af öfverste Peyron, hvilken på ett
förtjänstfullt sätt påbegynt ögruppens försvar, men ännu återstod mycket
att göra.

Truppstyrkan därstädes uppgick visserligen till 9,095 man, men
af dessa voro 2,103 sjuka och 1,588 upptagna i olika
kommenderingar, hvarigenom endast 5,404 man voro närvarande
(landsstormen inberäknad), under det ryssarna i Åbo och dess omnejd
disponerade öfver 17,000 man. Men oaktadt utsikterna till
framgång för svenskarna syntes ringa, ryggade v. Döbeln ej tillbaka,
utan beslöt att göra hvad i mänsklig förmåga stod. »Hvad
fördelningens öde blir», skref han bland annat till konungen, »är
okändt, dock skall äran och fosterlandets vålnader skydda vår aska».

Trupperna voro fördelade sålunda, att öfverste Cronstedt med
Södermanlands och Västgöta-Dals regementen innehade vänstra
flygeln med stabskvarter vid Kastelholm och förposterna, under
öfverstelöjtnant Lagerbrings befäl, på Vårdö; öfverste Fleetwood
med Kronobergs regemente jämte Fleetwoodska och Palénska
bataljonerna (f. d. Svea och Finska gardena) intogo högra flygeln
på Lemland med stabskvarter i Granboda och förposter, under
öfverstelöjtnant Löwenhjelms befäl, på Föglö och Bänö; i reserv
bakom de öfriga stod öfverste Boije med Jönköpings
landtvärnsbataljon samt Ålands landtvärn och landsstorm.

För att förstärka positionerna uppkastades fältverk på
lämpliga punkter, förhuggningar fälldes, vägar röddes, vårdkasar
uppfördes för att varsko vid fiendens annalkande, och dessutom
upprättades en optisk telegraf mellan Åland och Stockholm.

Trots alla på Åland vidtagna åtgärder var truppernas
ställning därstädes, aflägsnade som de voro från fastalandet, i högsta
grad betänklig. Den ovanligt kalla vintern hade belagt hafvet med
ett starkt istäcke, hvarför fienden med öfverlägsna krafter lätt kunde
tränga fram från Åbo och tillintetgöra Döbelns relativt svaga
afdelning. I händelse åter hafvet skulle gå upp, blefve
svenskarna afskurna och kunde vid denna årstid ej räkna på någon
hjälp från Sverige. Det hade varit af behofvet påkalladt, att man
antingen i god tid ditsändt större förstärkningar eller också
bortkallat Döbelns afdelning från öarna. Döbeln anhöll enträget om
förstärkningar, men fick förgäfves vänta därpå. Då general Tibell
för Gustaf Adolf färedrog Döbelns bref yttrade konungen:

»Tibell inser att Åland måste försvaras; detta är också af
högsta vikt för att behålla krigsorten på andra sidan hafvet.
Kustarmén bör således sammandragas, för att man därifrån må kunna
afsända nödiga förstärkningar till Åland.» Detta hade ju varit
godt och väl, men resultatet blef dock, att endast 300 man at
Upplands regemente afgingo till Åland, där de i början af mars
inträffade. Någon nämnvärd nytta af en såpass fåtalig tillökning
hade Döbeln själffallet ej.

Då hoppet om värdefullare förstärkningar visade sig förgäfves,
försökte Döbeln ersätta bristen genom att anordna en duglig
landsstorm på öarna. Men äfven härvid mötte honom många
svårigheter, ty befolkningens sinnesstämning var numera ej densamma
som då Arén och Gummerus föregående vår med så stor
framgång bortdrefvo ryssarna från Åland. Den forna hänförelsen var
försvunnen och hade i stället efterträdts af en försiktig
betänksamhet. Man kände till huru det gått i andra delar af landet,
där befolkningen gjort motstånd, och man hade hört berättelserna
om huru grymt folket fått plikta för sitt fosterländska sinnelag.
Dessutom insågo ålänningarna, i likhet med Finlands öfriga
invånare, att kriget numera var förloradt, och att motstånd ej längre
tjänade till något.

Förgäfves bemödade sig Döbeln att förmå allmogen följa
pliktens bud och värna sina öar mot fiendens angrepp. Han
talade för döfva öron. Så hände en dag i början af mars, att
några kosackhopar företagit ett anfall mot förposterna på Bänö
holme, hvarvid de därstädes närvarande landsstormsmännen kastat
sina gevär ifrån sig och hals öfver hufvud begifvit sig på flykten.
Nära nog samtidigt hade v. Döbeln af konungen erhållit en
skrifvelse, hvari Gustaf Adolf tillkännagaf sin tacksamhet mot
ålänningarna för deras trohet, uthållighet och visade tapperhet. Döbeln
lät föra till sig de nyss så skamligt flyktade landsstormsmännen
och uppläste för dem och det vid tillfället talrikt församlade folket
konungens bref. »Så behagar vår konung säga i sin höga nåd»,
yttrade generalen till folkhopen, »men jag, som känner hvilket
pack I ären, jag heter Döbeln, och jag skall, ta' mig tusan, också
döbla er! — Ha'n I hört talas om björneborgarne? Veten I hvad
de kämpat, utstått och uträttat?»

Döbelns kraftiga ord skrämde visserligen upp allmogen, men
förmådde dock ej skapa några hjältar.

Emellertid hade ryssarna sammandragit sina trupper till
trakten invid Åbo, hvarvid furst Bagration erhöll uppdraget att anföra
det farliga företaget mot Åland. Planen gick ut på att först
sammanföra hela kåren till Kumlinge och därifrån afgå i fem särskilda
kolonner; fyra af dessa skulle rikta sin marsch mot svenskarnas
front, hvarunder den femte borde kringgå fasta Åland från söder
och därefter rycka an mot Eckerö eller Signilskär, för att sålunda
afskära återtåget för Döbeln. De särskilda kolonnerna anfördes
af generalerna Tutschkoff III, Knorring II, Sasonoff, Demidoff och
Strogonofif. Tvenne mindre reservkolonner, anförda af Veljaminoff
och Alexejeff, skulle följa efter de andra.

Den 10 mars begynte detta märkliga tåg öfver hafsisen. Kulneff med
sina kosacker var åter i spetsen och bildade avantgardet på vänstra
flygeln; på den högra anfördes förtruppen af Schepeleff. Till Döbeln hade
Kulneff sändt ett bref, hvari han uttryckte sin glädje öfver att snart
få kämpa mot en sådan krigsman som denne. Soldaterna voro
utrustade med stoppade mössor, korta lifpälsar och varm fotbeklädnad.
Med kolonnerna följde ett talrikt antal slädar, lastade med lifsmedel,
brännvin och bränsle. Vädret var bitande kallt, och för att
någorlunda skydda manskapet, uppfördes till nätterna mot vindsidan långa
snövallar, hvarjämte bivuakeldar antändes på isen. Det hela erbjöd
en sällsam bild, som här ej förr skådats.

Den 12 mars afreste generalerna Araktschejeff och v. Knorring
jämte förra sändebudet i Stockholm, grefve Alopæus, i slädar,
följande arméns fotspår. Alopæus var närvarande för att, i
händelse fredsunderhandlingar skulle komma till stånd, taga
ledningen af dessa.

Den 14 mars voro alla ryska trupper förenade på Kumlinge,
och den 15:e begynte rörelsen från nämnda ö till de västerut
liggande öarna. Mot aftonen ankommo fyra kolonner till Vårdö
och den femte till Bänö, där en förpoststrid uppstod, som slutade
med att svenskarna sågo sig tvungna att retirera till fasta Åland.

<img 1>
Soldat vid Finska gardet från 1803.
</img>
Den fåtaliga svenska skaran på Bänö hade emellertid länge hållit
stånd mot fiendens öfverlägsna styrka och väntat på att få
understöd från Döbeln; men i stället sände generalen befallning om
återtåg, ty underrättelser af största vikt hade anländt från Sverige,

Majoren vid Lifgardet till häst, Arfvedson, hade som kurir
blifvit afsänd från Stockholm och anlände den 14 mars kl. 6 e. m.
till Döbelns högkvarter. Depeschen som han medförde innehöll
underrättelse om statshvälfningen och en befallning till Döbeln,
undertecknad af den nya regenten, att såvida ryssarne anfölle
med öfverlägsna styrkor, genast anträda återtåget. Dessutom
medförde Arfvedson ett af Klingspor uppsatt bref med förslag om
stillestånd. Brefvet skulle öfverlämnas till ryska öfverbefälhafvaren;
för resten bemyndigades Döbeln att själf afsluta vapenhvila för
längre eller kortare tid.

Nyheterna gjorde Döbeln i första ögonblicket ursinnig. »Ha'n
I satt af honom, så skall jag ta' mig tusan också sätta opp honom
igen!» utropade han med förtrytelse. Hans lojala tänkesätt kunde
ej sympatisera med att man våldfört sig på landets lagliga monark.
»Våld buret på statens hufvud, grundvalen för rättvisa, ordning
och trygghet i samhället, och detta dåd begånget i dess egen borg!»
Denna ovanliga händelse sårade djupt v. Döbelns ridderliga hjärta.
Han hade svurit denne konung tro och huldhet, och han var ej
den som bröt ett gifvet ord. Om också Gustaf Adolfs
handlingssätt var oförsvarligt, trodde han likväl, att det varit betingadt af
ädla motiv, och personligen ansåg Döbeln sig hafva mycket att
tacka konungen för.

I första hettan skref Döbeln sin afskedsansökan, men efter
en stunds betänkande lugnade han sig dock och beslöt att under
för handen varande kritiska förhållanden ej lämna sin post.
Motspänstighet från hans sida skulle endast öka den nog så stora
oredan, hvaraf fäderneslandet endast yttermera kunde få lida.

Lagerbring erhöll af Döbeln uppdraget att åtfölja Arfvedson
till ryska öfverbefälhafvaren samt att öfverlämna ett af Döbeln
själf skrifvet bref till denne med anbud om ett sammanträffande
i och för underhandlingar. De båda herrarna träffade general
Knorring i det ögonblick, då ryska hufvudstyrkan som bäst höll
på att bryta upp från Kumlinge. Bataljonerna hade redan satt
sig i rörelse på isfältet.

Knorring emottog de svenska officerarna med höflig
välvillighet, men förklarade att han ej kunde afbryta marschen. Han var
dock villig att följande dag sammanträffa med general v. Döbeln,
och därjämte samtyckte han till att en gränslinje skulle utstakas,
öfver hvilken ryssarna tills vidare ej skulle framrycka. Man
öfverenskom äfven att svenskarna skulle bibehålla sin ställning, samt
att ryssarna finge besätta Vårdö och Föglö, men ej gå längre innan
Döbeln följande dag sammanträffat med Knorring. Till
mötesplats utsågs Klementsby.

Arfvedson återvände till Döbeln, medan Lagerbring stannade
kvar hos Knorring och åtföljde de ryska trupperna, då dessa
tågade till Vårdö; där bestämdes demarkationslinjen, hvarefter äfven
Lagerbring reste till svenska hären.

Under tiden hade Döbeln ej förblifvit i overksamhet. Med
sin vanliga energi vidtog han alla nödiga förberedelser för ett
skyndsamt återtåg, ty han litade ej på att fienden skulle hålla sitt
löfte. Lifsförnödenheter och kläder utdelades åt manskapet. Hvad
som återstod sändes i slädar till Sverige, dit äfven en stor del af
de sjuka afreste. Skepp och varf uppbrändes, och trupperna
sattes i rörelse mot Eckerö. För att dölja denna rörelse kvarhöllos
dock tvenne bataljoner under major v. Engelbrechtens befäl.

Den 16:e inträffade Döbeln, åtföljd af Lagerbring, på utsatt
tid i Klementsby, där han före sig fann general Knorring. Döbeln
varseblef att de ryska entertrupperna stodo stilla, hvaremot deras
flyglar med största hast marscherade framåt, tydligen för att
sålunda innesluta svenskarna. Detta var äfven i själfva verket
Knorrings afsikt, och då han efter en stund förmodade att
omslutningen redan skett, begynte han underhandlingen med att uppmana
Döbeln att med hela sin afdelning sträcka gevär och gifva sig
fången. Men Döbeln försäkrade, att han förr skulle slåss till sista
man, än ingå några på minsta vis skymfliga öfverenskommelser.

Då nu Knorring insåg, att hans motståndare ej lät något
skrämskott imponera på sig, blef han medgörligare och uppsatte
villkor för ett stillestånd. Enligt dessa skulle Döbeln ostörd få
draga sina trupper ull Sverige, hvarjämte fientligheterna utefter
hela svenska kusten, från Stockholm till Piteå, skulle inställas
intill den 1 april.

Man var redan beredd att underteckna fördraget, då
Araktschejeff anlände till stället. Så snart denne erhållit kännedom
om innehållet af öfverenskommelsen, förklarade han, »att
kejsarens afsikt med denna stora expedition och företagen i Norrland
ej allenast var att eröfra Åland, utan jämväl att i Sveriges
hufvudstad bestämma freden». I vredesmod sönderref han den
uppsatta handlingen och tillade, att inga andra villkor kunde beviljas,
än att de svenska trupperna sträckte gevär eller förblefve af de
ryska inneslutna under 4 dagar, inom hvilken tid man kunde
afbida svar från riksföreståndaren beträffande de fredsvillkor, som
från rysk sida skulle föreslås. Antogos dessa ej, skulle svenskarna
anses för krigsfångar.

Araktschejeffs förmätna fordringar och hans öfvermodiga
uppträdande gjorde ett för honom oväntadt intryck på Döbeln. Denne
råkade i raseri, och ett allmänt gräl uppstod. Döbeln förklarade
sig ej längre vilja dröja på stället och höra deras »ofogeliga
påståenden, men på fältet var han beredd att möta sin motståndare».
Slutligen utmanade han de ryska generalerna på envig, hvarpå
desse i sin tur förbittrades öfver Döbelns uppförande. Nu trädde
den lugna Lagerbring emellan och lyckades stilla de uppbrusande
sinnena. Döbeln aflägsnade sig och reste bort samt lämnade
Lagerbring ensam i ryska högkvarteret, för att så vidt möjligt draga
ut på tiden mett fortsatta underhandlingar.

Det gällde nu för Lagerbring att uppehålla sammankomsten
så länge som möjligt, för att gifva svenskarna ett ansenligt
försprång; ty om ryssarna omedelbart anfallit, hade svenska armén
varit förlorad.

Med skicklighet upptog han ånyo de afbrutna
underhandlingarna och uttänjde diskussionen genom att tvista om småsaker,
tills klockan slutligen visade elfva på kvällen. Vid denna tid
antog Lagerbring att Döbeln säkert hunnit fram till Eckerö och att
svenska armén vore utom fara. Då general Suchtelen i detsamma
på en karta utpekade truppernas ställning, yttrande att den
underlägsna svenska fördelningen omöjligt skulle kunna försvara sig,
emedan den för närvarande torde af ryssarna vara omringad,
svarade Lagerbring lugnt, att Suchtelen misstog sig om
svenskarnas ställning, ty de befunno sig för närvarande ej där generalen
utpekat, utan — långt ute på Ålands haf.

»Då har Ni bedragit oss», utropade Suchtelen harmset, »ty
efter gårdagens öfverenskommelse skulle trupperna bibehålla sin
ställning, så länge underhandlingarna fortforo.»

»Vi hafva följt herrarnas exempel», svarade Lagerbring, »och
då Ni tvärt emot nämnda öfverenskommelse redan i morse
började låta edra kolonner framrycka till den förmodade
omringningen, så hade äfven vi rättighet att tänka på vår säkerhet.»

Lagerbring afbröt nu vidare underhandlingar och reste med
ryssarnas fredsförslag skyndsamt sin väg. Hans beräkningar voro
ganska riktiga. Döbeln hade nämligen hunnit fram till Eckerö,
och trupperna vidtogo därstädes förberedelser för att begynna
tåget öfver isen mot svenska kusten.

Hela natten åtgick till ordnandet af den förestående farliga
färden. Kläder och lifsmedel utdelades bland manskapet, och
brännvin fingo soldaterna i större portioner än nyttigt var, ty
många berusade sig och måste antingen kvarlämnas, eller ock
föllo de på vägen, där de omkommo till följd af den starka kölden.
Tidigt på morgonen den 17:e satte sig kolonnerna i rörelse i rikt?
ning mot Grislehamn. Det var bitande kallt och därjämte rådde
en stark snöyra, hvarigenom marschen i betydlig grad försvårades;
men Döbeln trotsade naturhindren såväl som fienden. Öfverallt
personligen närvarande, uppmuntrande sitt manskap, gjorde han
sig tillika beredd att, om så fordrades, möta ryssarnas anfall.

På den tidigare utstakade vägen hade af stormen bildats
ofantliga rämnor — intill 10 famnar breda — hvarför en annan måste
följas. Kavalleriet sändes i spetsen för att bana väg, därefter
tågade infanteribataljonerna, uppställda i stora fyrkanter, inom
hvilka trossen var innesluten; kanonerna voro fördelade på
fyrkanternas hörn. Det hela erbjöd en säregen anblick, hvarom von
Suchtelen yttrat: »Man trodde sig se en europeisk krigshär,
iakttagande nödiga försiktighetsmått mot asiatiska horder».

Från Signilskär, dit en del trupper redan föregående afton
anländt, inrapporterades emellertid, att en mindre kosackstyrka
var i sikte. Öfverste Boije erhöll i uppdrag att fördrifva
densamma, men förmådde ej i snöyran upptäcka fienden. Snart blef
dock Kronobergs regementes tross anfallen af kosacker, hvarför
öfverste Fleetwood skyndade till undsättning. Kosackerna
bortdrefvos, men några trosslädar gingo likväl härvid förlorade,
äfvensom tvenne tunga haubitsar, hvilkas fordon gått sönder. För
resten oroades hufvudstyrkan ej vidare under vägen och framkom
mot aftonen till Grislehamn. Förlusterna stego likväl till omkring
300 man, hvilka, utmattade af trötthet och köld, dignat på vägen
och frusit ihjäl. Många af dessa hade öfverlastat sig med
brännvin och hade till följd däraf blifvit tvungna att lämna sig efter.

Eftertruppen, hvilken utgjordes af 368 man från
Södermanlands regemente, under major v. Engelbrechtens befäl, var ej lika
lycklig. För att trygga hufvudkårens rörelser hade denna lilla
styrka kvarlämnats i Granboda och först 16 timmar senare
erhållit befallning om uppbrott. Anländ till fjärden mellan Eckerö
och Signilskär, upphanns Engelbrechtens trupp af Kulneff med
700 à 800 husarer och kosacker och kringrändes från alla sidor.
Döbeln hade tidigare gifvit Engelbrechten order, att ej inlåta sig
i en allvarlig strid mot öfverlägsna styrkor, hvarigenom
manskapet endast onödigtvis skulle uppoffras, utan hellre gifva sig
efter några salfvors aflossande. Likväl försökte Engelbrechten
värja sig emot fienden, men efter att hafva insett det lönlösa i
fortsatt strid, nedlade han vapnen och gaf sig fången.<footnote>Ryska författare angifva ännu i vår tid att deras landsmän på Åland togo
3,000 svenskar till fånga, och att dessutom 30 kanoner, 5 krigsfartyg, rika förråd
m. m. föllo i deras händer. Dessa uppgifter öfverensstämma ej, som vi sett, med
sanna förhållandet.</footnote>

Anländ till Grislehamn vidtog Döbeln nödiga åtgärder för att
hejda ryssarna, i fall dessa ärnade göra försök att anfalla. Men
här mötte honom större svårigheter än på Åland. Alla invånare
hade flytt och medtagit sina hästar. Af de hästar åter, som
öfverfört Döbelns tross från Åland, hade en del störtat och andra voro
obrukbara efter ansträngningarna. Döbeln hade väntat att vid
Grislehamn finna kustarmén sig till möte, men blef äfven häri
gäckad, ty endast 26 man af Västmanlands vargeringsmän funnos
på platsen. Hans eget manskap uppgick den 18 mars till endast
3,500 man tjänstbara. Oaktadt alla motgångar, ville Döbeln likväl
anstränga sig till det yttersta och försöka göra hvad som inom
möjlighetens gränser göras kunde.

Länge läto ryssarna ej vänta på sig. Den outtröttlige Kulneff
hade vid Signilskär samlat sina ryttare — 3 skvadroner husarer
och 500 kosacker — och beslöt att med dem skynda i svenskarnas
spår. I sin dagorder före uppbrottet skref Kulneff: »Gud är med
oss. Jag framför eder, furst Bagration bakom eder. Under
marschen boren I hålla eder raska och glada. Ängslan anstår endast
gamla käringar. På bivuacken skall eder bestås ett mått
brännvin, gröt med smör, en bädd på granris och en god natthvila.»

Vägen var ej svår att finna, ty en mängd svenska lik,
sönderbrutna vapen och föremål af olika slag lågo utmed isen, där
Döbelns armé tågat fram. Ryssarna hade dock bättre tur med
väderleken än deras föregångare, ty snöyran hade lagt sig och solen
belyste de oöfverskådliga isvidderna. Den 19:e uppnådde Kulneff
sina motståndares förposter, hvilka grepos af förskräckelse och
skyndsamt drogo sig tillbaka. De få invånare, hvilka ännu funnos
kvar i trakten, öfverföllos af en panisk skräck och sökte i vild
flykt från kusten rädda sig inåt landet. Hvad skulle nu Döbeln
företaga sig med sina 3,500 man, ifall Bagrations 17,000 lyckades
tränga fram öfver hafvet? Att under sådana förhållanden tänka
på allvarsamt motstånd var ogörligt.

Så snart han i Vårdö prästgård, dit han dragit sig, erhållit
kunskap om att Kulneff uppnått svensk mark, skref han till
regeringen i Stockholm: »Nu anrycker rysk kolonn mot
Grislehamn. Inga kanonhästar — litet artilleriammunition. Trupperna
fatiguerade. Inga trosshästar. Motstånd skall göras. Utgången
kan förutses. Tills general Wachtmeister ankommer, skall befälet
föras. Vårdö, kl. ½ 10 f. m. d. 19 mars 1809.»

I sin brydsamma belägenhet grep nu Döbeln till en list. Han
afsände nämligen öfverste Schulzenheim som parlamentär med
ett bref till Knorring, för att framhålla hertigen-regentens
benägenhet att afsluta kriget, under villkor att inga ryska trupper
beträdde gamla Sveriges jord; att följande dag sändebud för
fredsunderhandlingar skulle anlända till Åland o. s. v. Allt uppdiktadt
för att vinna tid och förmå ryssarna vända tillbaka öfver hafvet!

Kulneff emottog parlamentären med välvillig artighet och
fordrade endast kvarter i Grislehamn för sina soldater, hvilka
voro uttröttade efter de utståndna ansträngningarna. Detta
beviljade Döbeln gärna. Den 19:e på kvällen intågade ryssarna i
nämnda ort, hvarifrån Kulneff rapporterade till sin chef, furst
Bagration: »Tacksägelse till Gud! Heder och ära åt ryska hären
på Sveriges kuster. Jag sjunger med trupperna i Grislehamn:
'Vi prisa dig o Gud!' På hafvet är vägen mig öppen, och jag
stannar här, tills jag erhåller edra befallningar.»

Parlamenlären fortsatte emellertid resan, försedd med ett af
Kulneff utfärdadt pass, samt anlände till Åland, där han äfven af
Knorring höfligt emottogs. Det fröjdade Knorring att få en
förevändning för inställandet af taget till Sverige, hvilket af honom
från början ogillats, och ingående på Döbelns förslag, besvarade
han artigt dennes bref. Den obeveklige Araktschejeff hade redan
hunnit lämna krigsskådeplatsen. Till Barclay de Tolly och
Schuvaloff afsände Knorring omedelbart order, att de genast skulle
lämna Sverige, och äfven Kulneff erhöll en dylik befallning.

Den 20:e lämnade Kulneff Grislehamn och återvände till Åland.
Såsom bevis på sin fredliga sinnesstämning sände han till Döbeln
en underofficer och 86 soldater, tidigare tagna svenska krigsfångar.

Så långt var allt godt och väl, men Döbeln hade genom sin
i nödens stund tillgripna list råkat i en skef ställning. Enär han
ej var berättigad att inleda fredsunderhandlingar, blef han nu högst
illa berörd af sakernas utveckling. Hvad stod väl nu att göra?
Lyckligtvis passerade hans förra adjutant Lagerbring, nu befordrad
till öfverste, med ett officiellt meddelande om
regementsförändringen till kejsar Alexander. Döbeln anförtrodde sig åt Lagerbring,
hvilken lofvade att, så vidt möjligt, försöka ställa allt till rätta.

Då Lagerbring anlände till Knorring och ej medhade någon
fullmakt för inledning af fredsunderhandlingar, insåg den
sistnämnde att han blifvit förd bakom ljuset. Hans förra glädje
förbyttes nu i oro öfver den vrede detta steg antagligen skulle
framkalla hos kejsaren. Men Lagerbring fann sig och sökte lugna
Knorring med försäkran, att freden i alla fall ej länge skulle låta
vänta på sig. Sedan han någorlunda lyckats lugna den ryska
öfverbefälhafvaren, öppnade Lagerbring underhandlingar med
honom, hvilka ledde till afslutandet af ett stillestånd, enligt hvilket
alla krigsrörelser på de olika krigsskådeplatserna skulle
afbrytas. Knorring lofvade bortföra sina trupper från Åland, hvaremot
Lagerbring iklädde sig ansvaret för att svenskarna, så länge
underhandlingarna pågingo, ej skulle besätta ögruppen.

Regeringen i Sverige godkände Lagerbrings öfverenskommelse,
och Knorring lät, enligt aftal, sina trupper återvända till
fastalandet. Men då kejsaren, hvilken för tillfället, i anledning af den i
Borgå sammankallade landtdagen, uppehöll sig i Finland, erhöll
kunskap om det skedda, blef han högeligen uppbragt, ty nära att
uppnå målet för sina länge närda önskningar, såg han sig åter
besviken. Han uppsade genast stilleståndet och gaf befallning åt
Barclay de Tolly att kvarstanna på andra sidan Bottniska viken.
Detta var dock numera för sent, ty Barclay hade redan i enlighet
med Knorrings order hunnit draga sig tillbaka till Finland. Till
Åland sändes samtidigt en betydlig styrka under Demidoffs och
Kulneffs befäl. Knorring, hvilken genom sina åtgärder ådragit
sig kejsarens misshag, skildes i medlet af april från sitt befäl och
i hans ställe utnämndes nu Barclay de Tolly. Kejsaren önskade
nog att trupperna ånyo skulle öfvergå hafvet, men af fruktan för
isarnas ohållbarhet, måste han dock afstå därifrån.

I Sverige hade grefve Wachtmeister samtidigt intagit Döbelns
plats, efter det den sistnämnde, hvilken ej var någon vän af den
nya regeringen, på egen begäran entledigats.

* * * 

Medan svenska och ryska trupper under Döbeln, Bagration
och Kulneff utförde ofvanskildrade djärfva färd öfver Ålands
haf, företog Barclay de Tolly en ännu äfventyrligare marsch till
Sverige öfver Kvarken. Detta tåg från Vasa till Umeå, hvilket,
enligt Araktschejeffs ord, af försynen unnats endast Barclay de
Tolly, var i själfva verket förenadt med otroliga svårigheter och
faror, och är fullt jämförligt med historiens ryktbaraste krigståg,
såsom Hannibals öfver Alperna, Napoleons öfver S:t Bernhard
och Karl X Gustafs öfver Bält.

Den 17 mars bröt Barclay upp från Vasa med 3,000 man och
styrde kosan åt nordost för att öfver Kvarken söka uppnå svenska
kusten vid Umeå. Den sträcka om c. 110 kilometer, han härvid
hade att tillryggalägga, afbrytes af tvenne ögrupper. Närmare
finska kusten ligga öarna Replot och Björkö samt några mindre
holmar; ytterst vid hafsbandet höja sig dessutom några fullkomligt
nakna klippor, de s. k. Valsöarna. På motsatta sidan, omkring
två mil från svenska kusten, sträcker sig en annan rad holmar,
af hvilka den lilla Gaddön ligger längst åt söder, och Holmön,
den största, är belägen midt emot byn Ostnäs på fastalandet.

I dessa nordliga trakter är det tämligen vanligt att hafvet
under vintermånaderna betäckes af en så stark is, att den väl
kan bära människor och äfven vida större tyngder; oftast är den
dock mycket ojämn och genombruten af breda rämnor. Af de
våldsamma stormar, hvilka här äro rådande, sönderbråkas och
förskjutes istäcket, så att vägen än spärras af höga, på hvarandra
upptornade block, än af förrädiska, med lös snö fyllda vak, i
hvilkas djup mången spårlöst försvunnit. Att färdas öfver dessa
isfält är förenadt med många vådor, hvilka för en hel armé med
kanoner och tross kunde gestalta sig nog så ödesdigra.

Barclay de Tolly utrustade sin afdelning så godt
omständigheterna medgåfvo, och försökte därvid minska trossen till det
oumbärligaste; endast ett nödvändigt antal slädar för
patronkistorna och de sjuka medföljde. Hvarje man medhade skorpor
för 10 dagar, och hästarnas furage var beräknadt för 4 dygn.
Sålunda, försedda med det minsta möjliga, bröto trupperna upp
från Vasa, och efter två dagars mödosam marsch uppnådde de
den yttersta skärgården vid finska kusten, d. v. s. de små
Valsöarna. Här bivuackerades under bar himmel, icke ens något
bränsle erbjöds de genomfrusna krigarne. Tidigt på morgonen
den 20:e fortsattes färden, hvilken med hvarje steg blef allt
mödosammare, ty den tidigare utstakade vägen hade förlorats ur
sikte, och man var nu tvungen att med tillhjälp af kompass söka
sig fram genom den farliga isöknen. En samtida rysk författare
skildrar denna dagsmarsch i följande ord:

»En förfarlig storm, som rasat hela denna vinter, hade
sönderkrossat isen och hitfört den i stora stycken från hela viken.
Likasom klippor höjde sig dessa i olika riktningar, dels afskärande
vägen, dels uppstaplade utmed densamma. På afstånd liknade
ishvarfven hafsvågor, som ögonblickligen frusit under en stark
sjögång. Man var nödsakad att dels klifva öfver isstyckena, dels
vika af på sidan om dem, dels med möda arbeta sig ur en djup,
med isskorpa betäckt snö. Kölden öfversteg ej 15 grader och vädret
var lugnt; i annat fall hade stormen, högst vanlig vid denna
latitud, kunnat sönderbryta isbetäckningen och uppsluka trupperna.
Ehuru hvarje minut var dyrbar, tillät man dock soldaterna hvila;
de kunde knappt röra sig af trötthet. Hästarna slintade och
sårade sina fötter. Artilleriet fördröjde truppernas rörelser. Till
kanonerna, som blifvit lagda på slädlavetter, detacherades 200
man, och slutligen lämnades de efter under betäckning af reserven.»
Många soldater störtade och omkommo under vägen, hvarom
Barclay de Tolly yttrade: »Man behöfver ej utstaka vägen öfver
Kvarken, jag har gjort detta med mina soldaters lik».

Dignande af trötthet framkommo de ryska trupperna mot
aftonen till Gaddön, där de fortfarande nödgades tillbringa natten
under bar himmel. Kölden tilltog, och de arma människorna

<img 1>
Barclay de Tollys tåg öfver Kvarken.
(Efter en tafla af A. v. Kotzebue.)
</img>
kunde ej heller nu, utan tillgång på bränsle som de voro, göra
upp eldar att värma sig vid. Här fördelade Barclay de Tolly
följande dag sin styrka i tvenne afdelningar. Den ena tågade norrut
mot Holmön för att sedan gå i land vid Ostnäs, den andra
fortsatte marschen rakt mot Ume-älfs mynning.

I Umeå förde grefve Cronstedt befälet. Han hade i medlet
af februari med f. d. Savolaksbrigaden brutit upp från Torneå
och i början af mars anländt till trakten af Umeå, där trupperna
förlades i närliggande byar. Till hans brigad hörde, förutom
Savolaks infanteri och jägare, återstoden af Österbottens norra
bataljon, Vasa regemente, Kajana och Uleåborgs bataljoner och ett
batteri af finska artilleriet. Samtidigt hade Klercker med
högkvarteret flyttat till Hernösand. Cronstedt var ännu ej fullt
återställd efter sina vid Alavo erhållna blessyrer, i följd hvaraf
göromålen delvis sköttes af andra.

Ryktet om att ryssarna beredde sig att öfvergå Kvarken hade
visserligen nått Cronstedt, men han tog det för falskt allarm och
betraktade saken som en outförbar orimlighet. Häraf kom det
sig, att då nu Barclay verkligen närmade sig Umeå, ej några
förberedelser vidtagits för att möta honom. Trupperna befunno sig
spridda i byarna mellan Ratan och Angesjö, Karelska dragonerna
hade kvarlämnats i Löfåker och Västerbottens regemente var till
och med hemförlofvadt. Endast omkring 1,000 man kunde

<img 1>
Holmö.
</img>
Cronstedt i en hast sammankalla, för att med denna lilla styrka möta
anfallet.

Han lät öfverstelöjtnant Furumark med 140 savolaksjägare
tåga till Holmö. Tujulin med resten af nämnda regemente
fattade posto vid Ostnäs, och major Ehrnrooth med en bataljon
Savolaks infanteri ryckte fram till Ume-älfs mynning, där han
intog ställning vid Obbola by.

Den fåtaliga styrka, som under Furumark afgått till Holmö,
var alldeles för svag att hindra den öfverlägsna fiendens
framträngande. Furumark hade också erhållit befallning att långsamt
draga sig mot Ostnäs, hvilket han äfven gjorde, sedan han
upptäckt att en särskild rysk trupp söderom öarna drog sig mot
fastalandet. Duncker anförde här jägarekeden, och sin vana trogen
vek han endast steg för steg, hvarunder hans säkra skyttar
nedlade många af fiendens närgångna ryttare och hästar.

Då Furumark framkom till midten af den milsbreda fjärden
mellan Holmö och Ostnäs, var det nära däran att han blifvit
kringränd af ryssarna. Deras rytteri, hvilket bakom hvarje karl förde
en fotjägare på sadeln, hade hunnit ställa sig emellan
savolaksarne och kusten. Men Furumark förlorade ej sitt vanliga lugn,
han fortsatte marschen i sluten trupp, omgifven af flankörer,
hvilka utan afbrott aflossade sina skott. Inom kolonnen förspordes
redan tal om att gifva sig, ty man trodde ej mer på möjligheten
att bryta sig igenom, men då hördes Dunckers röst: »Jag ger mig
aldrig så länge jag har en karl på benen», utropade han och drog
därvid så häftigt på sin mössa att den nedsjönk öfver öronen.

Ingen vågade vidare göra en antydan om kapitulation. Sedan
fienden varseblifvit att trupper funnos samlade vid Ostnäs, drog
den sig tillbaka samt stannade öfver natten på isen. Det
berättas att den ryske chefen, då han vändt sin häst för att begynna
återtåget, med sabeln giort honnör för Furumark och Duncker.

Den andra ryska afdelningen, hvilken nu ryckte an mot
Obbola by, stötte här på ett kraftigt motstånd af major Ehrnrooth.
Från kl. 4 e. m. till kl. 9 på aftonen pågick en liflig skottväxling,
utan att ryssarna dock lyckades intränga i byn. Vid nämnda tid
anlände v. Törne med en annan bataljon savolaksare och öfvertog
befälet. Ryssarna, som längtat att få kvarter i byn, sågo sig
tvungna att tillbringa äfven denna natt under bar himmel. Till
all lycka kommo de öfver ett infruset handelsfartyg, hvilket
söndertogs till bränsle; kölden hade nu stigit till 30 grader. Hade
Törne under natten anfallit de utmattade och stelfrusna ryssarna,
skulle dessa antagligen varit förlorade, men han ansåg sin trupp
därtill vara för fåtalig. »Vi äro för svaga», sade Törne, »knappast
700 man, och hafva inga kanoner.»

I stället drog sig Törne under natten tillbaka mot Degernäs
by, där han följande morgon af en vida öfverlägsen styrka blef
angripen. Hotad att här blifva afskuren, måste han fortsätta reträtten.

Framkomna nära intill Umeå utsände de våra en
parlamentär till ryssarna med anhållan om ett samtal mellan
Cronstedt och Barclay de Tolly.

En kurir, medförande underrättelsen om Gustaf Adolfs
störtande från tronen, hade nämligen under natten anländt, hvaraf
Cronstedt antog att kriget vore slut. Hans ställning var för resten
ytterst brydsam, ty omringad af en vida öfverlägsen fiende, såg
han sig urståndsatt att länge med framgång värja sig. Återtåget
söderut var afskuret, afdelningen i Ostnäs kunde anses förlorad,
och hästar saknades för att bortföra kanonerna och de rika
förråden i staden. Under dylika omständigheter beslöt Cronstedt
att öppna underhandlingar med fienden, för att för sig söka
utverka de största möjliga fördelar.
Barclay de Tolly åter, som fruktade för att Cronstedt, ifall
honom ej beviljades några eftergifter, skulle låta uppbränna
förråden, hvarigenom den ryska afdelningen med detsamma vore
förlorad, emottog beredvilligt anbudet. Proviantbrist skulle snart
gifva sig tillkänna; truppernas krafter voro efter de utståndna
ansträngningarna alldeles uttömda och alla längtade efter en
välbehöflig hvila.

Utan svårigheter enades generalerna om vapenhvila, på i
hufvudsak följande villkor: »Att de svenska trupperna skulle utrymma
Umeå samma dag kl. 4 e. m., hvarefter ryssarna skulle äga att
där inträda; att de svenska trupperna skulle draga sig tillbaka till
Hernösand med förposter i Nordmaling, under det ryssarnas
förposter skulle få utsträckas till gränsen af Umeå län; att de svenska
trupperna skulle förses med fyra dagars lifsmedel men alla öfriga
förråd öfverlämnas åt ryssarna; att de sjuka fortfarande skulle
vårdas i Umeå, samt att stillestånd skulle pågå, till dess de till
högste befälhafvarne på båda sidor sända kurirerna hunnit
återvända, och sedan med 24 timmars uppsägning.»

När lifsmedlen utdelades åt våra soldater, inträffade samma
bedröfliga företeelse som på Åland, d. v. s. att många berusade
sig med brännvin. Här gick oordningen till och med så långt,
att soldaterna öfverföllo sina officerare och hotade med myteri.
Sålunda berättar Montgomery, hvilken själf var närvarande, att
då kapten v. Fieandt med kraft sökte afstyra de berusades ofog,
voro dessa färdiga att sönderslita honom. För ordningens
upprätthållande såg befälet sig slutligen tvunget, att, så smärtsamt
det än var, anhålla om ryssarnas hjälp vid utställandet af vakter.
En del ryska officerare fägnade sig öfver sina motståndares
belägenhet, men då de upptäckte att deras egna kosackofficerare
förplägade sig i sällskap med de rusiga soldaterna och drucko
ur samma kärl som dessa, nedstämdes dock skadeglädjen hastigt.
Följden blef emellertid att 50—60 druckna soldater kvarstannade
i staden och gjordes till krigsfångar, och dessutom dogo flera af
utsväfningen under marschen.

I brist på hästar måste manskapet draga kanonerna,
hvarigenom färden gick mycket långsamt, och först den 22:a anlände
trupperna till Öre-älf, på hvars södra strand de förlades i byarna.

De genomfrusna ryssarna intågade emellertid högtidligt i Umeå
på eftermiddagen samma dag och fingo nu omsider njuta af varma
kvarter. En mindre afdelning sändes dock genast norrut för att
bemäktiga sig de förråd, hvilka man förmodade skulle finnas
fördelade på olika orter. Från Vasa anlände äfven ännu samma
dag ett ryskt regemente, till följd hvaraf Cronstedt, öfverdrifvet
nog, beräknade fiendens styrka till 9—10,000 man. Till
Gripenberg afsände han underrättelse om det skedda.

Men redan påföljande dag erhöll Barclay de Tolly Knorrings
befallning att återvända till Finland, och Cronstedt emottog
samtidigt underrättelse om den af Döbeln ingångna
öfverenskommelsen. Ett nytt fördrag kom nu till stånd mellan de bägge
befälhafvarne. Ryssarna skulle efter 3 dygn anträda återfärden och
få medtaga så mycket lifsmedel och kläder ur förråden, som de
kunde behöfva under marschen. I händelse att svår väderlek
inträffade, kunde afmarschen uppskjutas. Vägvisare och hästar
skulle äfven ställas till deras förfogande. Sålunda återvände nu
Barclay de Tolly redan den 27 mars och uppnådde lyckligt finska
kusten den 1 april.

I Umeå och i hela Sverige fröjdade man sig öfver ryssarnas
aflägsnande och hoppades att all fara därmed vore öfverstånden,
men snart nog skulle det visa sig att Barclays tåg öfver Kvarken
haft en ödesdiger inverkan på utvecklingen af händelsernas gång
i den norra finska fördelningen, där Gripenberg förde befälet.

* * *

Den 17 mars uppsade ryssarna stilleståndet med Gripenberg;
alltså kunde fientligheterna i dessa trakter, enligt tidigare
öfverenskommelser, vidtaga den 23:e samma månad. Flera af
Gripenbergs officerare gjorde honom uppmärksam på, att det vore
klokast att nu draga sig tillbaka mot Umeå, hvilket utan tvifvel hade
varit välbetänkt; men Gripenberg ville ej vika utan svärdslag,
»Vill man göra sak med mig», svarade han förargad, »kan jag
icke undvika det, men för feghet skall det ej bli, först skola vi
slåss och sedan gå.»

Af ofvananförda ord framgår, att Gripenberg kände sig sårad,
och att han förmodade det någon betviflade hans mod. Allt ifrån
krigets början hade Gripenberg ständigt blifvit åsidosatt af högste
befälhafvaren, hvilket hos honom närt en viss misstänksamhet.
Mellan honom och grefve Klingspor uppstod sålunda genast ett
fientligt förhållande. Oupphörligen blef Gripenberg trakasserad
och i möjligaste måtto nedsatt af fältmarskalken. Gripenberg med
sin enkla, sträfva och rättframma natur, tilltalade ej Klingspor,
hvilken mera anslogs af yttre förfining och hofmannamanér. Det
var själffallet att två så helt och hållet motsatta karaktärer skulle
stötas ifrån hvarandra. Men Gripenbergs redbara väsen, hans i
många strider bepröfvade tapperhet och plikttrohet voro
egenskaper, hvilka, ehuru de ej anslogo Klingspor, gjorde honom allmänt
uppburen inom armén. Då generaladjutantsposten efter
Löwenhjelms iråkade fångenskap vid Pyhäjoki blef ledig, var Gripenberg,
som den äldsta af brigadcheferna, närmaste man till densamma,
men blef som kändt förbigången, hvarigenom hans sårade känslor
yttermera fingo näring. Nu åter, kvarlämnad allena i Torneå med
en trasig, hungrande och i alla afseenden nödställd kår, misstänkte
han att äfven detta var tillställdt af hans fiender i högkvarteret,
enbart till hans fördärf. Därtill kom yttermera att hans stabchef,
öfverste Palmfelt, ständigt underblåste och vidmakthöll
misstankarna och missnöjet hos Gripenberg. Allt nog, Gripenberg hade
föresatt sig att ej gifva några skäl för klander, hvarför han
nu ville möta ryssarna och slåss.

Under sitt befäl hade Gripenberg för närvarande endast
2,000 stridbara män, resten låg sjuk, hvaremot hans
motståndare, grefve Schuvaloff räknade mellan 4 och 5,000 man.
I alla fall önskade Gripenberg ej gifva vika utan
svärdslag och ansåg Neder-Kalix vara lämplig plats för en
försvarsstrid.

Sålunda lät han sina trupper draga sig till nämnda ort,
belägen omkring 6 mil västerut från Torneå. Anländ dit, erhöll
Gripenberg underrättelsen om regementsförändringen i Stockholm
och antog därför, i likhet med de flesta, att kriget härmed vore
slut. Han afsände följaktligen en parlamentär till Schuvaloff med
förslag om stilleståndets förlängning, intill dess att närmare
underrättelser från Stockholm hunnit inträffa. Den ryska generalen
ansåg sig dock ej befogad att i denna angelägenhet afgöra något
och gaf ett nekande svar, men lofvade likväl höra sig för hos
Knorring, till hvilken han skulle afsända bud.

Emellertid anlände underrättelse från Fahlander om att 700
man ryssar ankommit till Holmö. Detta ingaf Gripenberg
bekymmer, isynnerhet som Palmfelt i anledning af nyheten uttalade
sin åsikt, att dessa 700 man säkert förebådade en vida större
styrka. Gripenberg sammankallade nu ett krigsråd, där likväl ej
något beslut fattades.

<img 1>
Grefve P. A. Schuvaloff.
</img>
tassarna uppnådde emellertid den 24:e byn Sangis (4 mil
väster om Torneå), där de stötte på Gripenbergs eftertrupp, hvilken
stod under öfverstelöjtnant v. Fieandts befäl. Efter en timmes
liflig skottväxling blefvo ryssarna tillbakaslagna, men kort därpå
anföllo de åter, hvarvid Fieandt fortsatte försvaret. Det rådde 27
graders köld, så att soldaterna mellan hvarje skott måste klappa
händerna för att ej förfrysa dem.

Midt under pågående strid anlände ryska öfversten Anshelm
de Gibory i egenskap af parlamentär till Fieandt, hvarför
skjutningen ånyo afbröts. Parlamentären anhöll om ett samtal med
general Gripenberg.

Sedan detta beviljats, sammanträffade de båda befälhafvarna
i Sangis, där Gripenberg jämte Palmfelt infunnit sig, i förmodan
att frågan gällde afslutandet af ett stillestånd. Samtalet fördes på
franska, hvilket språk Gripenberg ej var mäktig, hvarför Palmfelt
tjänade som tolk. Anshelm de Gibory berättade nu om Barclays
ankomst till Umeå, stadens intagning af ryssarna samt påpekade
för Gripenberg, att hans återtagsväg sålunda var afskuren. För
att undvika onödig blodsutgjutelse föreslog han Gripenberg att
kapitulera på villkor, dem han själf kunde finna antagliga.
Vidare uppgaf han Schuvaloffs styrka till 8,000 man och framhöll
omöjligheten för Gripenberg att med sina fåtaliga trupper göra
motstånd mot öfvermakten.

Gripenberg svarade, att han ej betviflade Anshelms uppgifter,
men att han måste invänta förhållningsorder af sin
öfverbefälhafvare; därefter föreslog han å sin sida, antingen afslutandet af ett
stillestånd på villkor att båda arméerna bibehölle sina för
närvarande intagna ställningar, eller också att finnarna finge afgå till
Piteå, hvarigenom hela området norr om nämnda stad skulle åt
ryssarna utan strid öfverlämnas. Men Anshelm de Gibory fortfor
att vara enträgen. Gripenberg borde inse, menade han, att vidare
motstånd vore onyttigt och omöjligt, samt att villkoren blefve goda
såvida de genast antogos; ifall däremot frågan uppsköts, skulle
ryssarnas fordringar ökas.

Samtalet afslutades omsider, sedan Gripenberg emottagit ett
af Anshelm uppgjordt skriftligt förslag till ledning för vidare
underhandlingar. Gripenberg ville rådgöra härom med sina
brigadchefer; och man öfverenskom slutligen om att åter sammanträffa
påföljande dag i Månsby, Gripenbergs högkvarter.

Anländ till sistnämnda ort, möttes Gripenberg därstädes af
Cronstedts bref angående händelserna i Umeå, ryssarnas intagning
af staden och återtåget till Ore-älf; — med ett ord, allt hvad
Anshelm berättat, besannades fullkomligt.
På grund af dessa nedslående underrättelser samt med
anledning af ryssarnas nyss gjorda förslag, sammankallade
Gripenberg omedelbart alla högre officerare till krigsråd. Bland de
närvarande voro generalmajor Aminoff, öfverstarna Cedergren,
Jägerhorn och v. Platen, öfverstelöjtnanterna Charpentier, Enoch
Furuhjelm, Reutersköld, Gripenberg och Uggla m. fl. — för det mesta
bepröfvade, modiga krigare.

Någon verklig öfverläggning tyckes likväl ej ha ägt rum, ej
heller torde något protokoll ha förts. »Man kom och gick efter
behag», skrifver en författare. »Gripenberg gick omkring på
golfvet med Cronstedts depesch i handen, samt meddelade: att
fiendens styrka vid Umeå var 10 till 11,000 man, att han förgäfves
föreslagit Schuvaloff stillestånd på 8 dagar, att ryssarnas styrka
vid Torneå sannolikt var 6 till 7,000 man, och att Schuvaloff
erbjudit finnarna att själfva få uppsätta villkoren för en konvention,
blott den innehöll förbindelse om vapnens nedläggande och
återmarsch till Finland.»

De närvarande tycktes finna, att någon annan utväg ej
återstod, och ingen gjorde några egentliga invändningar mot
förslaget. »Go' herrar!» hade Gripenberg slutligen yttrat, »om någon
bland eder finnes, som vill att jag skall slåss; jag skall ta mig
tusan djäflar slåss, jag har slagits förr!» Härvid slog han med
förtrytelse näfven i ett bord, så att det hoppade. Ej heller nu
uppträdde någon emot förslagets antagande.

Allmänna uppfattningen tyckes varit den, att ingen annan
utväg stod till buds. Detta framgår äfven ur krigsrättens protokoller.
Sålunda vittnade Charpentier, »att han för sin del ansåg
konventionen vara högst nödvändig, och omöjligt att på annat sätt
kunna undgå att blifva krigsfången, helst retraite icke kunde
verkställas». Öfverintendenten Jägerhorns, öfverstelöjtnant Enoch
Furuhjelms m. fl:s vittnesmål öfverensstämma äfven häri. Man ansåg
nämligen, att armén omöjligen kunde tillryggalägga den 39 mil
långa vägen till Umeå, ty lifsmedel saknades därtill, foderförrådet
var otillräckligt, och hvarje försök till motstånd mot den vida
öfverlägsna fienden var fåfängt.

Lämnad att själf omhändertaga sitt öde, tyckte sig den fåtaliga
återstoden af finska armén numera vara öfvergifven af alla. Vi
läsa i den »allmänna journalen» följande utgjutelser, hvilka tolka
officerarnes känslor och delvis äfven motiven för befälets
tillvägagående. Först klagas öfver »att de finska befälhafvaren a blifvit
lämnade i djupaste okunnighet om hvad man hade att hoppas af
den politiska förändringen i Stockholm». Därefter yttras: »Redan
i osäkerhet om rätta förhållandet af de till cheferne sända
proklamationerna om regeringsförändringen, emedan de ej voro bifogade
med den allra minsta skrifvelse, hvarken i egenskap af ordres eller
annan berättelse, ansåg man sig öfverlämnad till sig själf . . . Denna
corps af befäl, som öfver ett år uthärdat alla besvärligheter, som
man kan föreställa sig kunna förekomma uti en Campagne, som
hade vist prof af den fullkomligaste själsstyrka uti de
uppoffringar de gjort af hustru, barn och egendom, som de af ära samt
rent nit för rikets tjenst lämnat uti fiendens våld, som uti en
oafbruten kedja af tillfällen vist prof af mannamod och
oförtrutenhet, samt det nogaste uppfyllande af de plikter hvar och en
af dem ålegat» o. s. v.

Då sammankomsten slutligen upplöstes, hade intet afgörande
beslut blifvit fattadt, ehuru man som nämndt ansåg, att under
närvarande förhållanden en dagtingan var mer eller mindre nödvändig.

Följande dag anlände Anshelm de Gibory till Månsby,
medförande en noggrant affattad och af Schuvaloff undertecknad
konvention, som likväl i några punkter skiljde sig från hvad som
tidigare öfverenskommits. Då Gripenberg gjorde Anshelm
uppmärksam härpå, gaf den förstnämnde sitt hedersord på att detta skulle
ändras, samt föreslog att Gripenberg själf skulle komma till
Torneå för att där personligen sammanträffa med Schuvaloff samt
afgöra saken. Vägrade däremot Gripenberg att nu underteckna
öfverenskommelsen, måste krigsrörelserna oförtöfvadt vidtaga, ty
man kunde omöjligt lämna de ryska trupperna i den skarpa
kölden under bar himmel. I hopp om att kunna bereda armén
några fördelar, biföll Gripenberg till att infinna sig i Torneå samt
undertecknade konventionen.

Denna var af följande innehåll:

1) att den under general Gripenbergs befäl stående kåren skall
kvarstå på nu innehafda platser och aflämna sina gevär;

2) att de finska trupperna återvända till hemorten och gifva
sitt hedersord på att icke tjäna före freden;

3) att generalerna med sitt hedersord gå i borgen härför, i
hvad rörer disciplinen under hemmarschen;

4) att trupperna därunder skola erhålla pass samt lifsmedel i
tillräcklig mängd, antingen in natura eller i penningar;

5) att de svenska trupperna skola aflägga ed på att icke tjäna
mot Ryssland eller dess bundsförvanter under pågående krig,
hvarefter de få återvända till Sverige;

6) att kanoner och ammunition skola på stället aflämnas till
den af grefve Schuvaloff utsedda kommissarien;

7) att alla generaler och öfriga officerare erhålla de militära
ärebetygelser, som tillkomma deras grader;
8) att all tross och öfriga tillhörigheter blifva i truppernas ägo;

9) att alla svenska staten tillhöriga lifsmedels- och
ammunitionsförråd, som nu finnas på vägen mellan Kalix och Umeå,
öfverlämnas till den ryska kommissarie, som utses att mottaga
dem, samt

10) att en timme efter konventionens undertecknande ett
generalförslag öfver alla till generalmajor Gripenbergs armé hörande
trupper och förråd skall aflämnas till befälhafvaren för de ryska
trupperna samt verkställigheten af konventionen äga rum genast
efter undertecknandet och utväxlingen af ofvanstående artiklar.

Påföljande dag afsände Gripenberg en rapport till Klercker
om det som tilldragit sig samt reste därefter i sällskap med

<img 1>Neder Kalix.
</img>
Palmfelt till ryska högkvarteret i Torneå. Kort efter deras afresa
ankommo emellertid tvenne kurirer — en svensk och en rysk
— från Cronstedt och Barclay de Tolly, med underrättelse om den
sistnämndes återtåg till Finland. Glädjen blef stor bland finnarna,
ty alla förmodade nu att konventionen skulle gå om intet.
Kurirerna fortsatte snart färden för att öfverlämna sina depescher
till respektive befälhafvare, men endast den ryska anlände till sin
bestämmelseort. Vid Sangis by möttes de nämligen af Palmfelt,
som var på återväg från Torneå, och han befallde den svenska
kuriren att vända om. Sålunda erhöllo alla kännedom om de i
Umeå senast timade händelserna, förutom Gripenberg, för hvilken
detta dock hade varit af största vikt.

Då nu Palmfelt den 27:e anlände till Kalix och för de
därstädes församlade brigadcheferna förklarade att konventionen
skulle gå i uppfyllelse, uppstod inom finska armén en häftig
jäsning och ett allmänt missnöje gaf sig till känna. Återtågsvägen
för armén var ju numera fri, och därmed hade en af de
förnämsta orsakerna till konventionens afslutande hortfallit; man ville
ej foga sig uti densamma.

En del af kompanibefälet, mest björneborgare, begaf sig
skyndsamt till generalmajor Aminoff och uttalade för honom en begäran
om alt han skulle öfvertaga befälet och föra trupperna till Umeå.
»Med nöje skulle jag uppfylla er önskan», svarade Aminoff, »om
jag ej insåge omöjligheten att på 30 mils reträtt frälsa armén, i
det bedröfliga skick hvari den  nu är. För Gud och människor
skulle jag ej kunna ansvara att hafva bidragit till de olyckor,
som ovillkorligen skulle bli följden at detta försök. Men
den afslutade konventionen kan jag ändå ej gilla. Mera
bestämda och bättre villkor måste uppgöras och till dess detta
hunnit ske, böra trupperna draga sig från Kalix.»

Då nu Aminoff afslog anbudet, försökte man få en annan
befälhafvare, men »ingen af de yngre officerarne ansåg sig så
utmärkt, att han ville stiga framför ledet och taga befälet».
Småningom lade sig den första förbittringen, och man såg sig
slutligen tvungen att underkasta sig ödets bittra tvång.
Gripenberg hade under tiden i Torneå lyckats utverka följande
tillägg till konventionen:

1) Finska armén bibehålles vid sina löner och boställen,
hvarjämte änkor och faderlösa barn efter de i kriget stupade
stridsmän förunnas samma förmån: — förstås tills fred blifvit sluten.

2) Inga undersökningar rörande nu vid armén befintliga
personer,, hvilka på ett eller annat sätt af nit för sitt fädernesland
sökt gagna eller deltagit uti dess försvar, få ske.<footnote>Denna punkt gällde främst det manskap, som tillhört Sveaborgs och
Svartholms fästningsbesättningar och efter deras dagtingan återgått i tjänst.</footnote>

Den 30 och 31 mars aftågade trupperna från Kalix till Kemi,
där de aflämnade sina vapen, fanor och kanoner. Här, vid detta
tillfälle, bröto känslorna våldsamt fram, hvilket »hvarken eget befäl

<img 1>
Tre veteraner.
(Wirmolin, Troman och Lönn.)
</img>
eller fiendens kunde underlåta att högakta». Montgomery
skildrar sinnesstämningen i följande ord: »Förtviflan och sorg lyste
ur hvarje ansigte; med förbannelser öfver sin olyckas upphof
nalkades de det ställe, där det grymmaste af alla öden skulle öfvergå
de tappre. Med en hemsk tystnad, men under tandagnislan,
uppfylldes det utan ordning. Soldaterna sönderbröto sina vapen,
trampade under sina fötter de tropheer, dem de med lif och blod
hittills försvarat.»

Iklädd trasor, vanställd af sår tågade nu denna skara
i spridda flockar för att uppsöka sina hem. Ett mindre
antal soldater jämte några officerare lyckades smyga
sig undan och uppnådde efter otaliga mödor, på
omvägar, de svenska trupperna i Umeå; några fanor
räddades äfven af dessa behjärtade män.

Inalles torde vid konventionen i Kalix 2,000 man
friska och i det närmaste lika många sjuka, 12 fanor
och 22 kanoner ha fallit i ryssarnas händer.

Gripenberg och Palmfelt blefvo af samtiden strängt
klandrade och jämförda med kommendanten på Sveaborg.
Men ju flera fakta kommit i dagen, desto tydligare framstår
Gripenbergs rättrådiga afsikter. Palmfelt framträder däremot som den
ledande själen vid fördragets afslutande. Det var han, som först
klandrade försvaret i Kalix och framhöll omöjligheten att föra
armén till Umeå; det var han, som på franska ledde alla
underhandlingar och inverkade på Gripenberg med sina påståenden; hela
hans uppträdande under kapitulationen tyder dessutom på att han
innerst åstundade densamma. Han intrigerade så mycket som i
hans förmåga stod, utan att dock direkte spela förrädarens roll.
Hvad Gripenberg däremot med skäl kan klandras förtär att han
afstod förråden i Västerbotten, öfver hvilka han ej ägde
bestämmanderätt, men detta, ehuru obetänkt, innebär dock ej något
vanhederligt. I sina egna officerares ögon stod han öfver hvarje

<img 1>
Nylands dragon och infanterist.
</img>
klander, och dessa måtte väl hafva känt honom bäst samt stått
närmast att rättvist bedöma förhållandena. Sålunda har Georg
v. Heideman långt senare upptecknat sina minnen och intryck af
ifrågavarande händelse. »Jag var», skrifver han, »vid denna tid
en stridslysten yngling — — Jag brann af begär att hämnas
förlusten af allt hvad människan har kärast på jorden. Och likväl
— i sällskap med lika sinnade vapenbröder hördes ej klander
öfver konventionen, som tog oss vapnen ur händerna, ej knot
mot generalen, som undertecknade den; sådan var åsikten om vår
förtviflade ställning, sådant förtroendet till den grånade hjelte som

<img 1>
Finsk trossvagn.
</img>
förde oss an. Däremot svuro vi i tysthet mången ed öfver den
styrelse, som utan hjälp öfvergaf oss, som lät så mycket hjelteblod
flyta förgäfves, som med vanvettig likgiltighet lönade vårt
glödande mod, — samt öfver de män, som mera tänkte på
revolutioner och constitutioner, än fäderneslandets ära och frälsning.»
Någon jämförelse med Sveaborgs nesliga kapitulation och
konventionen i Kalix kan rättvisligen ej ifrågakomma. I
Sveaborg sträcktes gevären utan att fästningen ännu lidit någon
nämnvärd skada, utan att garnisonen lidit så godt som den minsta
manspillan, utan att lifsförnödenheterna eller ammunitionen tröto,
med ett ord utan giltig orsak, blott af feghet och fruktan för
inbillade faror. I Kalix däremot var det en liten skara tappra
krigare, hvilka slutligen bragts till förtviflan, efter att tidigare vid
åtskilliga tillfällen visat sig beredda att modigt offra sig för
fäderneslandet, efter att under ett helt år med oböjlig ihärdighet
hafva kämpat mot en öfverlägsen fiende och otaliga vedermödor.
Denna lilla återstod af finska armén hade nu råkat i ett läge,
som berättigade densamma att nedlägga vapnen och likväl
rättvisligen åtnjuta samtidens och eftervärldens fulla högaktning. Att
den ej saknade mod, hade af densamma ådagalagts måhända mer
än af flera andra truppdelar under pågående krig. Gripenbergs
personliga mod var kändt af enhvar, och feghet var väl det sista
man kunde beskylla honom för. Alltifrån krigets första skede hade
han varit med i elden, aldrig skonade han sig själf; särskildt hade
han utmärkt sig vid Lappo och Alavo. Till och med ryssarna
hade lagt märke till en gråhårsman, som alltid sågs närmast dem
under striderna, och läto en gång en parlamentär förfråga sig om
hvem denne man var. Gråhårsmannen var Gripenberg.

Emellertid blef Gripenberg efter kriget kallad att inför
krigsrätt i Stockholm rättfärdiga sitt handlingssätt, men kejsar
Alexander, hvars undersåte han dåmera var, förbjöd honom att inställa
sig. Då nu krigsrätten ej kunde fälla den anklagade, förklarades
att saken »icke tillfyllest var utredd» och öfverlämnades åt
framtiden att döma om Gripenberg; och denna framtid har borttagit
hvarje fläck från namnet Hans Henrik Gripenberg.
<img 1></img>
</chapter>
<chapter name="15 Kapitlet.
Inre förhållanden i Finland under kriget.">
<sp>15 Kapitlet.</sp>
<h3>Inre förhållanden i Finland under kriget.</h3>
Kejsar Alexander hade ända från krigets begynnelse fastställt,
att Finland efter dess eröfring skulle få bibehålla sina särskilda
rättigheter och privilegier och ej som en vanlig provins införlifvas
med kejsardömet. Härom skref Buxhœvden till rikskanslern,
grefve Rumjantzoff, från Lovisa redan den <sup>10</sup>/<sub>22</sub> februari 1808: »Alla
svenska provinser i Finland böra i enlighet med Hans Majestät
Kejsarens höga vilja, efter deras eröfring af våra trupper,
bibehålla sina forna lagar, rättigheter, förmåner, seder och bruk».

I stöd af nämnda kejserliga påbud kvarstannade öfverallt, där
ryska krigsmakten segrande trängde fram, landets egna
landshöfdingar, kronofogdar, länsmän, m. m. på sina forna poster. Dock
tillsatte Buxhœvden temporärt, på förslag af Sprengtporten, några
ryska ämbetsmän för att, som det hette, öfvervaka de inhemska
administrativa tjänstemännen i utöfvandet af deras åligganden,
men likväl utan att därvid införa några ändringar i göromålens
vanliga gång. I spetsen för den civila förvaltningen ställdes
civilguvernören i ryska Finland, statsrådet Nikolai Emin.

Till en början aflöpte allt väl, och några nämnvärda
misshälligheter förekommo ej. Ryssarna visade sig välvilligt stämda
mot landets fredliga invånare, och då fienderna voro tvungna att
för sina truppers underhåll rekvirera lifsförnödenheter, betalades
dessa enligt gångbara pris, hvarvid finnarna å sin sida fogade sig i
det oundvikliga och förhöllo sig stilla och fredligt. Det förefaller
till och med, som om undfallenheten och tillmötesgåendet stundom
gått något längre, än de tvingande omständigheterna fordrade.
Då ryssarna nalkades en stad, trädde ofta dess förnämsta borgare
och myndigheter dem till mötes, anhållande om skydd och
skonsamhet. Till exempel då fienden inmarscherade i Borgå,
mottogos de vid tullen af domprosten Alopæus, borgmästaren Orreus
m. fl., hvilka anhöllo om skydd för sig själfva och sina
medborgare; men detta bör väl främst tillskrifvas fruktan för de objudna
gästerna. Erfarenheten från tidigare krig hade lärt finska folket att
i ryssarna se grymma och blodtörstiga fiender, hvilka utan
förbarmande härjade och sköflade öfverallt där de trängde fram.
Nu däremot, då deras plan gick ut på att för sig bibehålla landet,
var ett dylikt förfarande själffallet ej förenligt med deras egna
intressen — kejsarens blifvande undersåtar ville man vinna genom
att bemöta dem med vänlighet och humanitet.

Bland befolkningen utspriddes många lugnande
proklamationer, i hvilka utlofvades säkerhet till lif och egendom. De
invånare, hvilka af fruktan skyndat att rädda sig och sin dyrbaraste
egendom till aflägset belägna byar eller till och med till öde
skogsbygder, uppmanades att återvända till sina hemvist och där i
lugn fullgöra sina vanliga arbeten, ty intet ondt skulle dem
vederfaras. Dock varnades strängt för att bära vapen eller försöka
angripa de kejserliga trupperna. De täta inkvarteringarna och
forslingarna af krigsförnödenheter blefvo i alla fall rätt betungande
för allmogen på en del orter. Men sedan finska armén redan i
början af kriget dragit sig norrut, öfverlämnande hela södra och
mellersta Finland i fiendens händer, återstod för invånarna i
nämnda trakter ej annat, än att nödtvunget underkasta sig den
starkares makt.

För att yttermera fästa folket vid sig, lät kejsaren den få mars
utgifva ett förordnande, hvari han förklarade bevillningsutgiften
för svenska riksskuldens betalande vara afskaffad; därjämte
upphäfdes äfven tullarna vid den förra riksgränsen mot Ryssland
samt tull- och accisafgifterna för sådana produkter, hvilka ifrån
landet inhämtades till städerna i och för försäljning. Alla dessa
åtgärder vidtogos för att befordra landets handel och välstånd.

De ryska myndigheterna ville äfven visa sitt förtroende för
finska folket genom att tillåta alla krigsfångar af finsk börd
återvända till sina hemvist. Men sedan man af officerarne begynt
fordra tro- och huldhetsed till ryska kejsaren, och desse vägrade
aflägga sådan, sändes de till Ryssland, där de dock af såväl
myndigheterna  å  de  orter där de hamnade som äfven af invånarna
öfverhufvudtaget behandlades väl.

Härom berättar bland andra kapten Charpentier i ett bref till
sin vän kapten Schulman<footnote>Båda hade råkat i fångenskap — C. A. Charpentier jämte flera andra
officerare hölls i Jaroslaw, hvaremot C. F. Schulman med några andra i Rostoff.
Schulman var broder till Otto Wilhelm S., hvilken i affärerna vid Okerois, Ypperi och
Siikajoki, med Tavastehus regemente, visat prof på »rådighet och mod», som orden
lyda i Adlercreutz' rapport.</footnote>: »Våra bekantskaper blifva mer och
mer ökade; för några dagar sedan voro vi på en stor bal hos en
viss herr Pisämski, han har en charmant fru, och vi (blefvo)
mycket väl bemötta. Karnovitz fortfar med sin ovanliga artighet.
Guvernören har börjat en artig sak, han bjuder fyra af oss för
hvarje dag, — få se huru länge det räcker». Därefter tillägger
Charpentier dock: »Gör dig af allt detta ändå intet för stort
begrepp, ty mycket mer kunde det vara». Men af fänrik B. J. v.
Breitholtz' dagbok framgår att det goda förhållandet varade under
hela fångenskapen. Han anför äfven dessa bjudningar hos
herrskapet Karnovitz, hos guvernören och i andra förnämligare hus
i Jaroslaw. Än var det middagar, än »assembléer», fyrverkerier,
teatrar eller baler, dit de fångne officerarne inbjödos; och det
framgår af de flesta anteckningar från denna tid, att man i
Ryssland bemödade sig om att visa främlingarna vänlighet och komma
dem att glömma fångenskapens tunga.

I Finland försökte de ryska officerarne äfven att vinna
invånarnes sympatier. Rätt egendomligt förefaller det emellertid att
landets damer, midt under pågående krig, deltogo i nöjen med de
fientliga officerarne. Dessa brukade nämligen allt som oftast ställa
till baler, slädpartier m. m., till hvilka ortens ungdom af det täcka
könet inbjöds. Den unge och lefnadsglade grefve Kamenski tyckes
varit särskildt begifven på danssoaréer. I Gamlakarleby,
Uleåborg och andra städer arrangerade han dylika tillställningar, å
hvilka alla, som blifvit inbjudna, infunno sig.

Sara Wacklin skildrar en högst märkvärdig bal i Uleåborg,
till hvilken grefve Kamenski och några andra af det högre ryska
befälet inbjudit endast stadens damer. Under tiden samlade sig
deras män, fäder och bröder utanför balsalen och åsågo
härligheten genorti fönsterrutorna. På Rautalampi prästgård, berättar
en rysk författare, infunno sig ryska officerare jämte ortens
talrika grannar och idkade här ett trefligt, hjärtligt och belefvadt
umgängeslif. »Hvar ären I nu, goda människor», utbrister samma
författare, »I som visade gästfrihet åt en ung fientlig officer! Hvad
har det blifvit af eder I unga skönheter, från hvars händer vi
brukade slita blommor och åkerbär, medan vi sutto under de
sekelgamla furorna? eller I, med hvilka vi stormade fram i en
hvirflande vals i Gamlakarleby och Uleåborg, öch dämpade er
patriotiska förbittring genom vår undergifvenhet och tjänstvillighet? . . .»

Det framgår, att de unga damerna till en början infunno sig
å nöjestillställningarna af fruktan för att de, om de afböjt
inbjudningen, kunnat draga fiendens förbittring och hämnd öfver sig,
sina närastående och måhända öfver hela landet. Men snart nog
intogs ungdomen af officerarnes ridderliga uppträdande, deras
eleganta umgängesvana och roade sig så af hjärtans lust, utan att
vidare tänka på det märkvärdiga i saken.

Äfven mellan själfva de stridande arméerna förekom, då
vapenhvila rådde, ett kamratlikt närmande. Å ömse sidor bjöd man
sina fiender på middagar, supéer eller bålar och bemödade sig
om att vid dylika tillfällen öfverträffa hvarandra i gästfrihet.
Kamenski och Klingspor intogo en måltid tillsammans i
Gamlakarleby, och likaså gjorde Sandels och Tutschkoff jämte deras
officerare, då budskapet om stilleståndet i Olkijoki nådde dem.
Såväl bland högre som lägre officerare förekommo dylika
bjudningar ganska ofta, och på förposterna under vapenhvilan hände
att man fördref tiden med tärningsspel, hvarvid trummorna
tjänade som bord.

Ett förhållande likt det som uppstod mellan de båda
stridande arméerna ansågs ej utgöra något hinder för en
samvetsgrann pliktuppfyllelse. Man kunde gladt fördrifva tiden
tillsammans under vapenhvilan och visa hvarandra ömsesidig aktning
och det oaktadt, när stridssignalen kallade, återgå till kamp på
lif och död.

Uppmanad och inspirerad af kejsar Alexander, vinnlade sig
Buxhœvden om att göra allt hvad i hans förmåga stod för att
lindra krigets fasor och skydda landets fredliga invånare mot
öfvervåld af militären. Han utgaf en befallning om att dylika
förseelser på det strängaste skulle bestraffas. I Åbo inrättade han
vid sitt kansli en blandad kommitté af finnar och ryssar, hvilken
ägde att undersöka klagomål från folkets sida och döma de
skyldiga. I praktiken kom dock nämnda domstol stundom till
oriktiga slutledningar.

Under krigets första skede trädde ej några egentliga
missförhållanden i dagen, men då en proklamation af den 11 maj
utfärdades, i hvilken alla invånare anbefalldes att aflägga
trohetsed till tsaren, begynte förhållandet mellan ryssarna och
Finlands folk undergå en väsentlig förändring. Man hade hittills i
S:t Petersburg förlitat sig på Sprengtportens bestämda påståenden,
att finnarna gärna emotsåge en förening med ryska riket; men
efter det folket vägrat att svära trohetsed, varseblef man det skefva
i denna föreställning. En del aflade dock eden, men flertalet
vägrade. Ämbetsmännen hotades, ifall de skulle vägra, med
förlust af sina tjänster, allmogen skrämdes däremot med olikartade
repressalier, hvarigenom allmän oro och stark jäsning uppstod i
landet. De tidigare skildrade folkresningarna flammade nu upp
öfverallt, omintetgörande det goda förhållandet mellan ryssarna
och det finska folket.

Anmärkas bör, att allmogen med större seghet stod emot
edens afläggande än tjänstemännen och de bildade klasserna
öfverhufvud. Den antagliga anledningen härtill var, att de mera
upplysta tidigare kommo till insikt om ändamålslösheten i att
försvara sig. De insågo så småningom att Finland nu med
oundviklig säkerhet gick en förening med Ryssland till mötes. Oklokt
hade det varit, resonnerade man, att då göra ett hårdnackadt
motstånd, utan borde man tvärtom, för landets framtida lycka,
foga sig i den nya härskarens önskan, för att såmedelst söka
bereda efterkommande släkten de bästa möjliga förhållanden.
»Man ville rädda Finland från fullständig undergång», yttrar
grefve Rehbinder.

Besjälad af en dylik uppfattning och af innerlig öfvertygelse
om att handla rätt, uppmanade biskopen i Åbo, Jakob Tengström,
i ett cirkulärbref af den 1 juni 1808, sina underlydande präster
att tillhålla allmogen i församlingarna att lugnt fortsätta sina
vanliga näringar och lefnadsyrken samt afhålla sig från alla oroliga
och brottsliga företag. Själf aflade han i spetsen för prästerskapet
och universitetets lärare redan den 21 maj den af de ryska
myndigheterna anbefallda trohetseden. Äfven landshöfdingen i Åbo, Knut
v. Troil, underkastade sig utan tvekan öfvervåldets makt;
landshöfdingarna Munck i Tavastehus och Lode i Kymmenegårdslän
delade äfven samma uppfattning och fogade sig i den nya ordningen.
Men i bjärt kontrast mot anförda åskådningssätt framträder
däremot den framstående rättslärde, d. v. akademierektorn Mathias
Calonii kraftiga uttalande vid rektorsbytet den 21 juni 1808. Efter
att härvid visserligen ha gifvit segrarne och särskildt grefve
Buxhœvden ett erkännande för mildhet mot landets invånare,
fortsätter han: »Det gifves nämligen uti hvarje godt och väl inrättadt
samhälle emellan regenten och undersåten ett ljuft och genom
oändligen många fina trådar starkt sammanväfdt band, som på
det närmaste förbinder dem bägge genom inbördes kärlek och
inbördes plikter. Att denna konstrika och starka kedja vid det
första slaget af motgången skall brista, så att ingen känsla af sorg
öfver det hastiga ombytet, ingen önskan att återgå till sitt förra
tillstånd skulle blifva kvar i undersåtarnas sinnen, det är något,
som, så länge vi äro människor, aldrig eller högst sällan skall
hända. Låt vara att krigslyckan velat, att kropparna skulle falla
i fiendens våld och tvingas att gå dit dennes beväpnade ordres
släpa dem: själarna fortfara dock, såsom mindre beroende af
lyckan och händelserna, att vara hvad de varit, nämligen med
omutlig tro och orubblig lydnad sin lagliga konung undergifna.
Ty så länge ännu stridens utgång är oviss och till dess ett
fördrag 'mellankommer, hvarigenom regenten själf afsäger sig sin
rätt, beror det ej på undersåtens godtfinnande att afskudda
sig sina plikter såsom sådan och afskudda de band, som
han delar med sitt fädernesland, om han ej vill befläcka
sig med förräderiets ärelösa brott . . . . Detta är orsaken,
hvarför äfven jag, som icke känner någonting nedrigare än
att bära ett fördoldt i sinnet och ett annat framme på
läpparna, skulle betrakta det såsom en samvetsskuld, om jag
med mindre öppenhet betygade, att vi af allt vårt hjärta känna
bitterheten af vår närvarande ställning.»

Dessa oförskräckt uttalade ord yttrades vid en tidpunkt, då fienden redan innehade hela
södra och mellersta Finland; de återskänkte mod och kraft åt
mången, som begynt vackla, de stålsatte sinnena och funno
återklang i nationens ädlaste känslor.

En annan proklamation, hvilken äfven på våren utfärdades
af Buxhœvden, väckte ej mindre förtrytelse än den om edens
afläggande, nämligen proklamationen af den 2 april 1808, enligt
hvilken de finska officerare, som kämpade i armén, inom viss
tid borde återvända till sina hemorter vid äfventyr att, om de'
åtföljde armén till Sverige, beröfvas både löner, boställen och
egendom. Huruledes landshöfdingen i Kuopio, Olof Wibelius,
oförskräckt protesterade emot denna orättvisa har i dessa skildringar
(å sid. 131) redan blifvit nämndt.

<img 1>
M. Calonius.
</img>
Dessa egenmäktiga och obetänksamma påbud väckte själffallet
bitterhet och missnöje bland såväl den fredliga befolkningen som
bland militären och alstrade stark oro i sinnena. Ryssarna åter
förbittrades särskildt öfver folkresningen, hvilken gjorde dem stort
förfäng, och hvilken de utan förskoning kufvade. Från denna
tid förskrifva sig grymheter af olika slag. Många personer fingo
härvid plikta hårdt och alldeles oskyldigt såsom t. ex. den
döfstumme Eek och kyrkoherden Winter; hit höra äfven de tidigare
skildrade hårresande plundringarna i Vasa. Rättvisan fordrar dock
medgifvandet, att gräsligheterna ingalunda utöfvades enbart af
ryssarna, ty äfven från finsk sida utöfvades grymhet vid tillfällen,
då det uppretade folket handlade utan ledning af officerare eller
andra bildade personer. Men dylika beklagansvärda företeelser
upprepas ständigt under tider, då de sämsta och lägsta lidelserna
hos människan få fritt spelrum och de råa instinkterna taga
öfverhand.

Att på ett mera effektivt sätt ordna landets inre
angelägenheter blef en nödvändighet, hvilken tillfullo insågs i S:t
Petersburg, där man till och med redan före krigets utbrott umgåtts
med planen att sammankalla en landtdag. Enligt Sprengtportens
åsikt hade detta steg bort vidtagas omedelbart efter det de ryska
trupperna öfvergått gränsen. I en proklamation, daterad
Fredrikshamn den <sup>6</sup>/<sub>18</sub> februari 1808, (således innan trupperna öfverskridit
gränsen), ställd till finska folket, läses bland annat: »Som icke
dess mindre flera omständigheter kunna förefalla, till hvilkas
afgörande i god grannsämja, inbördes förtroende i öfverläggning,
och endräkt i besluten nödigt är, uppmanas I härmed, att så
skyndsamt sig göra låter insända Edra Deputerade af hvarje
Provins i den laga ordning, som vid Edra vanliga Riksmöten öfligt
är, hvilka hafva sig i Åbo stad att infinna, att rådgöra om allt
hvad till landets Välfärd vidare tillgöras kan.» I samma
proklamation försäkras äfven att Storfurstendömet Finland under H.
Maj:ts spira kommer »att åtnjuta ett lyckligt lugn, med
bibehållandet af alla de privilegier, fri religionsöfning (fri- och
rättigheter) som det af ålder och ännu äga, med mera».

Man var då ännu i S:t Petersburg, genom Sprengtportens
försäkringar, fullkomligt vilseförd rörande sinnesstämningen hos finska
folket. Högst märkliga, och vittnande om en fullkomlig
obekantskap med opinionen i Finland, förefalla följande ord i ett af
Sprengtportens memorial, inlämnadt till grefve Rumjantzoff: »Det
finnes», skrifver han, »ingen anledning att här frukta en
folkförsamlings motsägelser. Ett folk som önskar ingenting lifligare än
att varda förenadt med oss, som lagt i dagen ingen annan
farhåga än den, att återlämnas till Sverige, som öppnar sina dörrar
med glädje och sina magasin utan ledsnad, som, länge böjdt
under en hård och orolig styrelses ok, icke söker något bättre
än att rädda sig under en annan, mera mild och ägande alla
medel att försvara det; ett sådant folk är alls icke att frukta vid
val af dess deputerade, då dess afsikter icke äro riktade mot annat,
än att lägga i dagen sin underkastelse under en regent, af hvilken
det väntar sin säkerhet och sin lycka.» (!)

Alla dessa försäkringar hade man hållit för trovärdiga, men
det dröjde ej länge förrän ögonen öppnades och man varseblef
att de voro grundfalska. Att tänka på sammankallandet af en
landtdag fann man under förhandenvarande förhållanden vara
ogörligt. Men en ny plan uppstod för ordnandet af landets inre
angelägenheter. Det blef nämligen fråga om att ur de fyra
stånden utse representanter, hvilka i egenskap af deputerade skulle
afresa till S:t Petersburg och där inför monarken framlägga
landets behof.

Idén anslog de maktägande i S:t Petersburg, och redan den
21 juni utfördades till grefve Buxhœvden en befallning om att
vidtaga åtgärder för afsändande af en sådan deputation. Uti sin
skrifvelse härom yttrar kejsaren sin önskan »att han uti det
möjligaste noga ville lära känna sina nu tillvunna undersåtars
tillstånd, behof och egen mening om medlen att lätta tyngden af de
bördor, med hvilka de hittills varit tryckta». Ifrån det nu
eröfrade Finland skulle till honom sändas deputerade från alla stånd:
af ridderskapet och adeln en ifrån hvarje län, af prästeståndet
en ifrån hvarje stift, af borgareståndet och bondeståndet äfvenså
en ifrån hvarje län.

Buxhœvden skyndade sig att delgifva landshöfdingarna och
biskoparna kejsarens befallning, hvilken dock af allmänheten
emottogs med märkbart misstroende. En <i>deputation</i> var en
fullkomligt ny representationsform, okänd för Finlands folk; den
kunde ej jämställas med eller närmelsevis äga samma giltighet
som de sekelgamla riksdagarna. Därtill, och ej minst, föreföll
det motbjudande för hvarje rättänkande fosterlandsvän, att medan
en blodig kamp ännu fortgick i landets norra trakter, taga ett steg,
hvilket kunde stämplas såsom ett klandervärdt närmande till
fienden. Yttermera befarade man, att måhända äfven för framtiden
<sp>deputationer</sp> komme att träda i stället för de gamla
<sp>riksdagarna.</sp> Sättet för valens verkställande var äfvenledes
godtyckligt och oförenligt med såväl landets lagar som gammal häfd.

Då Buxhœvden erhöll kännedom om folkets farhågor och
bekymmer, lugnade han detsamma med en uttrycklig försäkran,
att det nu ej var fråga om att ersätta en riksdag, utan blott att
genom en af folket utsedd deputation för Hans Kejserliga
Majestät »underdånigt anmäla, hvad som till landets nytta och
förmån i dess närvarande ställning kan vara att vidtaga». På grund
häraf anmodades landshöfdingarna tillse, att valet af deputerade
inom 8 dagar skulle verkställas; i motsatt fall hotades med
kejsarens onåd. Skrifvelsen är daterad Åbo, den 26 augusti 1808.

Grefve Buxhœvdens lugnande förklaring gjorde sin verkan,
och dessutom ansåg man det ej vara klokt att trotsa segrarens
befallning. »Emot detta maktspråk», skrifver Mannerheim, »stod
något vidare ej att uträtta». Likväl drog det ännu länge ut på
tiden, innan deputationens medlemmar blefvo valda och voro
redo för afresa. En del af de invalda framhöll sjukdom, en annan
del åtskilliga andra svepskäl för att slippa resa, men efter många
omständigheter var deputationen slutligen resfärdig.

Till densamma hörde följande personer från landets tre
sydligare län: adelsmännen majoren, friherre C. E. Mannerheim,
krigsrådet P. Silfversköld och expeditionssekreteraren C. F.
Rotkirch, prostarna F. Le Bell och I. Wallenius, handlandena J. G.
Tjaeder, E, Borgström och H. Lindert, borgmästaren J. Carlstedt
samt bönderna G. Cavén, J. M. Kaitala och B. P. Laurikainen.
Något senare invaldes dessutom representanter från Vasa och
Uleåborgs län. I anledning af pågående krigsoroligheter kunde
valen därstädes ej försiggå förrän i november 1808 och i januari
1809, hvarigenom dessa medlemmar anlände till Petersburg först
sedan de öfriga deputerade redan i det närmaste fullgjort sitt värf.
Dessa voro: adelsmannen C. A. Krabbe, prostarna N. Aejmelæus
och M. Castrén samt bönderna P. P. Klockars och M. A.
Pikka-rainen. Från Kuopio län valdes ej några deputerade, men
utöfver det bestämda "antalet utsågos yttermera rektor G. E. v.
Haartman, hofrättsassessorn friherre R. H. Rehbinder samt generalen,
friherre E. G. von Willebrand.

Till ordförande i den finska deputationen bestämde
Buxhœvden friherre Carl Erik Mannerheim. Född 1759 i Sätra socken
i Sverige, tjänade Mannerheim i sina yngre år vid militären,
hvarvid han 1783 såsom major vid Åbo-läns infanteriregemente
öfverflyttade till Finland. Under 1788—1790 års krig anslöt han sig
till Anjalamännen och undertecknade Anjalaförbundsakten af den
12 augusti 1788 äfvensom det s. k. avertissementet. Ställd inför
krigsrätt, erkände han öppet sig hafva felat, men bedyrade tillika,
att hans afsikter aldrig varit »skilda från den trohet och det nit,
hvarmed han alltid varit och förblifver sin konung och sitt
fädernesland förbunden». Han dömdes 1790 att mista lifvet, dock
blef han jämte många andra af konungen benådad samt fortsatte
att tjäna vid militären intill år 1796. Nämnda år tog Mannerheim
afsked ur tjänsten, gifte sig och slog sig ned på sin egendom
Villnäs i Lemo socken, där han vid krigets utbrott lefde som
privatman. Han var en fintbildad, mångsidigt begåfvad man;
synnerligen ägnad för det grannlaga värf honom nu blef ålagdt. Hans
vidtomfattade intelligens insåg klart hvad situationen af honom kräfde.

I medlet af september anträdde deputationen resan österut,
men anländ till Viborg, måste den vända om, ty här
tillkännagafs att kejsaren plötsligt afrest till Erfurt, för att där
sammanträffa med Napoleon.

Ett uppskof på några veckor inträdde sålunda, hvarför
deputationens medlemmar återvände till sina hem, för att i
slutet af oktober ånyo begifva sig i väg. Denna gång anlände
de utan motigheter till Petersburg, där de blefvo väl
emottagna och på kejserlig befallning inlogerades i ett godt
hotell. Här uppvaktades de af trenne tjänstemän från hofvet,
hvilka hade i uppdrag »att sörja om deras angelägenheter
och hålla dem sällskap». Till deputationens förfogande
ställdes flera åkdon med fyrspann, loger på teatrarna samt 10
rubel om dagen till underhåll.

Det framstod tydligt, att man önskade göra deputationen välstämd
för de nya förhållandena.

För underhandlingarna hänvisades deputationen till grefve
Soltykoff, hvilken under Rumjantzoffs frånvaro i Erfurt förestod
utrikesministeriet. Från rysk sida iakttogs sålunda samma yttre
former, som äro brukliga vid diplomatiska underhandlingar med
ett främmande lands sändebud; redan detta utgör en länk bland
de många fakta, som bevisa att man i Ryssland alltifrån början
ej betraktade Finlands förening med ryska riket som en vanlig
inkorporation, utan afsåg att det nya områdets alla särskilda
rättigheter skulle vidmakthållas, och att landet skulle träda i
förening med Ryssland på helt andra grunder, än fallet varit med
tidigare från Sverige eröfrade provinser.

<img 1>
G. E. Mannerheim.
</img>
Då deputationen den 12 november hade sitt första enskilda
sammanträde, erinrade Mannerheim medlemmarna om, att de
såsom valda utan hänsyn till gällande stadganden, icke kunde
anse sig såsom en folkrepresentation, icke heller ägde rätt att
yttra sig om ändring af landets lagar, beskattning m. m.
Deputationen borde inskränka sig endast till vördnadsbetygelser,
uppvaktningar »och om H. K. M. så befaller, meddela deras
underdåniga och välmenta råd, om hvad som under påstående krig kan
vara att vidtaga till lättande af de bördor, som vanligen dylika
olyckliga tider åtfölja, dock med uttryckligt förbehåll, att sådana
råd icke måtte lända till intrång i våra hemmavarande
medbröders lagliga rättigheter, eller någonsin anses för nationens beslut».
Härom förenade sig alla utom deputeranden från Borgå,
handlanden Lindert, som till protokollet bifogade sin enskilda uppfattning.

Efter flera veckors väntan erhöll deputationen slutligen, den
30 november, företräde för kejsaren, hvarvid medlemmarna med
stor ståt i hofvagnar afhämtades från hotellet, beledsagade af
kejserlig betjäning i paradlivré. Invid Mannerheims vagn red
dessutom en kejserlig understallmästare.

Vid audiensen voro, förutom kejsaren själf, ej andra än grefve
Soltykoff och Sprengtporten närvarande. Den inleddes med ett
tal, som Mannerheim å deputationens vägnar riktade till
monarken. I detta sitt tal framhöll Mannerheim de känslor, med hvilka
medlemmarna af en »fri, men lagbunden nation, mindre känd
genom förvånande bedrifter, än namnkunnig genom den trohet
och tillgifvenhet den i alla tidskiften visat dess lagliga öfverhet
och som under loppet af de sex århundraden som Finland varit
förenadt med Sverige alltid lämnat vedermälen däraf», framträdde
inför H. Majestäts tron. Talet slutade med tacksägelse till
kejsaren för löftet, att landet skulle bibehållas vid sin religion, lagar
samt fri- och rättigheter.

Alexander svarade med en försäkran om sin välvilja för
Finland och sin föresate att med bibehållande af och skydd för
religion, lagar och frihet efter all sin förmåga bidraga till Finlands
välgång. »Den ädle människovännen», säger Mannerheim, »hade
sedan yttrat sig att han ansåg för en ära, att äfven regera öfver
ett fritt och med lagar försedt folk.»

Följande dag inlämnade deputationen ett skriftligt memorial,
i hvilket framhölls »att de deputerade, såsom valda på ett från
grundlagarna afvikande sätt, ej kunde inlåta sig på
öfverläggningar, hvilket egentligen tillhörde landets lagligen sammankallade
ständer, utan endast kunde meddela råd och upplysningar i
ekonomiska angelägenheter, samt anhöll, att kejsaren måtte
sammankalla en allmän ständersämmankomst inom landet för att
inhämta nationens röst i de ämnen, som röra allas väl och
gemensamma bästa».

Deputationen erhöll kejsarens svar genom general Sprengtporten,
hvilken nu blifvit utnämnd till generalguvernör i Finland. I detta
säges: — »att emedan H. K. M. inser, att deputationen icke kan så
fullkomligt, som han det önskat, gå dess faderliga omsorg till möte,
har H. K. M. fördenskull beslutit, så skyndsamt sig göra låter, till
dess borgen för dess hulda ömhet för edra lagars själfbestånd
sammankalla en allmän landtdag». Deputationen bör därför blott
underrätta kejsaren om Finlands läge och uppgifva, hvad han kunde
göra för sina nya undersåtar.

Härmed var den »diplomatiska» sidan af deputationens uppdrag
slutfördt. Den stannade likväl i S:t Petersburg intill slutet af januari,
hvarunder den meddelade de önskade upplysningarna om landets temporära
behof. Vistelsen afslutades med en afskedsaudiens hos kejsaren, hvarefter
deputationens medlemmar efter väl förrättadt värf återvände till sina hem.

Vid värdesättandet af deputationens arbete yttrar en af våra
författare: »Det var på slagfälten vid Siikajoki och Revolaks, vid Karstula och
Lappo, vid Alavo och Juthas, som finska krigaren med sitt blod
beredde jordmånen, hvari Deputationen nedlade fröet till den
planta, som slutligen Borgå landtdag lät växa upp till en
visserligen svag och gänglig stängel, utsatt för faran ätt brytas af första
stormvind, men dock lifskraftig nog att efter femtioårig dvala på
sin undanskymda plats utveckla friska blad och grenar.» I S:t
Petersburg hade deputationens medlemmar och med dem hela
det finska folket tillvunnit sig aktning. Tydligen förmärktes, huru
från denna tid en förmånligare stämning för vårt land vann insteg
i allt vidare kretsar inom Ryssland. Man varseblef där, att ej
allenast de hjältemodiga krigarne på slagfälten, utan äfven landets
öfriga invånare kämpade, fastän med fredliga vapen, för sitt
fosterlands frihet, för betryggandet af dess framtida öden.

Landets civila förvaltning, som hittills varit anförtrodd främst
i Emins händer, öfvergick från den 1 december till den nya
generalguvernören, G. M. Sprengtporten. Genom att till
generalguvernör utnämna denne finskfödde man, trodde kejsaren sig

<img 1>
Medalj slagen i anledning af
finska deputationen.
</img>
tillmötesgå folkets önskningar; föga anade han huru ringaktad
Sprengtporten i själfva verket var i sitt forna fädernesland. Men
redan under landtdagen i Borgå insåg Alexander sitt misstag och
ersatte Sprengtporten med Barclay de Tolly.

Samtidigt ställdes beredningen af de finska angelägenheterna
i S:t Petersburg på en af de ryska ministrarna oberoende fot. Att
för monarken föredraga desamma utsågs i början af januari grefve
Speranski, och till hans biträde kallades friherre R. H. Rehbinder.

Länge dröjde det ej innan kejsaren infriade sitt gifna löfte
om sammankallandet af en landtdag. Den 1 februari utfärdades
kallelse att »på sätt Riksdagsförordningen föreskrifver» alla
ståndens fullmäktige måtte till den 22 mars infinna sig till landtdag
i Borgå stad. Att den lilla staden Borgå blef vald för ständernas
sammanträde, var främst betingadt af bekvämlighetsskäl. Landets
dåvarande hufvudstad, Åbo, ansågs vara för långt aflägsen från
S:t Petersburg och för nära Stockholm, hvaremot den närmast
gränsen belägna staden Lovisa, hvilken först varit påtänkt för
landtdagens sammankallande, ej på denna tid förfogade öfver
några lämpliga lokaler för en såpass talrik församling, som
förhållandena kräfde; man stannade därför vid Borgå, där samlingen,
ehuru med vissa svårigheter, dock kunde realiseras.

Då kejsarens landtdagskallelse anlände till Finland, var landet
faktiskt helt och hållet i ryssarnas våld. Allt hopp om att
numera förmå utdrifva fienden hade slocknat; läget var sådant, att
det för Finlands folk ej återstod annat än att anlita de medel,
hvilka erbjödos, för att rädda, hvad räddas kunde. Landtdagen
var därtill den enda antagliga utvägen. Dock var det naturligt
att kallelsen föranledde inre strider hos mången af landets
invånare, ty det föreföll motbjudande, att medan kriget ännu var
oafslutadt, och på uppmaning af en främmande monark, samlas
till rådplägning. Folket var ännu ej löst från trohetsförbindelsen
till Sverige, och strängt taget var det ju därför ett trohetsbrott
mot den lagliga monarken att sammanträda till landtdag. Men
den tvingande nöden blef här en mäktig faktor, och dessutom
upphäfdes formellt de gamla förpliktelserna mot Sverige genom
revolutionen i Stockholm af den 13 mars, d. v. s. innan
landtdagen i själfva verket sammanträdde. Om någonsin, bör man
härvid kunna anse, att ett folk under förhållanden, sådana som de i
Finland förhandenvarande, ej allenast har rättighet, utan ock är
moraliskt förpliktigadt att själfständigt taga ett afgörande steg och,
oberoende af all slags formalitet, genom beslutsam handling skrida
till sitt lands räddning. Det hade varit besinningslöst att här stöta
ifrån sig den välvilliga handräckning, som kejsar Alexander bjöd
det finska folket, hvilken i så fall kunnat förbytas i ett fullständigt
undertryckande af vår nationalitet. Senare tiders utveckling har
äfven visat, att man här inslog den rätta vägen.

I följd af de olika uppfattningarna blef landtdagen i alla fall
ej talrikt besökt. Endast 75 adelsmän (af hvilka vanligen endast
några och trettio voro närvarande), 8 medlemmar af prästeståndet,
19 af borgare- och 30 af bondeståndet infunno sig i Borgå.
Såsom landtmarskalk fungerade f. d. landshöfdingen, friherre R. V.
De Geer, talman i prästeståndet var biskop J. Tengström, i
borgarståndet handlanden K. Trapp och i bondeståndet P. Klockars.

Om Robert Wilhelm De Geer har blifvit sagdt, att han var en
»honett och väl viljande man, men ej synnerligen bevandrad i
administrativa angelägenheter». Född 1750, begynte han sin
tjänstemannabana som militär, men tog afsked 1783 med öfversterang
samt blef år 1785 landshöfding i Kymmenegårds län. Påverkad
af G. M. Sprengtporten anslöt De Geer sig till
själfständighetsmännen, hvarvid han dock ej var så
djupt invecklad som de andra och ej heller blef anklagad för
delaktighet i stämplingarna. Likväl afsatte konungen honom från
landshöfdingebefattningen, hvarefter De Geer drog sig tillbaka till sin
egendom Tervik i Perno. Kort efter krigets utbrott återknöt
Sprengtporten förbindelsen med De Geer, i hopp om att i honom
vinna en medhjälpare för befordrandet af de ryska intressena i
Finland, men De Geer höll sig nu försiktigt på afstånd och vägrade
aflägga trohetseden till kejsaren förr än han därtill blef tvungen.
På uppmaning från S:t Petersburg infann sig De Geer dock i juni
i nämnda stad, där han torde rådplägat med därvarande
landsmän om Finlands blifvande statsskick. I början af år 1809 var
han åter i Petersburg och deltog då i utarbetandet af ceremonielet
för landtdagens öppnande, aflade landtmarskalkseden och
hugnades med S:t Anne-ordens 1 klass. Under pågående landtdag
korresponderade De Geer flitigt med grefve Speranski och torde
villigt fogat sig i dennes föreskrifter. Men då Sprengtporten ville
inverka på landtdagens öfverläggningar, tillbakavisade de Geer

<img 1>R. W. De Geer.
</img>
bestämdt och kraftigt all inblandning af en utom landtdagen
stående person och anmälde härom för Speranski, hvilken skarpt
förebrådde Sprengtporten denna hans olagliga handling. Efter
landtdagens slut blef De Geer upphöjd i grefligt stånd. Oaktadt
han ej utöfvade något betydande inflytande på ärendenas
behandling vid landtdagen, förvärfvade han sig likväl sitt stånds förtroende»

Ett vida betydligare inflytande på landtdagsförhandlingarnas
gång ägde däremot biskop Jakob Tengström, som fortfor i sin
sträfvan att utjämna svårigheterna vid Finlands öfvergång till de
nya förhållandena. Bland öfriga mera framstående landtdagsmän
må här nämnas: den förre ordföranden i finska deputationer
friherre Carl Mannerheim, hofrättsrådet C. E. Gyldenstolpe,
lagmannen J. K. von Morian, domprosten, sedermera biskopen M.
J. Alopæus, professorerna G. Gadolin och G. G. Hällström,
handlanden K. Trapp, borgmästaren A. F. Orreus samt superkargören
P. J. Bladh, densamme som under folkresningen i Österbotten
blef så illa behandlad af ryssarna, och hvars egendom, Benvik
invid Kaskö, samtidigt sköflades. I bondeståndet framstodo
talmannen P. Klockars och bonden P. Wäänänen m. fl.

I den lilla staden hade under närmast föregående tid
vidtagits lifliga tillrustningar för monarkens värdiga emottagande och
de snart stundande högtidligheterna. En ståtlig äreport hade
upprests vid infarten från Lovisa-sidan, ej långt från dåvarande
gymnasium (nu konsistoriet). Porten var beklädd med gulmåladt
groft tyg, hvilket skulle föreställa marmor; öfverst sågs kejsarens
namnchiffer på en hvit sköld, omgifven af <i>Herkules</i> med
lejonhuden och klubban, d. v. s. styrkan, samt<i> Justitia,</i> rättvisan,
hvilka bilder kompletterades af genier med kransar samt af urnor
och åtta med grönt beklädda pelare. Ofvanom det hela voro
inskrifter anbragta — åt staden till på svenska och å motsatta sidan
på ryska: »Åt Alexander den första, Upplysningens, Lagarnas,
Finlands beskyddare». I den ryska inskriften saknades ordet
»Finlands». Enligt dåtida smak och fordringar måtte
anordningarna ansetts vara synnerligen lyckade.

Till bostad åt kejsaren hade borgmästar Solitanders och
handlande H. Borgströms stenhus vid Ågatan blifvit inredda. Emellan
öfre våningarna af nämnda hus uppfördes en genomgångssalong,
dock utan eldstad. Från detta »slott» byggdes öfver torget,
uppför kyrkobrinken och ända fram till gymnasiehuset ett slags bro,
hvilken ingen annan än kejsaren och hans följe fick beträda. I
gymnasiehuset inrättades därvarande största sal till »rikssal». I
dåvarande rådhuset (nu museum) hade ridderskapet och adeln
äfvensom borgareståndet sina plenisalar, bondeståndet samlades
för sina sessioner i ett hus tillhörigt dåvarande borgmästaren
A. F. Orreus.

Med iakttagande af de gamla, sedvanliga ceremonierna
utblåstes landtdagen den 25 mars.

Måndagen den 27:e skulle kejsaren anlända; dagen ingick med
kallt, men lugnt och solklart väder. En talrik folkmängd hade

<img 1>
Kejsarens bostad i Borgå.
</img>
redan tidigt på morgonen samlat sig invid äreporten, för att här
invänta monarkens ankomst; här stod äfven en officers-hedersvakt
och ofvanför prästgärdsåkern funnos flera kanoner uppställda för
att gifva salut. I anledning af att biskop Cygnæus var svårt sjuk,
hade domprosten Alopæus i hans ställe rest ända till Abborfors
för att möta kejsaren. Omkring en mil bortom Lovisa mötte
domprosten emellertid tvenne slädar med uppdragna kurar, men anade
ej att kejsaren befann sig i den ena. Då han slutligen fick veta
detta och vände om, lyckades han dock hinna fram till Lovisa
och blifva presenterad för monarken innan denne fortsatte färden.
Middagstiden sågs slutligen kejsaren med svit närma sig Borgå
längs vägen från Lovisa. Ett stycke från staden lämnade han
sin släde och besteg jämte sina följeslagare ridhästar, och vänligt
hälsande den församlade menigheten red Alexander genom
äreporten in i staden. »Skön af ungdom och godhet», skrifver
Gagarin. »Folket dömde honom efter hans utseende och borde
varit förtjust.» Under kanonsalut, klockringning och folkets jubel

<img 1>
Det gamla rådhuset.
</img>
red kejsaren genom gatorna till sin boning, där han emottog
landtdagens talmän, hvilka uttryckte ständernas tacksägelse för
landtdagens sammankallande. Kejsaren besvarade talet »särdeles
nådigt» och befallde ständerna till sig till middag.

»Vid middagsmåltiden såg man vid ett och samma bord alla
stånd uppå jorden, ifrån den mäktige monarken till den fattige
bonden!» antecknade Gagarin. Detta demokratiska drag tycktes
förvånat ryssarna, hvilka ej voro vana därvid; särskildt föste de
höga ryska herrarna sig vid att våra bönder skickade sig så
belefvadt. På aftonen voro staden och äreporten illuminerade och
folkmassorna trängdes längs gatorna, beundrande härligheten.
Följande dag ägde landtdagens högtidliga öppnande rum,
hvarvid de gamla svenska formerna i hufvudsak iakttogos.
Trupperna bildade haj från kejsarens boning till domkyrkan och

<img 1>
Finlands tron upprest i Borgå kyrka.
</img>
därifrån till »rikssalen». De ofrälse stånden församlades i kyrkan,
hvaremot ridderskapet och adeln på »slottet». Kort före kl. 10
på morgonen utträdde kejsaren från sin våning och processionen
satte sig i rörelse. Främst gingo de finska härolderna, så adeln,
två och två i led, därefter generalguvernören, friherre
Sprengtporten, ryska härolder och strax efter dem kejsaren själf under
en himmel af silfvertyg med guldfransar, prydd med monarkens
namnchiffer och hållen af fyra generalmajorer, hvar och en biträdd
af fyra majorer. Efter monarken följde de ryska dignitärerna o. s. v.
Medan processionen framskred, hälsade kejsaren trupperna, hvilka

<img 1>
Draperiet bakom tronen i »Rikssalen».
</img>
skyldrade gevär, allt under kanonsalut, musik och en högtidlig
klockringning.

Vid ingången till domkyrkan emottogs kejsaren af domprosten
Alopæus samt af de prästvigda lektorerna J. Borgström och P.
Alopæus, alla iklädda prästskrud. Den förstnämnda hälsade
härvid monarken med skriftens ord: »Gud som hoppet gifver,
uppfylle Dig med frid och fröjd i trone». — »Frid vare inom Dina
murar och lycka i Dina palats.» (Rom. 15:  13. — Ps. 122. 7.)

<img 1>
Öppnandet af Borgå landtdag i Borgå domkyrka.
</img>
<img 1></img>

Härefter fyllde orgelns mäktiga toner de åldriga hvalfven och
gudstjänsten vidtog.

Under hela den långa gudstjänsten förblef kejsaren stående
på tronen, oaktadt kölden utan öfverplagg.

Efter afslutad gudstjänst tågade processionen till rikssalen,
där den solenna akten inleddes med att kejsaren, stående framför
sin tron, hälsade ständerna i de nådigaste ordalag och förklarade
landtdagen öppnad. Talet, som hölls på franska, öfversattes genast
af Sprengtporten till svenska. Härpå följde landtmarskalkens och

<img 1>
Gymnasiehuset i Borgå där »Rikssalen» var inredd.
</img>
talmännens tal till kejsaren och slutligen upplästes propositionerna,
hvilka öfverlämnades ständerna till behandling. Propositionerna,
fyra till antalet, inleddes med en förberedande försäkran om
bevarande af religion, grundlagar och statsförfattning. Uti
ifrågavarande aktstycke säges: — — »Då H. K. M. i nåder täckts
sammankalla Finlands ständer till en allmän landtdag, har han
därigenom velat lämna Nation ett offentligt bevis af sin afsikt att i
sin fulla helgd förvara och bibehålla Religion, Lagar och
Statsförfattning, dess Ständers fri- och rättigheter i gemen samt hvarje
medborgares isynnerhet».

På aftonen ägde sedermera en stor bal rum, där kejsaren
personligen deltog i dansen samt på det älskvärdaste underhöll
sig med damerna, hvarvid han med sin oemotståndliga tjuskraft
intog alla.

Följande dag, den 29 mars, var den stora bemärkelsedagen,
då kejsaren gaf Finland sin försäkran och ständerna aflade
huldhetseden. Den solenna ceremonin försiggick inför altaret i den
åldriga domkyrkan. Iklädd stor paraddräkt, anlände Hans Majestät
till fots till templet, hvarunder han, i likhet med föregående dag,
hälsades af trupperna med musik. Sedan monarken intagit plats
på sin tron, tillkännagaf Sprengtporten, stående på andra
trappsteget af tronen, att Hans Kejserliga Majestät täckts i nåder
högtidligen bekräfta vidmakthållandet af Finlands konstitution samt
i sådant afseende afgifvit en med Dess höga underskrift beseglad
försäkran, hvilken af generalguvernören upplästes.

Denna försäkran, som sedermera blifvit uppsatt i alla kyrkor
i vårt land, hade kejsaren undertecknat redan den 27 mars och
är af följande lydelse:

»<i>Wi Alexander</i> den Förste med Guds Nåde Kejsare och
Sjelfherskare öfver hela Ryssland etc. etc. etc. Stor-Furste till Finland
etc. etc. göre veterligt: Att sedan Wi, efter Försynens skickelse,
tagit Stor-Furstendömet Finland i besittning, hafve Wi härmedelst
velat bekräfta och stadfästa Landets Religion och grundlagar Samt
de privilegier och rättigheter hvart och ett Stånd inom berörde
Stor-Furstendöme i synnerhet, och alla dess inbyggare i gemen,
så högre som lägre, hittills, enligt Constitution, åtnjutit: Lofvandes
att bibehålla alla dessa förmåner och författningar fasta och
oförryckte i sin fulla kiaft. Till yttermera visso hafve Wi tecknat
denne Försäkrings-Act med Wår egenhändiga underskrift. Gifvet
i Borgå, den <sup>15</sup>/<sub>27</sub> Martii 1809.»

Därefter höllo landtmarskalken och talmännen, hvar och en
å sitt stånds vägnar, ett tacksägelsetal till kejsaren, hvarefter
domprosten Alopæus förrättade en kort bön.

Efter afslutad bön besteg Finlands justitiekansler, presidenten
A. Tandefelt, tronens andra trappsteg och uppmanade särskildt
hvarje stånds medlemmar att framträda och svära H. K, Maj:t
tro- och huldhetsed, hvilken förestafvades af kanslern på svenska
språket Medlemmarna af ridderskapet och adeln trädde först fram och
med två uppsträckta fingrar förbundo de sig: »att för sin rätte
öfverhet hålla den stormägtigste Furste och Herre Alexander den
förste, Kejsare och själfhärskare öfver hela Ryssland och
Storfurste af Finland, samt oryggelige upprätthålla landets Grundlagar
och Constitution, sådana de för det närvarande äro upptagne
och gällande».

Efter adeln följde de andra stånden, hvart och ett i sin tur,
och aflade samma ed. Sedan denna högtidliga akt var slutförd,
uppsteg kejsaren och yttrade på franska följande minnesrika ord,
hvilka omedelbart därpå af Sprengtporten tolkades på svenska:

»Jag emottager med öm rörelse de tro- och huldhetseder, som
Finlands invånare nu gifvit Mig genom deras lagligen valda
representanter.

»De band, som förena mig med dem, befästade af detta
frivilliga bevis af deras tillgifvenhet, och helgade af denna högtidliga
förenings-akt, blifva därigenom mer dyrbara för Mitt
hjärta, mer öfverensstämmande med Mina grundsatser.

»Då jag lofvat dem bibehålla deras Religion och
deras grundlagar, har Jag velat ådagalägga det värde
Jag sätter på uppriktiga uttryck af kärlek och
förtroende.

»Jag beder den Allsmäktige Guden gifva Mig styrka
och vishet att styra detta aktningsvärda folk efter dess
lagar och den eviga rättvisans oryggliga ordning.»

Under talet syntes kejsaren djupt rörd, särskildt
då han, vändande sig mot altaret, yttrade de sista orden.

Sedan kejsaren slutat, utropade en af de finska
härolderna med hög röst: »Lefve Alexander den förste, kejsare af
hela Ryssland och storfurste af Finland!» hvarefter Finlands nye
monark under orgelns toner, beledsagad af höga lefverop från
den församlade menigheten, återvände till slottet.

Denna för vårt land så betydelsefulla akt, har sedan dess
utgjort grundvalen och hörnstenen för vår konstitutionella
utveckling, den har utgjort föreningsbandet mellan monarken och hans
finska folk; ett band, hvilket i folkets medvetande intill våra dagar
framstått såsom oupplösligt.

På 100-årsdagen af här skildrade solenna akt aftäcktes i Borgå
domkyrka en minnesstod af kejsar Alexander I. Den

<img 1>
Kejsar Alexander I:s staty i Borgå
domkyrka.
</img>
imponerande, konstnärligt utförda statyn i helfigur, gjuten i patinerad
brons, är upprest på samma plats, där monarken stod på sin
tron, talande till den församlade menigheten.<footnote>Statyn är utförd af skulptören Walter Runeberg och bekostad af tvenne
privatpersoner i Borgå, kommerserådet A. Eklöf och konsul G. L. Söderström, hvilka
härmed skänkt landet en dyrbar minnesvård öfver en af de märkligaste händelser i
vår historia.</footnote>

Den 30 mars lämnade Alexander Borgå, tagande vägen genom
Helsingfors till Åbo. Öfverallt under sin färd blef han festligt
emottagen och gjorde ett outplånligt intryck på alla, hvilka kommo i
beröring med honom.

I Åbo hade man äfven upprest en äreport, hvilken bar
inskriften: <i>»Åt Alexander I, hvars hårar landet vunno, hvars mildhet
folket vann».</i> Kejsarens intåg i landets hufvudstad var förenadt
med i det närmaste liknande ceremonier, som de i Borgå.
Alexander besåg här det gamla slottet, var närvarande vid en session
i hofrätten och besökte universitetet. På aftonen gaf borgerskapet
en stor bal.

I hofrätten hälsades Alexander af presidenten Tandefelt med
ett tal på franska, hvilket besvarades af kejsaren med några
nådiga ord. Därefter uttalade monarken sin önskan att, då han nu
första gången var i tillfälle att utöfva högsta domaremakten i
Finland, skänka nåd åt någon brottsling, hvilket äfven skedde,
genom att utbyta ett dödsstraff till 24 par spö och en söndags
uppenbar kyrkoplikt.

Vid sitt besök i universitetet hälsades kejsaren med ett tal
på latin af professor J. F. Wallenius och ett poem på franska af
skalden F. M. Franzén. Poemet skildrar först Finlands kärlek
till Sverige och dess forna stora konungar, men öfvergår så till
ett uttryck af tacksamhet mot den ädle eröfraren, som, gifvande
i stället för att taga, vunnit folkets hjärtan och kärlek genom att
ädelmodigt återskänka landet dess lagar och dess frihet.<footnote>Poemet, hvilket är skrifvet med den tidens franska rättskrifning, begynner
sålunda:
<poem>Prince! dont la vertu, soutien d'un hemisphère,
Fait cent peuples heureux dans ces temps effrayans:
Tu vins donc consoler, Toi-même, o tendre Père,
L'orphelin, qve Tu mis au rang de tes enfans.</poem>
I ordagrann öfversättning på prosa, antagligen verkställd af Franzén själf,
återgifvas dessa rader sålunda:

»Prins! hvars dygd, stöd för jordens halfva klot, gör hundra folk lyckliga i
dessa skräckfulla tider: du kom då för att trösta, du själf, o ömme fader, den
faderlöse, som du upptog bland dina barn.»</footnote>

Högst anmärkningsvärdt är, att Alexander, genast från sitt
första uppträdande i Finland, tillvann sig allas odelade sympati.
Genom sin ovanliga tjusningsförmåga och fina takt, sitt ridderliga
väsen, sina upphöjda tänkesätt, och ej minst genom sitt intagande
yttre, förstod han att helt vinna alla samhällsklasser — man gaf sig
på nåd och onåd. Man bör kunna antaga, att Alexanders personliga,
förtroendeingifvande egenskaper i hög grad bidrogo till att jämna
vägen vid öfvergången från det gamla till det okända nya, hvilket
vårt land nu gick till möte. Otaliga vittnesbörd från Alexanders

<img 1>
Huset i hvilket bondeståndet var församladt.
</img>
samtida omtala den underbara trollmakt, han förfogade öfver, den
tjuskraft som intog alla dem, med hvilka han kom i beröring.

Ur senaste forskningar framgår, (genom grefve Rumjantzoffs
bref till F. D. Alopæus) att kejsar Alexander tänkt sig möjligheten
att under sin vistelse i Finland, samtidigt med Borgå landtdag,
afsluta fred med Sverige. Sålunda hade hans nya undersåtar blifvit
lösta från sina förpliktelser till svenska kronan och därmed hade
trohetsedens afläggande för Finlands folk i väsentlig grad
underlättats. Men som kändt fördröjdes de diplomatiska
förhandlingarna ännu för en lång tid, hvarigenom kejsarens önskan i nämnda
afseende omintetgjordes.

Från Åbo afreste kejsaren den 3 april och återvände samma
väg genom Helsingfors och Borgå till S:t Petersburg. I Borgå
blef uppehållet denna gång endast några timmar, hvarunder
Alexander intog en måltid och talmännen beviljades en kort audiens.
Efter kejsarens afresa begynte landtdagens egentliga arbete.
Resultatet af de fyra propositionernas behandling blef följande: 1)
Landet befriades från att tillsvidare uppställa militär; däremot skulle
en viss afgift, s. k. vakansafgift, erläggas och ingick densamma till
statens militiekassa. För samma kassas räkning skulle äfven de
militieboställen utarrenderas, hvilka genom innehafvarenas död
återföllo till kronan. 2) Kronouppbörden reglerades på ett enklare
sätt. 3) Landet skulle framdeles i allmän räkning begagna
silfverrubel, men skulle tillsvidare vid kronouppbörd äfven svenskt mynt
emottagas enligt fastställd kurs. För inrättande af en växel- och
lånebank föreslogs ett räntefritt lån på 20 år af 1 million rubel
silfver. 4) Kejserliga regeringskonseljen inrättades och medlemmar
föreslogos till dess första sammansättning.

Då ständernas arbete slutförts, anlände kejsaren, åter till Borgå för att där
personligen afsluta landtdagen; det var redan full
sommar, den 18 juli. Alexander blef äfven
denna gång emottagen med äreportar,
kanonsalut, klockringning, uppvaktningar m. ni.
— i det närmaste på samma sätt som första
gången. En stor bal ägde äfven denna gång
rum i gymnasiehuset, där monarken bland
annat hyllades med sång af unga damer, och
där han uppehöll sig till kl. 11 på aftonen.

Onsdagen den 19 juli ägde landtdagens högtidliga afslutning
rum, hvarvid kejsaren från sin tron i rikssalen på franska
uttalade de varma, minnesvärda ord, hvilka djupt berörde alla
närvarandes hjärtan. Han yttrade:

—   »Då jag sammankallat Finlands Ständer till en allmän
landtdag, har jag velat känna nationens tankar och önskningar i
afseende å landets sanna väl.

—   »Jag har fästat Eder uppmärksamhet vid ämnen af högsta
vikt för den allmänna välfärden. Öfvertygad om redligheten af
edra tänkesätt äfvensom medvetande af mina rena afsikter, har
jag lämnat åt edra öfverläggningar den fullkomligaste frihet. Inga
maktspråk, ingen främmande, obehörig inflytelse hafva kränkt
edra rådplägningar. Jag har vakat öfver deras fria och ostörda
lopp, och ehuru frånvarande, har jag varit jämt hos eder med
mina önskningar för framgången af edra göromål.

—  »De svar och utlåtanden, jag nu af eder emottagit, röja
ej mindre klokhet än kärlek till fosterlandet. Jag skall taga dem
under nådigt öfvervägande i den författning jag är sinnad göra
för Finlands väl.

<img 1>
Borgå-landtdagsmedaljen.
</img>
— »Edra arbeten upphöra ifrån denna stund; men äfven
åtskiljde, hafven I viktiga plikter att uppfylla.

— »Återbären i skötet af eder hemvist, och intrycken i edra
medborgares sinnen det inbördes förtroende, som rådt i edra
öfverläggningar. Underhållen samma tänkesätt och öfvertygelse
om de för eder politiska ställning viktigaste fördelar, om edra
lagars helgd, om personlig säkerhet och ostörd egendomsrätt.

— »Detta ädla och redliga folk skall då välsigna den försyn,
som stadgat sakernas närvarande ordning. Upphöjdt för framtiden
bland nationernas antal, under sina lagars skydd, skall det
ihågkomma sin forna styrelse blott för att så mycket fastare
underhålla de vänskapsförbindelser, som freden skall återföra.

— »Och jag skall hafva skördat den yppersta frukt af mina
omsorger, då jag får se detta folk lyckligt, ostördt af främmande
anfall, fritt inom sig, öfverlämnande sig under lagarnas och
sedernas hägn till åkerbruket och andra lofliga näringsyrken och genom
uppnådd verklig sällhet rättfärdiga mina afsikter och välsigna sin lott.»

Sålunda fullbordades den <i>fredliga</i> eröfringen af Finland. Med
sin vidsträckta människokännedom och sitt upphöjda tänkesätt
hade Alexander insett, att man med kärlek och förtroende
åstadkommer vida mer än genom tvång, förtryck och maktspråk.
<img 1></img>
</chapter>
<chapter name="16 Kapitlet.
Sommarfälttåget i norra Sverige.">
<sp>16 Kapitlet.</sp>
<h3>Sommarfälttåget i norra Sverige.</h3>
Den nya regeringens främsta sträfvanden gingo ut på att sluta
en dräglig fred med landets yttre fiender. I nämnda syfte ville
man, så fort sig göra lät, öppna underhandlingar med kejsar
Alexander. Men i förmodan att kejsaren i denna fråga stod i ett
visst beroende af Napoleon, höll man det för rådligast att i främsta
rummet tillförsäkra sig dennes bevågenhet och bemedling, och
häraf kom det sig, att sändebud afgingo till såväl Alexander som
Napoleon. Äfven till Köpenhamn sändes fredsunderhandlare.

Ryssland å sin sida önskade äfven fred, men uppställde väl
hårda villkor. Kejsar Alexander gjorde nämligen anspråk på hela
Finland intill Kalix älf jämte Åländska öarna och fordrade
dessutom att Sverige skulle afstå från alliansen med England för att
i stället ingå förbund med Ryssland, som i händelse England
anfölle Sveriges kuster, skulle understödja det med trupper. Med
detta besked återvände den utskickade Arfvedsson till Stockholm.

Det andra sändebudet, friherre Lagerbring, hvilken kort
därefter afreste till kejsar Alexander, sammanträffade med honom i
Helsingfors, vid dennes genomresa till Åbo efter landtdagens
öppnande. Lagerbring blef af kejsaren nådigt emottagen, dock utföll
resultatet af hans uppdrag ej bättre än hans föregångares.
Dessutom anlände han i ett ogynnsamt ögonblick, just då kejsaren
erhållit kännedom om det af Knorring afslutade stilleståndet och
truppernas återkallande från andra sidan Bottenhafvet, hvilket
uppväckte Alexanders förtrytelse och gaf anledning till befallningen
att fortsätta fientligheterna. Man bör äfven tänka sig, att Alexander
ej ville förhasta sig genom öppnandet af underhandlingar med en
regering, hvilken förmedelst revolution kommit till makten, innan
denna nya regering af händelsernas vidare utveckling blifvit
säkerställd. I motsatt fall kunde ett tvetydigt sken falla på Alexander
såsom delaktig i svenska statshvälfningen. För öfrigt uttryckte
kejsaren inför Lagerbring sin fulla aktning för regenten.

Sedan Lagerbring misslyckats, afreste friherre Werner v.
Schwerin till Petersburg, men erhöll ej ens företräde hos kejsaren,
utan sammanträffade endast med dennes ministrar. Genom grefve
Rumjantzoff lät Alexander meddela, att han accepterade fred
endast på de tidigare uppgifna villkoren. Af Rumjantzoff erhöll
Schwerin dessutom några vinkar om, att man i Ryssland hyste
ett visst intresse för drottning Fredrika (kejsarinnans syster) och
den unga prins Gustaf.

De många sändebuden till Napoleon hade ej heller bättre
framgång. Den franska kejsaren var vid denna tidpunkt fullt
upptagen af för honom personligen viktiga intressen och kunde
ej ägna sig åt de svenska angelägenheterna. Han stod nämligen
som bäst i beråd att öppna fälttåget mot Österrike, och dessutom
pågick den heta striden i Spanien. »Ni råkar mig midt under
fälttågets sysselsättningar och besvärligheter», yttrade Napoleon
till friherre Rosen, hvilken den 16 april uppnådde det kejserliga
högkvarteret på vägen mellan Stuttgart och Donauwerth. »Jag
har 80,000 österrikare tio mil härifrån . . . Ögonblicken äro mig
dyrbara . . . Regenten känner mina känslor för honom . . .»

Några dagar senare yttrade Napoleon till Rosen: »Jag kan
för ögonblicket ingenting uträtta för Sverige, huru gärna jag än
skulle vilja det, ty jag är nödsakad att mycket varsamt behandla
Ryssland, i anledning af de faror som omgifva mig. Invecklad i
ett allvarsamt krig med Spanien, går jag att öppna en oviss kamp
med Österrike, som öfverraskat mig. 80,000 ryssar ligga på
Galiciens gränser. Fördragen i Tilsit och Erfurt fästa mig vid kejsar
Alexander och ålägga mig den största grannlagenhet mot honom
som bundsförvant och vän.» Rosen erhöll af Napoleon ett bref
till regenten, hvari denne tillråddes att direkte anförtro sig åt kejsar
Alexander, hvars ädelmod och storhet borde utgöra en borgen
för antagliga fredsvillkor.

Ännu afgingo flera sändebud till Napoleon, utan att dessa
likväl förmådde uträtta något.
Medan ofvananförda underhandlingar pågingo, och den
efterlängtade freden lät vänta på sig, fortforo fientligheterna, ty man
ville ännu i det längsta vidhålla hoppet om att någon vunnen se;
ger möjligen kunde förmildra ryssarnas fordringar. Gamla
Klercker hade blifvit aflöst af den yngre och mera energiska friherre
F. Wrede.

Frihere Fabian Wrede, född 1760, blef officer 1777 och tjänade
till en början några år i Frankrike, där honom erbjöds tillfälle
att förvärfva sig grundliga kunskaper i militärväsendet. Under
Gustaf III:s vistelse vid badorten Spaa, gjorde Wrede sin
uppvaktning hos monarken och vann genom
sitt fina, behagliga uppträdande genast
sin konungs gunst. Från denna tid
steg Wrede hastigt i graderna. Under
1788—1790 års krig utmärkte han sig
vid åtskilliga tillfällen, särskildt vid
Fredrikshamn; som generallöjtnant
beordrades han 1807 till Pommern,
där han en tid förde befälet öfver
den stridande svenska hären. Efter
att lyckligt hafva utfört återtåget till
Stralsund råkade han emellertid i
onåd hos Gustaf Adolf. Wrede
försökte nämligen då föreställa
konungen krigets gagnlöshet och
nödvändigheten af att sluta fred med
Napoleon. Detta utan tvifvel välbetänkta
råd förtörnade konungen till den
grad, att han afsatte Wrede och sände honom till Rügen för att
»sköta sin hälsa». Härefter användes Wrede ej mer under den
tid Gustaf Adolf innehade tronen.

Wredes utseende skildras som »manligt och mer än vanligt
intagande». Om hans karaktärsegenskaper säges bland annat:
»Ett öppet väsende, i hvilket den finaste bildning och
världskännedom röjdes, utan att i minsta mån utplåna stämpeln af en ren
natur; en redlig välvilja, en okonstlad värdighet följde honom lika
på hofvet, på landsbygden och i krigarens läger. Han var i alla
afseenden ämnad till befäl, älskvärd och nedlåtande i umgänget,
vördnadsbjudande då allvar fordrades, alltid bibehållande förmågan
att göra sig lydd. I spetsen för sin trupp var han alltid lugn,
förde den med säker och hastig blick och med en röst, som ägde
styrka att höras på en linje af flera bataljoner.» Vidare framstår

<img 1>F. Wrede.
</img>
han som begåfvad med en snabb uppfattning, laglydig, redlig och
ädel i detta ords rätta och skönaste bemärkelse.

Wredes första åtgärd, sedan han öfvertagit befälet, blef att
försöka rädda så mycket som möjligt af de förråd, som enligt
konventionen i Kalix med orätt skulle tillfalla fienden.

Den norra armén utgjordes numera endast af Cronstedts
trupper, hvilka vid denna tidpunkt befunno sig i trakten af
Hernösand. Med dessa förenades nu de norrländska regementen, som
stodo under befäl af öfversten, grefve Nils Gyldenstolpe. Wrede
sände befallning till Cronstedt att rycka norrut, hvilket dock blef
nästan outförbart, i det att oöfvervinneliga svårigheter reste sig
i vägen; då såväl lifsmedel som dragare saknades, omöjliggjordes
större trupprörelser. För att dock göra hvad han kunde, lät
Cronstedt öfverstelöjtnant Furumark med en bataljon västerbottningar,
Vasabataljonen och några karelska dragoner, inalles omkring 650
man, tåga fram till Skellefteå, och något senare sändes Duncker
med 200 man savolaksare till Löfånger. Det gällde att före
ryssarna hinna fram för att rädda förråden.

Ryssarna hade emellertid sändt kommissarier söderut, och
dessa lyckades utan svårigheter bemäktiga sig de rika förråden i
Luleå. Kommendanten i nämnda stad, major Sunn, ansåg sig
nämligen ej vara berättigad att bryta Gripenbergs löfte, hvarför
han oaktadt han väl hade hunnit bortföra eller förstöra största
delen, dock förbjöd sina underordnade att vidtaga några som hälst
åtgärder till räddning af arméns tillhörigheter. Flera kanoner och
ansenliga upplag af lifsförnödenheter föllo sålunda i fiendens
händer. Till stor del tack vare nämnda omständighet blef det
möjligt för ryssarna att underhålla sina trupper i dessa aflägsna
trakter.

Annorlunda förfor den energiska generalintendenten G. F.
Klingstedt, hvilken skyndat Furumark i förväg till Skellefteå. Ehuru
utan någon beväpnad styrka att stödja sig på, uppträdde han med
sådan kraft och bestämdhet mot de ryska kommissarierna, att
desse, särskildt då de erforo Furumarks antågande, ej vågade
fullfölja sin afsikt, utan drogo sig bort. Klingstedt, hvilken sålunda
räddade 36 kanoner, 9,000 gevär och omkring 400 lass diverse
krigsförnödenheter, belönades, oaktadt civil tjänsteman, med
svärdsorden. Så snart de ryska kommissarierna aflägsnat sig,
uppbådade Klingstedt bönderna i trakten och läto dem forsla kronans
tillhörigheter söderut.

Efter konventionen i Kalix hade Schuvaloff långsamt tågat
fram och uppnådde Piteå först den 8 maj. Hans långsamma
rörelse var betingad af bristen på lifsmedel och den allt ännu
rådande starka kölden. Från Piteå fortsatte han till Storkåge,
(10 kilometer norr om Skellefteå) och därifrån bröt han upp den
15 maj, fördelade sin styrka i tvenne afdelningar, af hvilka den
ena följde stora strandvägen söderut, medan den andra,
begagnande sig af den ännu hållbara hafsisen, höll sig till vänster, för
att sålunda kringgå Furumark och falla honom i ryggen.
Sistnämnda afdelning anfördes af generalmajor Alexejeff och
räknade 2,500 man.

Genom sina förposter erhöll Furumark redan kl. 8 på
morgonen kännedom om att betydande styrkor framtågade öfver isen.
Han hade nu utan dröjsmål bort draga sig tillbaka längs den
kortaste vägen, som förde öfver Burträsk, samt försöka förena sig
med Duncker i Löfånger, men till följd af sin ifver att i det längsta
trotsa faran, inskränkte han sig till att yttermera taga reda på
fiendens förehafvande, i hvilket syfte han utsände en officer på
rekognoscering. Trossen hade Furumark likväl afsändt tidigare
längs stora strandvägen.

Då den utsände officeren omkring kl. 9 återkom med
bekräftelse på att starka fientliga kolonner i själfva verket ryckte fram
öfver isen, beslöt Furumark att bryta upp och följa samma väg,
längs hvilken hans tross tidigare afgått. Men snart begynte fienden
angripa våra eftertrupper, hvilka retirerade öfver älfven, där bron
hade upprifvits. Sistnämnda åtgärd utgjorde dock ej något
nämnvärdt hinder för ryssarna; ty deras fotfolk kunde gå öfver isen,
medan endast de tunga kanonerna och rytteriet nödgades
kvarstanna på norra älfstranden.

I god ordning, ehuru under liflig skottväxling med fiendens
förtrupp, drog Furumark sig långsamt tillbaka. Det var nära
däran, att han härunder förlorat en af sina kanoner, hvilken, då
dess lavettaxel hade brustit, genast omringats af ryssarna. Men
Furumark jämte majoren vid Vasa regemente Arnkihl och
adjutanten Mejer hastade att föra en hop västerbottningar i elden och
återtaga kanonen.

Hoppet om att ännu lyckas draga sig ur faran uppehöll
fortfarande den fåtaliga afdelningen, men plötsligt, omkring en mil
söder om Skellefteå, uppenbarade sig en rysk parlamentär med
uppmaning till Furumark att nedlägga vapnen, emedan han var
omringad. Parlamentären var utsänd af Alexejeff, hvilken, medan
Furumark förhalade tiden i Skellefteå, hunnit kringgå honom.
Den från norr anryckande fienden hade äfven samtidigt afsändt
en parlamentär med samma förslag.

För att nu öfvertyga sig om att det verkligen förhöll sig så som
de ryska parlamentärerna försäkrade, afsände Furumark löjtnant
Burman för att närmare taga reda på förhållandet. Innan Burman
hunnit aflägsna sig, anhöllo vasagossarne om tillstånd att »börja
leken med en säker salfva och sedan med friskt hjärta, hurrarop
och fälld bajonett, öppna sig och andra väg». De ville gärna
upprepa leken vid Virta bro, men Burman bad dem gifva sig till
tåls till dess han hunnit återvända från sin undersökning.
Emellertid fann Burman att allt öfverensstämde med parlamentärernas
ord, och sedan äfven Furumark öfvertygats om det vanvettiga uti
att utan minsta: utsikt till framgång uppoffra sina soldaters lif,
antog han Alexejeffs villkor.

Dessa voro: att trupperna skulle återvända till Skellefteå och
där aflämna sina vapen, men återfå trossen; att finnarna skulle
återvända till sina hemorter och under vägen dit åtnjuta
underhåll; att de finska officerarne skulle intill krigets slut åtnjuta sina
löner och boställen, hvaremot de svenska officerarne på hedersord
tills vidare skulle stanna i Skellefteå.

För några officerare, nämligen kapten Florus Toll, kornetten
P. Brunow och fänriken J. F. Wilhelms jämte ett antal af 40—50
man lyckades det emellertid att obemärkt kasta sig i skogen och
på omvägar framkomma till Umeå.<footnote>Kapten Toll hade en gång tidigare under kriget lyckats undgå fångenskapen.
Han tjänstgjorde nämligen vid Adlercreutz' regemente, hvilket hörde till Sveaborgs
garnison, och då de öfriga officerarne därstädes, emot kapitulationens villkor sändes
till Ryssland, flydde Toll till armén och anställdes vid Savolaks infanteriregemente,
med hvilket han deltog i striderna vid Lappo, Ruona, Salmis och Oravais; för
sistnämnda strid belönades han med tapperhetsmedaljen i guld.</footnote>

Sålunda gingo nu åter omkring 600 man förlorade, af hvilka
130 fallit under dagens strid. Af norra finska armén återstod
numera endast 1,200 man, till större delen savolaksare, men äfven
ett mindre antal österbottningar, uleåborgare, nylänningar,
karelare och vasagossar. Denna fåtaliga skara sammanslogs härefter
till tre bataljoner, hvilka benämndes <i>fältbataljoner,</i> »förmodligen»,
såsom en författare yttrar, »emedan deras mål var att till sista
man förgås i fält». Nämnda tre bataljoner ställdes under v. Törne,
Duncker och v. Essen och bildade till sammans en brigad, hvars
befälhafvare blef öfverste Fahlander, numera adlad med namnet
Edelstam.

Furumarks dagtingan har blifvit klandrad, då han mycket väl
i tid hunnit draga sig undan. Dock säger Wrede i sin rapport
härom: »Skellefteå detachementets olycka är en af de händelser,
som ej stått i mänsklig makt att förekomma». Wrede ville härmed
taga den tappre Furumark i försvar, visserligen i välmenande
syfte, men något tvifvel föreligger i alla fall ej om att olyckan
kunnat förekommas, såvida Furumark gifvit order till uppbrott
några timmar tidigare. Den för sitt bepröfvade mod kände
Furumark förorsakade denna gång genom sin tanklösa oförsiktighet
den finska armén en kännbar förlust.

Duncker, som af sina spejare erhöll kännedom om
kapitulationen och ryssarnas närmande till Löfånger, handlade däremot
med mera omtänksamhet. Han insåg att här ej förefanns annat
val, än att draga sig tillbaka, och värkställde därför reträtten innan
fienden uppnådde orten.

Till Dunckers understöd hade Cronstedt, efter det
underrättelsen om händelsen i Skellefteå inträffat, afsändt öfverste Edelstam
(Fahlander) med 500 man och 2 kanoner. Den 18:e förenade sig
nämnda afdelning med Dunckers i Djäkneboda och kvarstannade
därstädes intill den 23:e. I Umeå kvarstodo emellertid härefter
endast 100 man österbottningar, förutom omkring 300 man
nyligen tillfrisknadt manskap från olika svenska bataljoner. Töväder
hade inträffat, isarna begynte smälta och faran att ryska
krigsfartyg med det snaraste kunde inlöpa till Umeå, där ofantliga
förråd funnos samlade, var öfverhängande. De svenska och
engelska fartygen hade, trots Wredes energiska uppmaningar, ännu
ej hunnit upp till Bottenhafvet.

Sådana voro förhållandena då Cronstedt, till följd af sina ännu
ej läkta sår, såg sig tvungen att anhålla om entledigande och v.
Döbeln utnämndes till hans efterträdare.

För Döbeln erbjöd sig nu åter tillfälle att utveckla sin
rådighet och outtömliga handlingskraft. Att godvilligt lämna något
åt ryssarna var honom motbjudande; men huru undanskaffa
förråden? Hästar funnos ej att tillgå i trakten, handelsfartygen lågo
infrusna i den fortfarande ännu ganska tjocka isen och voro
dessutom aftacklade samt utan besättning; sålunda syntes alla utvägar
stängda. Men Döbeln var ej den som uppgaf hoppet; tvärtom gaf
han befallning om fartygens skyndsamma upptackling. Trots
borgerskapets, magistratens och andras invändningar mot det orimliga
i befallningens innebörd, dref Döbeln sin vilja igenom och arbetet
vidtog under generalens personliga öfverinseende. Dag och natt
var han själf i rörelse för att genom sin närvaro uppmuntra
arbetarne. Genom eget exempel visade han, att mycket som till en
början synes vara omöjligt, dock genom god vilja kan åstadkommas.

Wrede hade meddelat Döbeln att han vore belåten, såvida
manskapet i Umeå kunde räddas, men Döbeln ville försöka sitt
yttersta och ej lämna något åt fienden. Det gällde nu främst att
vinna tid och utfinna något medel, hvarigenom ryssarnas
framryckning skulle fördröjas. I nämnda syfte trädde v. Döbeln i
underhandlingar med Schuvaloff och lofvade honom hela Umeå
stad, om han blott ville vänta 14 dagar, d. v. s. till den 6:e juni.
I en skrifvelse till Schuvaloff, öfverlämnad af Döbelns
parlamentär, framhölls att fred sannolikt med det snaraste skulle afslutas,
att Erfurt-öfverenskommelsen numera var lämnad därhän, att såväl
Napoleon som Alexander önskade fred, på villkor att Finland
afträddes åt Ryssland, och att sålunda all vidare blodsutgjutelse
vore onödig.

Schuvaloff fann förslaget tilltalande och förmånligt, men
vågade ej, tvärtemot erhållna instruktioner, afsluta en vapenhvila.
Dock afsände han Döbelns bref till Barclay de Tolly, för att
inhämta dennes befallningar samt beordrade tillika öfverste Berlire
att resa till Umeå och därstädes träda i personlig förbindelse med
Döbeln, i syfte att vidtaga öfverenskommelser om stadens
utrymmande.

Efter en långvarig öfverläggning enades man om, att
svenskarna skulle utrymma Umeå den 31 maj samt öfverskrida gränsen
till Ångermanland den 3 juni, hvaremot ryssarna ägde rätt att
intåga i Umeå den 1 juni, men ej finge begynna fientligheterna
före den 6 juni.

Andamålet med parlamenteringen var sålunda vunnet, och
Döbeln fortsatte med lastningen, hvarjämte breda rännor genom
isen uppsågades för fartygen. Innan månadens slut voro
transportfartygen, 7 till antalet, lyckligen anlända till Hernösand.
Förutom 31 kanoner räddades förråd af olika slag till ett värde af
300,000 riksdaler banko. Men ej nog därmed, — genom
öfverenskommelsen med Schuvaloff kunde Edelstam och Duncker, utan
fara för att blifva tillintetgjorda af öfvermakten, förena sig med
de öfriga trupperna.

Wrede, som kände stor tillfredsställelse öfver den lyckliga
utgången, skref ett hjärtligt bref till Döbeln, uttryckande sin
tacksamhet för dennes klokhet och driftiga verksamhet.

Emellertid tågade Döbeln under långsam marsch till
Nordmaling, där han i prästgården tog sitt högkvarter och uppställde
sina förposter långs Öre älfs södra strand. Under den bro, som
här leder öfver strömmen, lät han anbringa brännbara ämnen
samt på södra stranden uppföra starka styckevärn. Då generalen
en dag jämte sin adjutant Montgomery red öfver nämnda bro,
yttrade ban till sin följeslagare: »Här ämnar jag på en gång
nedsjuta, bränna, dränka och spetsa de anryckande ryssarna!»
Men att verkställa dessa lifliga, mordiska önskningar
förunnades honom ej, ty till följd af de utomordentliga ansträngningar
han i Umeå utstått, insjuknade Döbeln ånyo och måste
öfverlämna befälet åt Sandels.<footnote>Döbeln beordrades härefter till Jämtland, där norrmännen inryckt, och här
lyckades det honom att snart med dem ingå ett stillestånd.</footnote>

I det närmaste samtidigt härmed inträffade några för fienden
oförmånliga omständigheter. Den svenska flottan, hvilken länge
rustat, hade nu slutligen hunnit upp till dessa trakter och hotade
ryssarnas högra flygel. Fiendens små fartyg hade hittills
obehindradt öfverfört krigsförnödenheter och förstärkningar från Vasa
och Uleåborg, men numera hindrades detta af fyra större svenska
fregatter, en engelsk korvett samt flera små bevarade fartyg och
slupar.<footnote>Den engelska korvetten anfördes af den sedermera världsbekante
polarfararen John Ross, hvilken sålunda äfven tagit aktiv del i striden för vårt land.</footnote> Såvida svenskarna nu medelst sin flotta hade lyckats
göra en större landstigning norr om fiendens ställning och på
landsidan afskära dess återtåg, skulle läget för ryssarna gestaltat
sig i högsta grad allvarsamt. Dessutom imponerade Sandels'
förslagna och modiga uppträdande och ingaf fienden en viss
osäkerhet i dess åtgärder. Då ryssarna, anhållande om stillestånd,
föreslogo att de svenska trupperna skulle utrymma området till
och med Ångermanälf, hvilket fienden »för en kort tid» ville
ockupera, svarade Sandels djärft:

»Numera utrymmes ej en handsbredd, utan har jag tvärtom
erhållit order att föra mina trupper till anfall.»

Orden förfelade ej att göra inverkan. Schuvaloff, hvars
hälsa lidit af krigets mödor, hade vidi denna tid anhållit om sitt
entledigande och Alexejeff trädde i hans ställe. Den sistnämnda
bad om tillstånd att föra sina trupper tillbaka, men erhöll af
kejsaren en sträng befallning att kvarblifva. »Ni bör bibehålla
er i Umeå till sista man», skref Alexander, »och ni ställes under
krigsrätt i händelse ni utan öfverbefälhafvarens befallning öfverger
Umeå.»

Emellertid hade det starka midsommarflödet förstört den at
ryssarna med ofantliga ansträngningar förfärdigade flottbron öfver
Ume älf samt därigenom afbrutit förbindelsen. Alexejeff såg sig
häraf tvungen att trots den uttryckliga befallningen draga sig
tillbaka, hvartill han dock erhöll Barclay de Tollys samtycke.
Så snart Sandels genom sina kunskapare erhållit kännedom om
ryssarnas rörelse, beslöt han att rycka fram och taga landet intill
älfven i besittning. Som vanligt skaffade Sandels sig äfven nu
säkra underrättelser om fiendens förehafvande. Mången
fosterlandsvän tvekade därvid ej att våga sitt lif för att lämna
meddelanden åt Sandels. Bland dessa utmärkte sig särskildt pastor
Wattrang och komministern Stenberg i Umeå, handlanden Burman
i Piteå och brukspatron Grahn i Umeå. Den feistnämnde blef af
fienden ertappad och skulle till straff hängas, men landshöfdingen,
friherre Stromberg, lyckades genom sin oförfärade mellankomst
inverka på den ryska generalen och frälsa Grahns lif.

Öfverste Edelstam blef nu (den 1 juli) af Sandels utsänd att
vid Håknäs, där en flottbro blifvit utlagd, framrycka öfver Öre
älf och tåga till Hörnefors. Under sitt befäl hade han de tre
finska bataljonerna och två kanoner. Själf inslog Sandels, med
en svensk bataljon, påföljande dag samma väg. Ryssarne hade
emellertid återvändt till södra sidan af älfven och lägrat sig invid
byn Södermjöle, omkring 10 kilometer norr om Hörnefors.

För att närmare taga reda på förhållandena hade major
Ehrnrooth med 50 savolaksare och 8 dragoner blifvit utsänd
mot fienden, men han råkade illa ut med sin fåtaliga skara, ty
ryssarna, hvilka här voro betydligt öfverlägsna, omringade Ehrnrooth,
och endast genom att hastigt kasta sig in i den täta skogen,
lyckades han på omvägar rädda sig och sitt manskap.
Dragonerna, hvilka retirerade längs landsvägen, förföljdes häftigt af
fienden, och då denna uppnådde Edelstam, tvangs äfven han att
draga sig till Hörnefors. Förlusten utgjordes dock af endast 3
man döda samt fänrik Costian blesserad. Costian hade redan
tvenne gånger tidigare under kriget blifvit sårad.

Äfven påföljande dag, den 3 juli, förekommo skärmytslingar
vid fältvakterna, hvarför Sandels utsände öfverstelöjtnant Bosin
med 200 man till deras undsättning. Efter en liflig skottväxling
tvangs Bosin dock att gå tillbaka och intaga sin förra ställning
vid Hörnefors. I denna fäktning blefvo löjtnanten, friherre F. G.
Wrede och två man sårade. Wrede hade redan i slaget vid
Lappo, för hvilket han belönades med guldmedalj, blifvit illa
kontusionerad i höften och haltade starkt, men hade det oaktadt
ej lämnat sitt kompani, utan anförde detsamma sittande i en
schäs. Den tappre löjtnanten, som nu ledde förtruppen, erhöll
därunder ånyo en kontusion, denna gång i hufvudet. Han led
under hela sitt återstående lif af sina blessyrer.

Sandels erfor nu, att hans motståndare var honom betydligt
öfverlägsen, att ryssarnas styrka uppgick till 4,000 man och 4
kanoner, samt att de yttermera inväntade general Kosatschkoffski
med 1,500 man. Själf förfogade Sandels öfver endast 1,800 man.
Under dylika ogynnsamma förhållanden hade Sandels gjort klokast
uti att draga sig tillbaka till sin förra starka ställning på andra
stranden af Öre älf, särskildt emedan Hörnefors hvarken ägde
strategisk betydelse eller i taktiskt afseende erbjöd några fördelar
vid en försvarsstrid. Men i hopp om medverkan af flottan och
antagande att ryssarna, af fruktan för att blifva afskurna, ej
skulle våga sig längre söderut, beslöt han, trotsande faran, att
stanna i Hörnefors.

Den lilla å, som här flyter fram i riktning från norr till
söder, kunde öfvervadas på flera ställen. På denna tid betäcktes
stränderna å ömse sidor af tät skog, som nästan öfverallt sträckte sig
intill vattnet och för en fiende möjliggjorde ett obemärkt
framträngande ända intill"strömmen. Hörnefors bruk med dess många
byggnader låg på östra stranden nära intill stora landsvägen,
hvilken öfver en bro ledde till motsatta sidan. Några kilometer
högre upp, vid samma å, förekom invid Hörnhammar en annan
bro, hvaröfver en fiende, såvida han valde densamma, kunde
kringgå försvarspositionen vid den förstnämnda bron, där Sandels
koncentrerat hufvudförsvaret. För vänstra flygelns försvar hade
en mindre styrka blifvit utsänd till Hörnhammar, hvarjämte en
fältvakt var utställd på högra flygeln invid åstranden och Jämtlands
jägare, 200 man, bildade förtrupp ett stycke framåt stora vägen
mot Umeå. Själf hade Sandels tagit sitt högkvarter å bruket i
Hörnefors.

De tvenne påföljande dagarna förflöto i stillhet, utan att
fienden lät höra af sig, hvarför Sandels invaggades i förmodan
att fienden ej riskerade ett allvarsamt anfall. Men detta var blott
lugnet före stormen. Ryssarna väntade endast på Kosatschkoffski
för att jämte hans trupper göra ett kraftigt angrepp.

Den 5 juli hade varit en varm och underbart skön
högsommardag. Nu led det redan mot kvällen. »Knappt ett andetag
af den somnade vinden förnams nu mer; därför låg den ur
djupen stigande fuktiga dimman orörlig öfver naturen, lik den i vida
veck nederfallande silfverhvita duken på ett altare.» De olika
trupperna, hvar för sig, uppstämde ett högtidligt korum och
aftontaptot tonade genom den stilla nejden, bjudande frid och
manande till hvila efter dagens spännande oro och mödor.
Ingen anade att man ännu samma kväll skulle ofredas af fienden.

I den rymliga salen i bruksbyggnadens öfre våning hade
ett rikligt försedt matbord blifvit uppdukadt för Sandels, hans
adjutanter och några inbjudna officerare. De stodo redan i
beråd att begynna måltiden, då ett bud anlände från kapten
Poignant, hvilken anförde jämtlänningarna. Budet meddelade,
att en öfverlägsen fientlig styrka anföll fältvakten. Sandels ville
ej sätta tro därtill, utan förmodade att saken endast gällde en
mindre förpostfäktning. Men i detsamma inträdde ett ilbud äfven
från Hörnhammar med underrättelsen att fienden därstädes
trängde på och svenskarna måste retirera. Nu hördes äfven
skott i närheten, hvarför intet tvifvel längre kunde råda om
ryssarnas framträngande intill närmaste granskap.

En obeskriflig villervalla uppstod nu på bruket. Betjäning,
officerare och brukspersonal, alla skyndade om hvarandra ut på
gården och voro till en början alldeles handfallna. Från salens
fönster, hvarifrån en vidsträckt utsikt erbjöd sig, varseblefs att
jämtlänningarna, hvilka nu för första gången voro med i elden,
förföljda af kosacker i hejdlös flykt hastade mot bruket.

Missnöjd med att hafva blifvit störd i sin måltid, framsköt
Sandels som han brukade underläppen och afsände sina adjutanter
med befallningar i olika riktningar.

Major v. Essen sändes med österbottningarna till Hörn
hammar, major Ehrnrooth med en bataljon savolaksare erhöll
order att skynda till högra flygeln, och till jämtlänningarnas
undsättning beordrades den lugna grefve Gyldenstolpe med en
bataljon hälsingar. Det lyckades den sistnämnde att hejda de
flyende och för en stund uppehålla fienden i dennes
framstormande. Tack var detta räddades en del trossvagnar, och
Sandels själf fick tid att undkomma öfver bron. Det dukade bordet
jämte en del af generalens tillhörigheter föll dock i kosackernas
händer.

Aldrig förr hade Sandels varit med om en sådan snabb
retirad, hvilken fullkomligt bragte honom ur fattningen. Vredgad
blickade han omkring sig och varseblef Duncker med en del
savolaksare bakom en brädstapel, hvarifrån de aflossade täta
och säkra skott mot de djärfvast påträngande ryssarna.

»Jag tror öfverstelöjtnanten är rädd!» ropade Sandels utan
att väga sina ord, medan han red förbi Duncker.

»Det har jag aldrig varit!» svarade Duncker kärft och
blossade upp.

Med säkerhet kan antagas, att Sandels egentligen ej menade
något ondt med sitt obetänksamma yttrande, hvilket mera bör
anses som uttryck för en tillfällig misstämning. Ty om någon
kände och uppskattade Dunckers mod, var det väl Sandels, som
vid otaliga tillfällen sett honom med dödsförakt möta de största
faror. Duncker upptog emellertid generalens ord som en
förolämpning och kände sig djupt sårad. Han ville nu genom sitt
handlingssätt bevisa det oberättigade i Sandels angrepp och ådagalägga,
att fruktan för honom var något okändt. Endast sålunda kan
hans uppträdande härefter förklaras.

Skottväxlingen tilltog allt mer, medan ryssarna i stora massor
trängde på. Kosaischkoffski angrep i fronten, och öfverste
Kärpenkoff hade på den genom skogen ledande vägen till
Hörnhammar tillbakakastat fältvakten och trängde nu på v. Essen.

På höjden bortom bron stodo några svenska kanoner,
slungande sina mördande projektiler öfver ån mot fiendens kolonner.
Officerarnes höga kommandoord, kulornas hvinande och
kanonernas bedöfvande dån uppfyllde luften. Fåfängt försökte fienden
komma öfver den smala ån, de kastades alltjämt tillbaka. Men
slutligen anlände bud från Essen, att han ej längre kunde hålla
stånd på vänstra flygeln, där fienden med öfverlägsna krafter
ryckte fram. För att ej blifva kringränd, måste Sandels nu draga
sig tillbaka och gaf befallning om allmänt uppbrott. Gyldenstolpe,
som med sällspord kallblodighet försvarat vadställena, erhöll order
att begynna återtåget, hvarvid Duncker skulle bilda eftertruppen
och sålunda stanna till sist.

Snart nog hade alla dragit sig undan, förutom Duncker,
som fortfarande stod kvar med sina savolaksare. Det blef äfven
för honom tid att draga sig tillbaka, men han tycktes ej märka
det. En af hans officerare, löjtnant v. Gertten, gjorde honom
uppmärksam på att österbottningarna redan aflägsnat sig samt
frågade om han ej ansåge det vara tid att begynna återtåget.

»Jag retirerar ej utan order, — emedan jag är rädd!» svarade
Duncker och förblef där han stod.

Inom kort anlände löjtnant Wallgren med befallning från
Edelstam, att Duncker ej finge uppehålla sig för länge, ty
österbottningarna voro redan borta, och fara förelåg att i nästa
ögonblick blifva kringränd.

»Om österbottningarna vika i strid, gör jag och savolaksarna
det aldrig!» erhöll Wallgren till svar.

Slutligen sände äfven Sandels sin adjutant, den unge
Montgomery, till Duncker för att förmå denne att lämna sin farliga
ställning. Duncker var då redan i det närmaste omringad af
fienden. »Huru Montgomery kom fram till Duncker oskadd,»
yttrar ett ögonvittne, »förstår jag icke, ty den plan han passerade,
besköts från tre sidor.» Emellertid emottogs Montgomery af
Duncker endast med förebråelser och snäsiga ord. I halfmörkret
och den täta krutröken höll adjutanten på att rida omkull
befälhafvaren. »Huru kan ni, en yngling,» sade Duncker, »tilltro er
veta bättre än en gammal man, — nog vet jag när ställningen bör
lämnas.» Montgomery red då tillbaka, hvarvid hans syrtut
genomborrades af flera kulor och hästen sårades i halsen och ena benet.

Det hade nu lyckats Karpenkoff att i halfmörkret bana sig
fram till det ställe, där Duncker stod, och från alla sidor omringa
hans lilla skara.
»Gif dig, Duncker, du är kringränd och kan ej undgå oss!»
hördes en röst ropa från fienden.

Lågande af vrede svarade Duncker: »Det må den onde ge
sig åt dig, din rackare!» och pekande på mannen ropade han
till sina soldater: »Skjut den där!»

Flera skott brunno af, men den djärfva ryssen hade hastigt
dragit sig undan. I detsamma hördes fiendens kommando: »Ge
fyr!» och en kula inträngde i Dunckers bröst. Dödligt sårad, föll
han till marken.

Sålunda slutade en af finska arméns tappraste officerare sin
bragdrika bana vid 35 års ålder. Hans soldater ville ej på några
villkor lämna honom, men han gaf dem en sista befallning att
rädda sig själfva. Motvilligt lydde de denna gång sin afhållna
chef; likväl stannade en adertonårig yngling, sergeanten A. E.
Argillander kvar vid Dunckers sida och föll därigenom i
fångenskap. De flesta öfriga lyckades bryta sig igenom för att sedan
på omvägar och efter flera dagars irrande i skogarna uppnå
Sandels armé.

Förutom Duncker hade striden kräft flera andra offer.
Dödsskjutna voro löjtnant Hobin och fänrik Creutlin samt 31 man; sårade
öfverstelöjtnant G. Cedergren, kapten H. J. v. Burghausen, löjtnant
O. W. Montgomery, adjutanten Lundberg (afled några dagar senare),
underlöjtnant Jac. Alopæus och fanjunkaren Ingerman samt 56
man; fångne löjtnanterna Longe och L. W. v. Essen,
bataljonspredikanten Grundell, hvilken sistnämnde dock af Kamenski
frigafs påföljande dag, samt 28 man. Ryssarnas förluster i döda
och sårade uppgingo till 180 man och flera officerare.

Sandels framhåller i sin raport, att kaptenerna v. Born och
Lange, löjtnant Wallgren och adjutanten Montgomery särskildt
utmärkt sig under denna strid.

Fienden förföljde ej Sandels, hvilken omkring kl. 4 på
morgonen anlände till Öre älf, där han intog sin förra ställning.

Emellertid bars Duncker varsamt af ryssarna på en
soldatkappa upp till bruket, dit en läkare tillkallades, men hans lif stod
ej mera att rädda. Efter några timmar utandades han sin sista
suck, hvarvid Argillander troget stod vid hans sida och emottog
den döendes plånbok, klocka och pipa, äfvensom uppdraget att
framföra hans sista hälsning till de kära i hemmet. »Om du
kommer hem med lifvet, så glöm ej att hälsa min hustru och
min lilla gosse.» Dessa ord voro hans sista.

Följande dag afsändes en officer som parlamentär till
svenskarna med underrättelsen om Dunckers död. Fänrik G. A.
Aminoff emottog parlamentären, hvilken yttrade på tyska:
»Duncker är död», hvarefter han tillade: »men vår Aërekoff är äfven
död.» Han ville antagligen härmed uttrycka att om de våra
gjort en smärtsam förlust, så hade äfven ryssarna å sin sida icke
haft en mindre kännbar. Aërekoff var nämligen en för sin
tapperhet känd och aktad kosacköfverste, hvilken deltagit i mången
blodig dust.

Nu sände Sandels en parlamentär till Alexejeff med anhållan
om att få  Dunckers lik. Men Alexejeff lät svara att »om denna

<img 1>
J. Z. Dunckers grafvård i Umeå.
</img>
begäran framställdes endast för att värdigt begrafva den fallne,
förstod han själf att uppskatta hjältens värde och skulle visa dess
grafsättning samma heder, som han skulle önska bevisad sig
själf efter döden».

Sålunda blef Duncker med all militärisk honnör jordfästad
af ryssarna på Umeå kyrkogård, och vid hans sida nedbäddades
deras egen tappra kosacköfverste. Dunckers krigskamrater reste
öfver grafven en sten, hvilken dock vid Umeå kyrkas brand år
1887 förstördes. Den 5 juli 1897 ersattes den förstörda stenen
med en ny, bärande följande inskrift: »J. Z. Duncker. 1774—1809.
Öfverste-Löjtnant vid Kongl. Savolax Jägare Regemente. R. S. O.,
som föll för fosterlandet i affären vid Hörnefors den 5 Juli.
Svenska Arméns Officerare Reste Vården.» På stenens högra sida
läses: »Här hvilar ock Ryska Kosackchefen Aërekoff, som föll för
sitt fädernesland.» Och på vänstra sidan är inristadt: »Fiender
hjältarna föllo. Som vänner hvila de här».

Äfveh på den plats där Duncker föll restes 1874 en
minnessten, å hvilken läses: »Här föll i strid för fosterlandet J. Z. Duncker
den 5 Juli 1809. Att dö för vårt land, är lefva för vår ära».

Striden vid Hörnefors blef den sista, i hvilken finnar och svenskar
kämpade som bröder vid hvarandras sida. Den hade kräft offret
af en af vårt lands ädlaste söner, dock ansågs intet offer vara för
stort, då det gällde det gemensamma fosteilandets väl. Bitter och
kännbar var likväl förlusten, och såväl svenskar som finnar voro
djupt berörda af hjältens tidiga bortgång. Dunckers soldater sägas
hafva gråtit, särskildt då de erforo, att de ej kunde följa sin aktade
befälhafvare till hans sista hvilorum. Att Sandels ännu i sin
lefnadsafton med grämelse förebrådde sig de under ögonblickets
uppbrusning förhastade orden, har intygats af personer, hvilka på
den tiden ofta åtnjöto gästfrihet i hans fridfulla hem nära
Uppsala. Redan i Sandels' officiella rapport om händelsen vibrerar
en djupare känsla. Han yttrar nämligen i densamma: »Savolaks
2:a fältbataljon, som betäckte passagen öfver Hörne bro, utgjorde
arriergardet, men hade därvid den olyckan, att förlora sin tappre
befälhafvare öfverstelöjtnanten och Riddaren Duncker, som vid
alla tillfållen under detta krig med största skicklighet och bravour
sig utmärkt; och har denna förlust så ibland befäl som manskap,
hvilka kände dess militäre egenskaper och dygder, väckt den
största afsaknad».
<img 1></img>
</chapter>
<chapter name="17 Kapitlet.
De sista striderna och freden i Fredrikshamn.">
<sp>17 Kapitlet.</sp>
<h3>De sista striderna och freden i Fredrikshamn.</h3>
Efter ofvanskildrade olyckliga strid vid Hörnefors synes det
som man å ömse sidor hälst önskat undvika fientligheter och
förblifva i ostörd ro. Ehuru någon vapenhvila ej blef afslutad,
förhöllo sig dock såväl svenskar som ryssar i lugn intill medlet
af augusti. Men däremot arbetade diplomaterna forceradt,
fortfarande ansträngande sig, utan att likväl uppnå antagliga resultat
— man gaf ej efter å någondera sidan.

Slutligen medgaf dock kejsaren att representanter från de båda
länderna för fredsunderhandlingar skulle sammanträffa i
Fredrikshamn, dit grefve v. Stedingk och öfverste Skjöldebrand från svensk
och grefve Rumjantzoff jämte grefve Alopæus från rysk sida
afreste i början af augusti månad. Ryssland vidhöll fortfarande
sitt tidigare uttalade kraf att med sitt välde införlifva hela
Finland, Åländska ögruppen och en del af Västerbotten, d. v. s.
intill Kalix älf. Men Sverige ansåg nämnda fordringar öfverhöfvan
hårda och hoppades ännu i sista stund att genom en vunnen
seger tillkämpa sig rätt till drägligare villkor. Landet måste
uppbjuda sina yttersta krafter för att åtminstone utdrifva fienden ur
Västerbotten.

Man enades om att detta bäst kunde uppnås genom
verkställandet af den redan länge påtänkta planen, att sjövägen
afsända en betydligare truppstyrka till någon af de nordliga
hamnarna vid Bottniska viken, för att där landstiga samt från norr
anfalla flendens rygg. Samtidigt skulle Wrede angripa från söder,
och sedan ryssarna sålunda blifvit inneslutna, antog man att
deras undergång vore oundviklig. Planen var onekligen väl
uttänkt, men nu återstod att äfven utföra den med omtanke.

Af största vikt var att få en skicklig befälhafvare för
expeditionen, och efter många öfverläggningar föll valet
på general Wachtmeister, hvilken redan
dessförinnan förde befälet öfver den s. k. kustarmén.
Olyckligtvis visade det sig snart nog, att han ej var rätte
mannen för detta viktiga företag.

Adlercreutz, hvilken på grund af sina tidigare
krigsmeriter i närmaste rummet varit berättigad
till denna post och säkert lämpligare än andra, hade
också redan af Sveriges nye konung därtill blifvit
utsedd. Men detta kunde Adlersparre emellertid ej
smälta. Afundsjukan hos den sistnämnde förmådde
honom att intrigera mot Adlercreutz, och vid ett
enskildt samtal med monarken framhöll han skickligt vådan at
att under närvarande tid från hufvudstaden aflägsna en man, sådan
som Adlercreutz, »hvilken Eders Majestät behöfver vid sin person,
åtminstone så länge Edra och rikets farligaste fiender uppehålla
sig i närheten af tronen». Dessa ord inverkade på konungen, och
frågan afgjordes med att Wachtmeister utnämndes.

Grefve Gustaf Wachtmeister var en bepröfvad och för sitt
personliga mod känd man, men hörde till den gamla skolans
krigare, uppfostrad uti de stränga preussiska traditionerna, hvilka
numera voro alldeles föråldrade. Född 1757, beträdde han redan
i yngre år den militära banan, och efter afslutad kurs i
kadettskolan i Karlskrona, inträdde han under bayerska successionskriget

<img 1>
Grefve G. Wachtmeister.
</img>
i preussisk tjänst, där han inhämtade sina första praktiska insikter
i krigföring enligt Fredrik II:s metoder. Efter kriget återvände
han till hemlandet och steg ovanligt hastigt i graderna. Under
finska kriget 1788—1790 blef Wachtmeister i tillfälle att utmärka
sig särskildt vid Högfors 1788, där han under det brydsamma
återtåget med skicklighet förde eftertruppen, samt vid Valkiala
1790, hvarest han sårades i högra armen och på valplatsen
af konungen befordrades till generalmajor. Af en samtida
skildras Wachtmeister som »en man med vackert utseende och
en ädel uppsyn . . . något rak och stel samt förnäm i hållning,
men hjärtlig och förtrolig då man kom honom närmare. Till
sitt tänkesätt var han ridderlig och mången fattig officer fann inom
hans älskvärda familj och i hans trefliga hus icke allenast ett
angenämt hem under långa tider, men äfven icke sällan lån till
ackorder och utrustning».

Under Wachtmeisters befäl ställdes nu 7,375 man och 234
officerare landttrupper i förening med 2 linjeskepp, 3 fregatter,
24 kanonslupar och omkring 40 Roslags-storbåtar, de sistnämnda
för trossen. Dessutom voro 989 man af armén kommenderade
till tjänstgöring på skärgårdsflottan. Ett jämförelsevis ringa antal
kanoner medföljde och af beridet kavalleri funnos endast 4
officerare och 54 underofficerare och gemene.

Trupperna voro fördelade i tre brigader: 1:a brigaden under
öfverste Fleetwood, 2:a under öfverste Boije och den 3:e under
den nyligen ur rysk fångenskap utväxlade öfverste G. Löwenhjelm.
Alla dessa trupper voro svenska. Mera kunde Sverige inom den
korta tiden ej få ihop, men då man tager i betraktande att Wrede
vid Öreälf förfogade öfver 4,000 man, förstår man att nämnda
tvenne kårer Hkväl tycktes äga goda förutsättningar att besegra
Kamenski, hvilken  disponerade öfver endast omkring 5,000 man.

Olyckligtvis uppstod genast från början misshälligheter mellan
de tvenne öfverbefälhafvarne. Wrede, hvilken tidigare varit högste
befälhafvare på krigsskådeplatsen, kände sig sårad af att vid sin
sida numera finna en annan med samma fullmakt. Detta hade
man väl bort kunna förutse.

För att ordna den sålunda tillspetsade befälsfrågan, tillgrep
man nu en åtgärd, hvarigenom missnöjet blott yttermera stegrades.
Öfver de tvenne generalerna ställdes nämligen en tredje person
såsom högste chef för hela expeditionen. Till denna post utsågs
amiralen, friherre Johan af Puke. Härmed kom man ur askan i
elden, ty genom sistnämnda anordning kände sig Wrede såväl
som Wachtmeister tillbakasatt. »Jag för min del», skref Wrede,
»befaller ingenting och vet ej hvad jag är för en karl — General
en chef är jag åtminstone ej mer». För att gifva Puke högre
grad än de tvenne generalerna innehade, befordrade konungen
honom samtidigt till öfveramiral.

Johan af Puke, född 1751 var vid denna tidpunkt redan 58
år gammal, men ägde fortfarande ungdomliga kropps- och
själskrafter; han var en duktig och framstående sjöofficer, som vid flera
tillfällen utmärkt sig i krig och förvärfvat sig skicklighet genom
många års seglingar på såväl utländska som svenska fartyg. I
1788—1790 års krig hade Puke tagit verksam del, särskildt under
sjöslaget vid Högland, träffningen vid Öland äfvensom vid reträtten
ur Viborgska viken. »Han var», skrifver en författare, »en
dugande man, en lugn, omtänksam och handlingskraftig befälhafvare
på sjön, men han förutsåg själf det betänkliga i att från sitt fartyg
leda  två  landtarméers rörelser.»

Efter långvariga tillrustningar blef expeditionen slutligen färdig
att afsegla från Gräddö invid Norrtelge, hvarest större delen af
manskapet gått ombord, och inträffade i Hernösand den 11:e och
12 augusti. För att närmare öflägga om fälttågsplanen
sammankallade Puke den 14:e ett krigsråd, till hvilket förutom Wrede
och Wachtmeister äfven v. Döbeln, Cedergren, Lagerbring m. fl.
voro in bjudna. Att meningarna blefvo delade kunde förutses, ty
hvar och en hade sin uppfattning om huru företaget lämpligast,
borde utföras. Särskildt svårt blef det att enas om orten för
landstigningen, men härvid blef Pukes åsikt slutligen den segrande.
Han höll nämligen före, att man, då truppernas proviantförråd
var beräknadt för endast 14 dagar och några långvariga
krigsrörelser därigenom blefve omöjliga, borde försöka utföra
landstigningen så nära fienden som möjligt och med största hastighet.
»Förlust af tid är för oss oersättlig», sade han, »och med detta
yttrande till valspråk väljer jag Ratan och går, vill Gud, dit!»
Därmed var landstigningsorten utsedd. Vidare blef det
öfverenskommet, att Wachtmeister genast vid framkomsten skulle skrida
till marsch mot Umeå, dit han från Ratan hade fem mil;
hvaremot Wrede under tiden finge god tid att anordna sitt anfall mot

<img 1>
J. af Puke.
</img>
fienden, hvilken efter hvad man antog, befann sig norr om Öre älf.
Enligt Pukes beräkning skulle man kunna uppnå Ratan på tre dygn,
före hvilken tid inga krigsföretag borde företagas från Wredes sida.

Den 15:e satte sig flottan i rörelse, hvarvid Puke, för att
ryssarna ej i förtid skulle varseblifva eskadern, tog kurs genom östra
Kvarken.

Anländ till närheten af Gaddens fyr, råkade flotiljen ut för en
ovanlig tät dimma, så att man knappt kunde se några famnar
framför sig, hvarför fartygen medelst skott måste signalera sittläge. Faran
var utomordentlig stor, ty de medhafda lotsarna kände ej till
farleden i dessa trakter, sjökorten voro högst otillförlitliga och
aldrig förr hade några linjeskepp seglat i dessa farvatten. Men
Puke fällde ej modet, utan lät fartygen, för undvikande af
tidsförlust, tillsätta bramseglen och sålunda öka farten. Hans djärfhet
kröntes med bästa framgång. Utan att någon olycka inträffat
kastade eskadern ankar i Ratans hamn den 16 augusti, kl. 5
eftermiddag, hvarvid den tjocka luften fortfarande hindrade fienden
att från stranden upptäcka fartygen.

Vid Ratan hade emellertid endast en mindre kosackpatrull
varit posterad, hvilken, då den förnam bullret från flottan,
skyndade sig söderut för att varsko sina landsmän.

Kamenskis hufvudstyrka (omkrig 6,000 man), förlagd i Umeå,
befann sig nu i en högst kritisk ställning. Den hade ännu ej
kännedom om att en betydande svensk styrka närmade sig dess
rygg och höll som bäst på att från Umeå tåga söderut, tör att
i Ångermanland söka skaffa sig lifsmedel. Ryssarna närmade
sis redan till Öre älf, då en kurir anlände med underrättelsen om
svenskarnas landstigning vid Ratan. Nu blef det klart för Kamenski
att han befann sig i en föga afundsvärd belägenhet; men, utan att
förlora fattningen, beslöt han att med större delen af sin styrka
genast vända om för att möta den från norr hotande faran.
Endast fyra bataljoner under Erikssons befäl kvarlämnades med
befallning att fortsätta framryckningen och så vidt möjligt hålla
Wrede på afstånd. Eriksson skulle hela dagen låtsa anfalla, men
mot natten återvända till Umeå.

Då Kamenskis förtrupper under Alexejeffs befäl uppnådde
Umeå, blefvo de anfallna af kapten Nordenskjöld, majorerna
Sölfverarm och Aug. Anckarsvärd, hvilka af Puke blifvit dit
afsända med en del af skärgårdsflottan. De hade erhållit befallning
att förstöra ryssarnas flottbro och intaga staden, men blefvo
emottagna af ryska jägare med några kanoner, hvilka voro
spridda längs älfstrariden och därifrån öppnade en stark eld,
hvarmed de lyckades fördrifva svenskarna. Farvattnets beskaffenhet
var här synnerligen ofördelaktigt för sluparnas rörelser; dessutom
lyckades det fienden att demontera de flesta nickor på
kanonsluparna och med sina skott nedgöra ett stort antal af den
svenska styrkan.

Emellertid hade Wachtmeister den 17:e på morgonen i god
ordning och med ovanlig raskhet landsatt sina trupper samt
afsände samma dag några hundra man under Lagerbrings befäl
till Djekneboda. Man hade nämligen erhållit uppgift om att
fienden med en mindre styrka intagit ställning vid sistnämnda
ort. Lagerbring utförde uppdraget skickligt, fördref ryssarna och
intog passet. Under denna lilla skärmytsling blefvo endast
kaptenen vid Södermanlands regemente Andersson och några få man
sårade, hvaremot ryssarnas förluster torde varit något betydligare.

Så långt hade allt utfallit väl, men i stället för att genast
fortsätta framryckningen och försöka uppnå Umeå innan Kamenski
hunnit dit, tyckes det som om Wachtmeisters ifver, sedan han
kommit i land, betydligt afsvalnat. Han blef osäker, och de mått
och steg han härefter vidtog voro föga ändamålsenliga. Sålunda
afsände han öfverstelöjtnant Sture med Upplands regemente och
två kanoner till närheten af Bygdeå, hvarifrån man ej kunde
vänta någon fiende, och försvagade därigenom utan gagn sin
styrka med 1,200 man. I saknad af rytteri, lät han sina jägare
springa till höger och vänster, upp och ned för bärg och backar
för att spana efter fienden, hvilken ej förekom på nära nejder.
Manskapet uttröttades härigenom ändamålslöst.

Hufvudstyrkan marscherade emellertid i sakta mak framåt
längs landsvägen och anlände på morgonen den 18:de till Säfvar,
där Wachtmeister, tvärtemot Pukes order, lät manskapet slå sig ned
för att hvila. Puke hade anbefallt honom att med största skyndsamhet
fortsätta till Umeå och bemäktiga sig nämnda stad innan Kamenski
skulle hinna dit. Men Wachtmeister motiverade sitt handlingssätt
med att han i Säfvar erhållit fullt <i>tillförlitliga</i> underrättelser om
att ryssarna redan uppnått Umeå med <i>nästan</i> hela sin hufvudstyrka.
Dessa tillförlitliga underrättelser voro emellertid grundfalska. Hade
Wachtmeister utan uppehåll fortsatt tåget till Umeå, en sträcka
af något öfver 2 mil, skulle han hunnit dit före Kamenski, hvilken
till nämnda ort hade 5 mil. Ifall Wachtmeister vidare hade
lyckats förstöra bron vid Umeå, skulle ryssarnas undergång
antagligen varit gifven. Men han lät sina trupper hvila och stod
hela dagen sysslolös på norra stranden af Säfvar-ån. Han
försvagade här yttermera sin styrka genom att utan synbart ändamål
afsända en bataljon till Tväråmark, beläget en half mil på sidan,
men för resten vidtog han ej några förberedelser att möta en
annalkande fiende.

Terrängförhållandena vid Säfvar voro högst olämpliga för
strid, och om Wachtmeister nu en gång beslutit sig för att möta
fienden, hade det varit mera välbetänkt att låta trupperna fortsätta
åtminstone ett stycke framåt, till Tefteå, där han funnit en närapå
oangriplig ställning. Eller också hade han genast bort draga
sig tillbaka till Djekneboda, där terrängen äfven erbjöd utmärkta
fördelar. Men han stannade, som sagdt, i Säfvar.

Den <i>tillförlitliga</i> underrättelsen om att Kamenski var i Umeå,
föranledde dock Wachtmeister att sända öfverste Lagerbring till
Puke för att erhålla dennes tillstånd att draga sig till Djekneboda.
Med otålighet väntade Wachtmeister Lagerbrings återkomst. »Är
ej Lagerbring återkommen ännu?» frågade han alltjämt sin
omgifning. »Puke har väl aldrig vågat arrestera honom? . . . .»

Ej blef det arrest för Lagerbring, men nog blef Puke uppbragt
då han emottog budskapet, och med dundrande stämma
utbrast han:

»Jag trodde mig hafva fullgjort det ansvarsfulla uppdrag, jag
fått, då trupperna blifvit lyckligt satta i land och jag sagt, hvart
de skulle gå. Befälhafvande generalen tillhör det nu att visa
dem vägen till äran!»

Med detta besked fick Lagerbring återvända, men innan han
anlände till Säfvar, hade striden redan därstädes vidtagit.

Den outtröttliga och energiska Kamenski hade ej förhalat
tiden och hans soldater fingo visa prof på hvad man med
god vilja förmår uträtta. En del af dem hade på 36 timmar
tillryggalagt ända till 80 kilometer, hvarunder de njutit endast
obetydlig hvila. Oaktadt deras skodon voro i ett ytterst dåligt
tillstånd och födan högst knapp, anlände likväl större delen redan
tidigt på morgonen den 19:de till Teftöå. Många enskilda soldater
hade visserligen af trötthet dignat under marschen, men upphunno
dock senare sina afdelningar och deltogo i striden.

Ställningen vid Säfvar var tudelad af en liten å, hvilken för
resten på flera ställen kunde öfvervadas, och dessutom ledde
däröfver en bro, ej långt från byn, där Wachtmeisters hufvudstyrka
var uppställd, öfverallt växte tät skog förutom närmast intill
själfva byn, hvarest några små öppna fält utbredde sig längs
stränderna. Ställningen kunde lätt kringgås, isynnerhet i närheten af
åns utlopp i hafvet. Wachtmeister hade därstädes endast en
fåtalig fältvakt, 125 man och några ryttare, hvilka utgjorde hans
vänstra flygel. På åns södra strand, vid foten af en backe, var
en mindre fältvakt af Södermanlands regemente utställd; för resten
hvilade alla andra på norra åstranden och invaggade sig i
föreställningen att ryssarna ej skulle våga ett allvarsamt motstånd.
Under natten hördes skott på afstånd. »Det är säkert Wrede,
som anfaller ryssarna», antog man i lägret. Och då skotten
slutligen upphörde, förmodade man att fienden var slagen. Men skotten,
hvilka ljödo, härrörde från Umeå, där den lilla nyssnämnda
skärmytslingen pågick mellan Kamenskis förtrupper och de af Puke
utsända kanonbåtarna.

Hade Wachtmeister gjort sig mödan att förstärka sin position
med några jordvallar och förhuggningar, låtit rifva bron och
intagit en fast ställning längs norra åstranden, skulle Kamenski,
som måste bryta sig väg genom de till an talet jämnstarka svenskarna,
antagligen ej lyckats komma fram. Kamenski insåg också till fullo
sin svåra belägenhet och yttrade till sin omgifning: »Om vi icke
slå oss igenom, så låtom oss bortkasta ränslarna och återgå öfver
de lappländska fjällen till Ryssland!» Dock skulle allt utfalla
annorlunda genom Wachtmeisters olyckliga tillvägagående.

Klockan vid pass 7 på morgonen hördes skott från södra
sidan af ån, där södermanlänningarna stodo på förpost, och några
ögonblick därefter voro alla i svenska lägret redo till strid, på de
dem tidigare anvisade platserna. Öfverste Fleetwood stod framom
bron vid gästgifvargården och utgiorde förtruppens reserv;
Boije och Löwenhjelm hade intagit ställning på höjderna
bortom byn.

Då nu ryssarna redan från början trängde på med ansenliga
styrkor, lät Wachtmeister, i stället för att koncentrera sitt försvar
längs norra åstranden och åt Kamenski öfverlåta angreppet, den ena
bataljonen efter den andra rycka öfver bron för att anfalla fienden,
hvilken på en dominerande höjd intagit ställning. Med sällspordt
mod och under höga hurrarop stormade svenskarna upp för höjden,
men trängdes tillbaka af öfvermakten. Tre gånger upprepades
stormningen, hvarunder major Stackelberg blef sårad och major
Hård intog hans plats. Nu sändes öfverstelöjtnant Reutersköld
med jönköpingarna i elden, men med den påföljd att haitten af
bataljonen nedgjordes; det oaktadt kvarstannade den andra hälften
tills det allmänna återtåget vidtog. Härefter följde ryttmästaren,
friherre Fleetwood, med tredje brigadens jägare för att dela den
föregående truppens öde.

Sedan Lagerbring nu återvändt från sin beskickning till Puke,
öfvertog han befälet öfver de trupper, hvilka befunno sig i elden,
hvarvid öfverstelöjtnant Hederstjerna med Kronobergs regemente
försökte kringgå Kamenskis vänstra flygel, men förekoms af
fienden och kastades, efter en het strid i den af krutrök uppfyllda
täta skogen, tillbaka mot bron. Härefter ryckte kapten Adolf
Lagerbjelke fram med en bataljon, så följde öfverstelöjtnant
Skjöldebrand med en annan o. s. v., till dess att så godt som alla
bataljoner kommo i elden.

Lysande exempel på mod afgåfvos här af såväl officerare
som soldater; man tycktes täfla med hvarandra om att visa sitt
dödsförakt och trotsa det omöjliga, men förmådde dock ej
öfvervinna den uthålliga Kamenski, hvars trupper äfven ansträngde sig
till det yttersta. För att stålsätta sitt manskap lät den oförskräckte

<img 1>
Säfvar.
(Minnen från kriget, utanför konsul Forsells bostad.)
</img>
öfverste Hercules bland annat sina soldater göra handgrepp midt
under ryssarnas mördande eld. Löjtnant Petré ryckte fram med
tvenne kanoner, hvarvid han kom så nära inpå fienden, att han
nästan råkade i handgemäng. En förställare, hvilken härvid gick
sönder, togs af fienden, men major Wrangel återtog densamma
genom en rask stormning. Själf satt Wachtmeister hela tiden
till häst midt i kulregnet och vinkade uppmuntrande med handen
åt bataljonerna, då dessa tågade förbi.

Emellertid hade Kamenski afsändt öfverste Anshelm de Gibory
med en del trupper längs en liten väg som ledde söderut, för att
sålunda kringgå Wachtmeisters ställning. Här funnos endast 125
man under befäl af kapten Liljeström, hvilken länge nog uppbjöd
sina yttersta krafter för att emotstå öfvermakten. Han hade redan
bortskjutit alla patroner och såg sig tvungen att retirera, då major
von Henning med Drottningens lifregemente anlände till hans
hjälp. Med gemensamma krafter tillbakakastades nu fienden, men
om en stund erhöll den förstärkning, anländ med båtar från Umeå.
Striden flammade upp med förnyad styrka, och svenskarna hade
antagligen blifvit tvungna att vika, om ej den tappre major
Lovisin med Svea lifgarde i detsamma kommit till undsättning.
Lovisin utsattes nu för de häftigaste angrepp och omringades af
ryssarna, men bröt sig med bajonetten igenom och lyckades, ehuru
själf kontusionerad, taga 1 officer och 39 man till fånga. Hans
bataljon visade i denna affär prof på ett lysande mod.<footnote>Förlusterna vid denna bataljon utgjordes af 4 officerare och 84 man sårade
och döda.</footnote>

Ännu fortfor striden med öfverraskande styrka, då bud
anlände till Wachtmeister om att fienden gått öfver ån på vänstra
flygeln och framträngde genom skogen i svenskarnas rygg. Utan
att gifva sig tid att taga reda på huru stark denna fiende var,
beslöt Wachtmeister att gifva befallning om återtåg. Det var
emellertid en mindre afdelning, hvilken, dold af några små
skogbevuxna holmar, obemärkt lyckats smyga sig öfver ett vadställe
och nu sökte sig fram genom skogen. Olyckligtvis ansåg sig
Wachtmeister ej längre kunna kvarstå, ehuru ryssarna i själfva verket
vid denna tidpunkt redan förlorat hoppet om framgång. Ryska
författare medgifva, att om ej svenskarna nu själfmant dragit sig
tillbaka, skulle Kamenski ej längre förmått bibehålla sin ställning.
Soldaternas krafter voro fullkomligt uttömda, hvarför de ej heller
förföljde sina motståndare.

Major Cedergren erhöll uppdraget att förstöra bron, hvarunder
trupperna i god ordning retirerade genom skogen. Arriergardet
anfördes af öfverste Boije, och kl. 11 på aftonen voro alla
samlade vid Djekneboda.

Terrängförhållandena vid sistnämnda ort egnade sig särskildt
för en försvarsstrid, men anländ dit beslöt Wachtmeister dock att
gå vidare. Orsaken därtill är svår att förstå. Man har sökt
förklara det med att Wachtmeister blifvit missledd genom en illa
utförd rekognoscering och på grund af denna antagit, att ställningen
med lätthet kunde kringgås, hvilket emellertid ej var fallet.
Positionen vid Djekneboda var den ypperligaste man kunnat önska sig.
Då Döbeln en tid efteråt passerade platsen, tog han terrängen i
närmare betraktande och råkade i raseri. »Att jag», yttrade han,
»aldrig fått slåss på ett sådant ställe. Man har sagt att det kan
kringgås, ja, öfver Åbo och Haparanda!» . . . Vid Säfvar hade
Wachtmeister förlorat femtedelen af sin här i sårade, döda och
fångar, och ansåg han sig nu ej kunna stå till svars, om han
utsatte återstoden för en öfverlägsen flendes anfall. Olyckligtvis
infann sig denna klarsynthet för sent. Konungens sista ord till
honom hade varit: »Jag ålägger er att spara armén, ty kom ihåg,
att den är Sveriges sista tillgång på försvarare!» Dessa ord
genljödo nu i Wachtmeisters öron och inverkade på hans
handlingssätt, då de voro minst tillämpliga och då han genom ett energiskt
tillvägagående möjligen kunnat öfvervinna Kamenski.

Åtskilliga åtgärder hade tidigare vidtagits för att vid
Djäkneboda möta ett fientligt anfall. Puke hade ditsändt ammunition
och proviant samt med handkraft från Ratan låtit släpa några
haubitzar. Emellertid afsände Wachtmeister öfverste Cedergren
till Puke för att delgifva amiralen truppernas rörelser. Då
Cedergren vid midnatt anlände, låg Puke i sin hytt försänkt i sömn,
men blef uppväckt.

»Jag får äran rapportera», yttrade Cedergren inträdande i
hytten, »att armén kommer efter och är här tidigt i morgon bittida . . .»

»Säg om det där igen», afbröt honom Puke och gnuggade sig
i ögonen. »Jag måtte hafva hört orätt»

»De ifrån Säfvar i förväg afsända fältmätningsofficerarne»,
fortsatte Cedergren, »funno ställningen vid Djekneboda ohållbar i
anseende till flera upptäckta öfvergångsställen emellan vattendragen
på ställningens flanker, dem fienden enligt ingångna underrättelser
redan sökt begagna. Generalen har därför beslutit att fortsätta
återtåget ända till Ratan, på det att armén ej därifrån må blifva
afskuren.»

»Återigen de olyckliga underrättelserna! Men har då inte
generalen fått mitt muntliga svar, brefvet eller ammunitionen
eller haubitzarna?»

»De senare, som jag mötte på vägen», svarade Cedergren,
»behöfvas ej. Därför gaf jag dem order att stanna.»

»Gaf ni dem order att stanna?» skrek Puke och rusade oklädd
som han var ur sängen. »På bortvägen fann man ställningen vid
Djekneboda så beskaffad, att den helt hastigt kunde göras till ett
Gibraltar. Nu duger den ej en gång att lofva upp uti för att ge
fienden en bredsida. Förklara mig det den som kan!»

Emellertid anlände Wachtmeister med sina trupper tidigt på
morgonen den 20:e till Ratan, där några befästningar under tiden
blifvit uppförda. Ehuru utmärkt såsom inskeppningspunkt, var
Ratan ej lämpligt som stridsfält. Det var ej heller meningen att
här upptaga en allvarsam strid, utan endast att försvara sig medan
trupperna gingo ombord.
Vid middagstiden anlände den för parlamenteringar ständigt
använda Anshelm de Gibory med uppmaning till Wachtmeister
att gå ombord, såvida han ej ville gifva sig och sin här tillfånga.

Wachtmeister lät svara att »svenska armén ej ämnade
mottaga lagar af sin fiende, och att ett anfall skulle komma denna
att ångra sig»; tillika beredde han sig till strid. Det dröjde ej
heller länge innan ryssarna begynte angripa de svenska förposterna.

Skottväxlingen blef liflig och fortfor ända till kl. 8 på aftonen,
hvarunder Kamenski lätt bortskaffa sin tross och de flesta kanoner

<img 1>
Ratan.
(Fältverket på Läskäret.)
</img>
på vägen till Piteå. Den ryska generalens afsikt med denna strid
var endast att rädda sig norrut och häri lyckades han fullkomligt.

Då svenskarna under pågående strid drogo sig tillbaka för att
gifva fältkanonerna möjlighet att verka, begynte äfven flottans
kanoner aflossa skott, hvarigenom ryssarna ledo stora förluster.
De trängde likväl djärft på, och en del gick till och med ut i
det grunda vattnet för att skjuta mot båtarna. Slutligen drog sig
fienden dock inåt skogen, utan att de utmattade svenskarna
förföljde dem.

På morgonen den 21 afgick en parlamentär från Wachtmeister
till Kamenski med förslag att sluta vapenhvila för att begrafva de
döda. Men Kamenski vägrade och anhöll i stället om ett
personligt samtal med Wachtmeister, hvilket ägde rum vid förposterna
kl. 7 eftermiddag. Härvid fordrade Kamenski att svenska flottan
skulle lämna Bottniska viken, och att dennas norra del skulle få
fritt befaras af ryssarna. Wachtmeister kunde ej gå in på dessa
fordringar och samtalet afbröts.

Emellertid ansågo Puke och Wachtmeister att intet vidare
stod att uträtta, hvarför trupperna befalldes gå ombord på flottan,
som aflägsnade sig från hamnen och kastade ankar långt ute på
redden, där fienden ej kunde ofreda den.

Striderna vid Säfvar och Ratan hade kostat mycket blod å
ömse sidor. Af svenska officerare voro dödade: majoren grefve
Wrangel, kaptenerna Kjellström och Thalén, löjtnanterna v. Stegman

<img 1>
Ratan.
Minnen från kriget.<footnote>Samlingen tillhör herr Nils Blomgren i Ratan, och hafva föremålen vid olika
tillfällen kommit i dagen vid gräfningar i trakten.</footnote>
</img>
och Boije samt fänrikarna Hägerflycht, Cederschiöld och Almgren
äfvensom 399 man. Sårade voro öfverste friherre Fleetwood,
öfverstelöjtnant Skjöldebrand, majorerna friherre
Lovisin och friherre Stackelberg, kaptenerna Stjerneld och Andersson,
löjtnanterna v. Köhler, Sparrsköld, Gyllensvärd och grefve Douglas,
kornetten Montgomery, hvilken 1 ½ år senare afled till följd af sina sår, och
fänrikarna grefve Sparre, Qveckfelt, Krause, Schwartzer, Grönlund,
Nisbeth, Thalén, Forsén och Sundel samt 398 man. Dessutom
föllo löjtnanterna Köhler och Krook samt fänrikarna Lagerheim,
grefve Schwerin (tillika sårad<footnote>Grefve P. B. von Schwerin var broder till den unge hjälten från Oravais,
Wilhelm v. Schwerin, Han hade tidigare under kriget haft många missöden. Redan
i september 1808, då han skulle resa öfver till Åland, förliste fartyget, men
lyckades han likväl rädda lifvet genom simning. På Åland deltog han i många
förpoststrider samt i tåget öfver det tillfrusna hafvet, hvarvid han hade oturen att falla
i fångenskap, men tilläts att på hedersord återvända till Sverige. Dock återgick han,
tvärtemot afgifvet löfte, ånyo i de stridandes led. Då han nu vid Säfvar fick sitt
högra ben genomskjutet, uppbjöd grefve Wrangel alla medel för att rådda kamraten
undan fienden, men träffades därvid själf af en dödande kula. Schwerin, som nu
lämnades  på  slagfältet, utplundrades  af ryska soldater, men varseblefs slutligen af
general Anshelm de Gibory som lät bära den unge officeren till ett sjukhus, beläget
en mil från stället. Fråga väcktes bland det ryska befälet huru Schwerin, som brutit
mot sitt hedersord, borde hehandlas. Antagligen räddades han nu åter af den
ridderlige Anshelm de Gibory samt fördes till Säfvar och senare till Umeå.</footnote>) och v. Schantz äfvensom 80 man
i fångenskap.







Ryssarna hafva erkänt en förlust i döda och sårade af 39
officerare och 1,500 man, hvartill yttermera bör läggas omkring
200 fångar.

Men hvad gjorde nu Wrede under tiden, frågar man sig,
Hvarför anlände han ej såsom öfverenskommet var till
Wachtmeisters undsättning? Han hade låtit öfverlista sig af Eriksson
och antog att Kamenski med hela sin här allt fortfarande stod
framför honom. Dessutom hade Wrede ej väntat att
landstigningen skulle ske så snart och ansåg, att han i det längsta
möjliga borde binda fienden vid sig för att sålunda gifva
Wachtmeister tid att lösa sin uppgift.

Först den 19:e, d. v. s. samtidigt med anfallet vid Säfvar,
erhöll Wrede kännedom om att största delen af hans motståndare
dragit sig bort, och att han endast hade en ringa styrka framför
sig. Han bröt då genast upp, men emedan ryssarna förstört alla
broar längs vägen, anlände han först middagstiden den 21:a till
Stöcksjö omkring 5 km från Ume älfs strand. Här utbredde sig
framför Wrede ett öppet fält, på hvars motsatta sida sågs starka
förskansningar med hotande kanonmynningar riktade mot honom.
Han utvecklade sina tre finska bataljoner och lät dem försiktigt
skrida framåt. Till allas förvåning aflossades ej några skott från
skansarna, och man misstänkte att fienden beredde ett bakhåll.
Då bataljonerna slutligen kommit alldeles intill batterierna,
upptäcktes, att dessa voro öfvergifna, och kanonmynningarna befunnos
vara målade stockändar. Åter hade det lyckats Eriksson att slå
blå dunst i ögonen på motståndarne!

Wrede fortsatte dock att snabbt rycka fram, men kunde ej
längre uppnå ryssarna, hvilka redan hunnit komma öfver bron.
Nu erhöll Wrede underrättelse om händelserna vid Säfvar och
Ratan, hvarför han beslöt att tillsvidare stanna där han var och
förskansade sig på södra stranden af Ume älf.

Emellertid hade Kamenski funnit det klokast att draga alla
sina trupper längre norrut, ty han fruktade ett upprepande af det
nyss passerade, och hans lifsmedel voro i det närmaste förbrukade.
Han tågade därför till Piteå, dit äfven Eriksson fick befallning att
afgå. Sedan Kamenski i Piteå fyllt sina behof af lifsmedel,
begynte han dock åter draga sig söderut. Men Wrede hade nu besatt
Umeå, där de båda svenska härarna förenades den 29 augusti.

Då nu de befälhafvande generalerna sågo sitt företag hafva
misslyckats, och fredsunderhandlingarna pågingo i Fredrikshamn,
ansågo de för klokast att underhandla om stillestånd. I nämnda syfte
afsände Puke general Sandels till Kamenski, hvilken ej heller hade
något emot att fientligheterna upphörde. På Frostkåge
gästgifvargård, mil norr om Skellefteå, afslöts vapenhvila på följande villkor:

1) stilleståndet gäller för hela den tid fredsunderhandlingarna
fortsättas i Fredrikshamn;

2) ryska trupperna förläggas i Piteå med förposter vid Jäfre
(20 km söder därom); de svenska förläggas i Umeå med förposter
vid Rickleå;

3) svenska flottan afseglar från Kvarken och skall under
stilleståndet anfalla hvarken Åland eller finska kusten;

4) båda härarna föröka ej under stilleståndet sina truppers antal;

5) obestyckade fartyg få obehindradt segla längs Bottniska viken;

6) i händelse fredsunderhandlingarna afbrytas, tillkännagifves
krigsrörelsernas öppnande två veckor före deras början.

De Stora förväntningarna på seger i sista stund slogo sålunda
fel; dock kan man med säkerhet antaga, att en motsatt utgång ej
i ringaste mån förmått inverka på fredsvillkoren, ty i Ryssland
hade man redan långt dessförinnan beslutit att behålla hela
Finland jämte Ålands ögrupp, och Sveriges krafter voro alltför
medtagna för att tillbakavisa segrarnes fordringar.

* * *

Till den lilla staden Fredrikshamn anlände friherre v. Stedingk
och öfverste Sjöldebrand den 9 augusti och funno där före sig de
tvenne ryska fredsunderhandlarena, grefvarna Rumjantzoff och
Alopæus.

De svenska herrarna blefvo på det mest förekommande sätt
emottagna af Rumjantzoff, som genast artigt förklarade, att då
anskaffande af mat blefve svårt för främlingar i en småstad, hade
kejsaren för hela tiden inbjudit svenskarna till sitt bord, vid
hvilket Rumjantzoff skulle göra les honneurs. I nära fem veckor
intogo sålunda de fyra herrarna gemensamma måltider, serverade
af kejsarens livréklädda betjäning.

Sedan sändebuden hvilat en dag, vidtogo sammanträdena i
Rumjantzoffs kvarter. »Aldrig», skrifver Skjöldebrand, »kunde
negociatörer befinna sig i en bedröfligare ställning än vi: freden för oss
nödvändig, hvilket fienden ganska väl kände, hela Finland och Åland
af honom intagna, och dessa länder så belägna, att deras
besittning var nödvändig för säkerheten af Petersburg, intet stöd af någon
annan makt och den största af alla för ögonblicket — emot oss; . . .
sådan var denna belägenhet, och det hade fordrats Guds allmakt
att kunna återvinna något af det, som var förloradt.»

Med envis ståndaktighet vidhöllo ryssarna sina fordringar,
hvaremot svenskarna bemödade sig om att för sitt land, om möjligt,
bibehålla hälst en del af Finland, eller åtminstone Åland och den
del af Västerbotten, som ryssarna äfven gjorde anspråk på. »Men
det syntes snart», säger Skjöldebrand, »att ingen eftergift var att
vänta. De voro segrande, de hade mer makt än de behöfde
använda, och de kände vår vanmakt. Förgäfves föreställde vi
orättvisan af kriget: huru Gustaf Adolf hade varit trogen
sitt förbund med ryska kejsaren, huru han varit brottslig
mot sitt folk, hvars krafter han så illa använde, men icke
gifvit kejsaren minsta orsak till fientlighet, utom att han ej ville
som själfständig kung underkasta sig en tredje makts
despotiska fordran, att han skulle stänga Sveriges hamnar för
engelska handeln, en fordran, den orättvisaste af alla, dem
styrkan och våldet någonsin gjort gällande. Men nu, då vi, för
att ej förlänga krigets fasor, voro färdiga att ingå i denna
fordran, då vi genom f. d. konungens afsättande undanröjt
det enda hindret för ett vänskapligt förhållande med kejsaren och hans nya bundsförvant —
nu vore det en så oerhörd orättvisa att vilja fråntaga oss en
tredjedel af riket, att vi ej ens kunnat föreställa oss möjligheten däraf.»

Men Rumjantzoff lyssnade ej till några skäl. Han svarade
endast »att han ej kunde ingå i någon diskussion om det
förflutna; att nu blott vore fråga om det närvarande; att kejsaren
samtyckte till fred på de villkor, som voro sagda; att de som hans
plenipotentiärer vore strängt förbudne att eftergifva det minsta
och att vi borde taga det för afgjordt». Allt detta framställde han
med orubblig köld, men med största höflighet. Grefve Nikolai
Petrovitsch Rumjantzoff var en fint bildad man med rik
diplomatisk erfarenhet och ägde omfattande kunskaper i historia,
litteratur och statsvetenskap. Alexander hade ej kunnat få en

<img 1>A. F. Skjöldebrand.
</img>
lämpligare person att. föra sitt lands och de ryska intressenas talan än
Rumjantzoff.

De svenska diplomaterna sågo sig tvungna att gifva vika i den
ena punkten efter den andra. Länge tvistades om Åland, men
ryssarna voro härvid obevekliga. »Att taga Finland och gifva bort
Åland, vore detsamma som att taga kofferten och gifva bort
nyckeln», hade franska ambassadören i S:t Petersburg, Duc de
Vicence, yttrat till kejsar Alexander, och denna åsikt delades äfven
af de ledande männen i Ryssland. Åland kunde ej i något fall
återlämnas till Sverige.

En annan punkt, hvilken äfven länge fördröjde
underhandlingarna, var att Sverige af Ryssland fordrade, att detta
land för Finlands afträdande skulle öfvertaga tredjedelen af
Sveriges statsskuld. Men äfven härvid gingo ryssarna med
seger ur striden.

Emellertid anlände kurirer medförande underrättelsen om
de olyckliga striderna vid Säfvar och Ratan, hvarefter de
svenska underhandlarnes hopp om några eftergifter från rysk
sida yttermera minskades. Dock vidhöllo de fortfarande
ståndaktigt sitt kraf, att Sverige måtte få bibehålla området i Västerbotten mellan Kalix och Kemi.
För att åtminstone i denna punkt åvägabringa en afprutning i
de ryska fordringarna, anhöll Stedingk alt skriftligen få inlämna en
förfrågan till kejsaren. Stedingk, som allt sedan den tid han
innehade posten som svensk ambassadör i Ryssland, personligen stod i
hög gunst hos Alexander, hoppades att på detta sätt för sitt land
kunna utverka någon förmån. Skjöldebrand, hos hvilken nämnda
tanke till först uppstod, utvecklade i en med skicklighet uppsatt
not för kejsaren Sveriges berättigade önskan att i denna fråga
röna tillmötesgående från Rysslands sida. Efter det Stedingk och
Skjöldebrand undertecknat noten, öfverlämnades den till
Rumjantzoff, hvilken efter någon tvekan slutligen gick in på att afsända
densamma till S:t Petersburg.

Efter fem dagars väntan återvände kuriren med kejsarens
svar. Alexander hade på en karta med röd krita längs Torne
och Muonio älfvar dragit ett streck, utgörande en rak linje från

<img 1>Grefve N. P. Rumjantzoff.
</img>
Bottniska viken till gränsen af norska lappmarken. Med kartan
följde ett bref från kejsaren till Rumjantzoff, hvari bl. a. yttras:
»Sålunda kommer gränsen att löpa långs Torne och Muonio älfvar,
på sätt jag med egen hand uppdragit den på bifogade karta.
Men jag kommer aldrig bifalla att återlämna Torneå stad, och,
om ej freden slutes på ögonblicket sedan ni fått detta bref,
befaller jag er afbryta underhandlingarna, och det kommer att bero
af omständigheterna, hurudana mina anspråk för en framtid kunna blifva.»
Rumjantzoff uppläste skrifvelsen för de svenska herrarna, hvilka,
belåtna med att hafva förmått åstadkomma åtminstone ett litet
medgifvande, samma dag, den 17 september, undertecknade
fredshandlingarna. I alla fall kostade det mycket
på de båda svenskarna att skrifva sina namn
under dokumentet, hvarigenom Sverige förlorade
Finland. Skjöldebrand skrifver om det intryck
han erfor vid detta ögonblick : »Jag gick nu till
mitt kvarter, och då jag fann mig ensam, rusade
öfver mig tanken på den grufliga förlust för
Sverige, som jag nyss hade undertecknat. Förgäfves ville jag besinna
nödvändigheten af denna uppoffring att frälsa det hela. Jag kände
likasom kvalet af en grof brottsling, då samvetet vaknar; det var
mig, som ville hjärtat brista och jag kunde ej tillbakahålla tårar,
som gåfvo det någon lättnad. Men de torkades snart af harmen
öfver allt det, som bidragit till vår förlust, och ämnet för denna
harm var ganska vidsträckt. Jag gick fram och tillbaka i ett slags
anfall af raseri, som nästan betog mig medvetenheten . . . Jag
sökte i mitt sinne alla möjliga tröstegrunder, äfven den vanliga,
men odrägliga: att det onda ej kan hjälpas; likasom det ej vore
större tröst, om det kunde hjälpas.»

<img 1>Grefve D. Alopæus.
</img>
Enligt fredstraktaten afsade sig konungen af Sverige alla
anspråk på de sex finska länen: Kymmenegårds län, Nylands
och Tavastehus län, Åbo och Björneborgs län med de Åländska
öarna, Savolaks och Karelen, Vasa och Uleåborgs län samt en
del af Västerbotten intill Torne älf. Tillika anslöt sig Sverige
till kontinentalsystemet. Af största vikt är traktatens sjätte punkt,
hvilken har följande lydelse: »Då Hans Maj:t Kejsaren af Ryssland
redan lämnat de mest talande bevis på den mildhet och rättvisa,
hvarmed hans Maj:t beslutit att styra de nu förvärfvade
länders invånare, samt redan ädelmodigt och af frivillig böjelse
försäkrat dem om fri utöfning af deras religion,
egendomsrätt och privilegier, ser Hans Svenske Maj:t sig därigenom
fri kallad från den annars så heliga plikt, att i sådant
afseende göra förbehåll till Dess forna undersåtares förmån.»

Anförda punkt i traktaten bekräftar sålunda yttermera de
heliga löften, kejsaren gifvit sitt finska folk vid Borgå landtdag.

* * *

Den sista bilden från denna tid är djupt allvarlig och af
gripande verkan — den framter Sveriges afsked från
Finland. Fredsbudet hade nått
upp till de kämpande härarna och stunden för skiljsmessan var
inne. Efter mer än ett halft årtusendes förening skulle Finland
lösryckas från moderlandet och gå sin egen väg mot något
nytt, okändt.

Det är en molnhöljd, regnig och stormig dag, söndagen den
8 oktober. Gudstjänsten i Umeå kyrka har nyss afslutats, och en
talrik folkmassa är församlad å en öppen plats, där en trupp

<img 1>
Ett torn å Fredrikshamns gamla
fästningsvallar.<footnote>Tornet, hvilket i vår tid utan orsak erhållit benämningen »Fredstornet»,
har ej något gemensamt med fredens afslutande i Fredrikshamn. Det är endast
en återstod af den gamla fästningen och användes antagligen tidigare såsom
utsiktstorn mot hafssidan.</footnote></img>
soldater stå uppställda i öppen fyrkant. På ena sidan ser man
svenska lifgrenadierer och Kalmarregementet iklädda snygga, nya
uniformer, på den andra står en skara af utmärglade män, klädda
i slitna trasor, krutbestänkta, med genomskjutna eller stympade
lemmar och bleka anleten — dessa äro kvarlefvorna af finska
armén.

Efter en kort väntan synes en man med svart band om
pannan sakta rida fram till soldaterna. Han bär en grå blodbestänkt
syrtut, och efter honom följa några officerare, äfven de till häst.
Framkommen till midten af fyrkanten höjer mannen stolt sitt
hufvud och blottar sin hjässa; hans allvarliga blick öfverfar den
lilla krigarskaran och en tår glimmar i hans öga. Han hälsas med
lifliga rop af alla närvarande. Så höjer han sin starka stämma,
hvilken genomtränger stormen, och yttrar:

»<i>Soldater!</i> Jag har samlat armén, att tillkännagifva, det en
preliminär fredsafhandling den 17 september blifvit gjord emellan
Svenska och Ryska makter. Denna fredstidning slutar ett
förhärjande krigs alla olyckor. Den bör visserligen vara ett gladt
budskap, helst Sveriges uttömda källor icke tillåta fortsättning af
en strid, börjad af politiskt misstag, och som i tvenne år aftynat
alla dess krafter.

<i>»Men Finland frångår Sverige; riksgränsen blir Torne-älf!</i>

»<i>Finnar!</i> med denna fred förloras tredje delen af Svenska
kronans område; — Sverige mister för alltid den stolta Finska
nation, sitt kraftigaste stöd. Ej nog därmed: Svenska armén
förlorar kärnan och betydligaste andelen af dess krigsmakt.
Moderlandet är krossadt, försänkt i sorg och saknad öfver oersättliga
uppoffringar. Men den visa Allmakten har beslutat våra öden;
de måste således emottagas med tålamod — med undergifvenhet.

»<i>Soldater! Kamrater! Bröder!</i> I som under loppet af nyss slutade
krig, med så mycken trohet och mandom, trots fientliga härens
talrikhet och oförmodade öfversvämning med vapnens sinnliga
styrka vid Siikajoki, Revolaks, Pulkkila, Lappo, Kauhajoki, Alavo,
Etseri, Lappfjärd, Nummijärvi, Juthas och Idensalmi m. m.
besegrat fienden; — I, som på egen hand återtogen halfva Finland
— I, som slutligen öfvermannades af en mångdubbelt öfverlägsen
styrka att lämna Finska gränsen, — I hafven sedermera med
ståndaktighet stridt för moderlandets Svenska jord — I <i>härvarande!</i>
ären pretieuse kvarlefvor af den stolta Finska nationen och dess
tappra krigsfolk; — det är ock till Eder jag bör och jag skall,
med upprördt hjärta, förkunna Konungens, Riksens Ständers,
Svenska folkets, Svenska arméns, mina förmäns, mina medbröders,
min egen — ja, allas uppriktiga tacksamhet.
»Konungens Nådiga välbehag — Riksens Ständers ömma
välvilja — Svenska folkets beundran — Svenska arméns
högaktning — mina förmäns vänskap — mina medbröders erkänsla —
min egen tillgifvenhet — för Eder, är det offer, som åt Eder
helgas och af mig frambäres.

»<i>Finnar! Bröder!</i> Edra bedrifter äro stora, och den tacksamhet,
jag å allas vägnar till Eder yttrar, är i lika förhållande. Till
dennas tolkning fordrades en vältalares hela förmåga; — men
jag är soldat. — <i>Soldat!</i> hvad stolt benämning! då jag har denna
titel af Eder — för. Eder — och med Eder. Emottagen då ett
upprördt hjärtas okonstlade tankar; och I <i>Svenska Trupper,</i> som
vid detta sorgbundna tillfälle ären närvarande, varen lefvande
vittnen till Svenska moderlandets oinskränkta tacksamhet. <i>Svenskar!</i>
varen stolte öfver att hafva sett dessa Finska lämningar! minnens
dem! högakten dem! — Sen deras aftynade kroppar, deras bleka
ansikten, — de bära vedermälen af deras trogna, änskönt
fruktlösa bemödanden att befria sin fosterbygd under förflutna åren!
Och I <i>Finnar!</i> När I återkommen till fosterbygden, så frambären
Svenska folkets tacksamhet till Eder nation. Veten, att änskönt
I återvänden med utslitna kläder, med genomskjutna eller
afstympade lemmar, medfören i likväl en rättskaffens krigsmannasjäls
dyrbara prydnad. Fiender till Svenska moderlandet kunnen I
aldrig blifva, därom är jag förvissad; men förblifven allan tid
Dess vänner! Skulle det nya herraväldets makt hindra Eder
önskan och viljas utöfning, så låten med hjärtats och tankens tysta
språk välsignelse tilldelas moderslandet! Påminnen Edra barn
därom! Vi skola från släkte till släkte välsigna Er — högakta Er!

»Ett beder jag Er: att när I nalkens de ställen, hvarest vi
besegrat våra fiender, och då I där sen den usla sandhög, som
betäcker våra stupade kamrater, — gifven deras stoft välsignelsens
suck; — de hafva dött hjältar — och deras aska vårdas af ärans
vålnader. I kännen människohjärtats mångfaldiga nycker, dess
anlag att hastigt välja föremål, som det tror sig aldrig förgäta;
men knappt äro några veckor förflutna, förrän ostadigheten giort
ett annat val. Ty tiden förändrar allt — med den glömmes allt.
Dock försäkrar jag Eder, och I skolen själfva finna det, att
krigsmannasamband knutet vid strid — faror — blod och död,
upplöses aldrig. Således ären I och vi förvissade om hvarandras
kärlek; ty krigsmannabrödraskap räcker lefnadens tidslängd; och
den tacksamhet jag Er förkunnat och nu förkunnar, har med
detta vårt samband en oupplöslig förening.
»<i>Finnar! Bröder!</i> Kunde dessa ord beseglas med blodstårar
från mina ögon, skulle de strömma, — och hvarje droppe
försäkra Er om min vördnad — min vänskap!!!»

Hade än aldrig den hugstore, ädle mannen utfört en
bragdrik lifsgärning, hade han ej åstadkommit annat än uttalat dessa
ord, vore de dock tillfyllest för att genom tiderna befästa hans
hågkomst. Uttrycken af v. Döbelns starka, varma känslor trängde
djupt i de närvarandes hjärtan — allas ögon tårades. Talarens
gripande ord vunno en trogen genklang i de känslor, som vid
afskedets bittra stund rörde sig inom hvarje svensk och finsk
mans bröst. Intrycket af dem har lefvat genom ett sekel och
kommer ännu den dag som är själens strängar att vibrera.
De innehålla för hvarje fosterlandsvän en allvarlig maning
till ärlig sträfvan för vårt lands väl, en maning att i likhet med
våra fäder ej sky några ansträngningar eller
uppoffringar, då motgångar, afhvad beskaffenhet dessa månde vara,
möta oss.

Allt som nu återstod af de finska trupperna utgjorde 760
man af olika regementen. Dessa delades i tvenne
fältbataljoner. Den 1:a, under öfverstelöjtnant G. A.
Ehrnrooths befäl, afsändes genom
Hernösand till Gefle, där den kvarblef till januari 1810 och
därefter afgick till Västerås, där den upplöstes genom afsked eller
värfning till svenska regementen. Ett kompani af nämnda bataljon,
under kapten v. Fieandts befäl, införlifvades med Upplands
regemente och afsändes till Grislehamn. Den 2:a bataljonen, under
major Ladaus befäl, kvarblef i Umeå intill år 1810, då äfven denna
upplöstes, men af dem som ville stanna kvar bildades äfven ett
kompani, hvilket under major Fl. Toll afgick till Haparanda och
därstädes under några år gjorde gränsbevakningstjänst, hvarefter

<img 1>v. Döbelns monument i Döbelns park
i Umeå.<footnote>Å monumentet läses: »Sista förenade Svensk-Finska krigshären. Upplöstes och
Hemförlofvades här den 8 Oktober 1809 af Friherre Georg Carl von Döbeln. De
tappres minne det lefver.»</footnote></img>
det slutligen, jämte v. Fieandts kompani, införlifvades med Göta
artilleri i Göteborg.

Den afdelning, hvilken tidigast återvände till hemlandet,
utgjordes af 1 fanjunkare och 172 man under kapten Greg. Adolfs.
Aminoffs befäl. Det utblottade manskapet erhöll i gratifikation
2 riksdaler banko, och gick därefter, den 26 juni 1810, i
Stockholm ombord på tvenne finnskutor, samt landsteg den 5 juli å
Bastubacken i Ingå socken, hvarifrån den mest aflägset boende
hade 84 ¼ mil till sitt hemvist. Vägen skulle han tillryggalägga på
41 dagar med ett traktamente af 7 skilling om dagen.

En del officerare kvarstannade äfven i Sverige, men flertalet
återvände dock till Finland. Striden var nu afslutad, fosterlandet
blödde ur färska, djupa sår och kallade till arbete för framtida
släktled. Ehuru ett sekel förflutit sedan här skildrade händelser,
och omsorgen om landets fredliga framåtskridande utgjort vår
hufvudsakliga sträfvan under denna tid, blicka vi dock med
aktning tillbaka på de män, hvilka då kämpade, ledo, fröso, svulto
och offrade allt för sitt fosterland, och vi skänka dem vår
djupaste vördnad. Ty om äfven resultatet af denna blodiga strid ej
utföll enligt önskan, står skulden därtill ej att söka hos den stora
massan af befäl och manskap, såväl finnar som svenskar, utan
faller den enbart på några få, hvilka ledde det helas gång och
ej voro vuxna de poster de beklädde.
</chapter>
<chapter name="Personregister.">
<h3>Personregister.</h3>

af Acrel, Olof, kirurg, 326.

Adelsvärd, Adolf Gabriel, friherre,
löjtnant, 225, 226.

Aderkas, general, 230.

Adlercreutz, Carl Johan, grefve, general,
23, 27, 28, 37—39, 46, 48—51, 53,
57—59, 66, 68, 70, 71, 74—76, 78,
100, 146, 150—152, 173—177, 179,
180, 189, 197, 198, 200, 201, 204,
247—250, 252—258, 260, 261, 265,
267, 269—273, 276, 277, 299, 300,
314, 317, 326, 333, 368, 409.

Adlercreutz, Gustaf Magnus,
ryttmästare, 74, 75, 333.

Adlercreutz, Thomas, kornett, 27.

Adlercreutz, Thomas Henrik,
öfverstelöjtnant, 254, 255.

Adlersparre, Georg, öfverstelöjtnant,
332—334, 409.

Aejmelæus, Nils, kontraktsprost, 374.

Aejmelée, Christer, brigadläkare, 327.

Aërekoff, öfverste, 406—407.

Aflecht, Johan Henrik, kapten, 77, 78.

Alexander I, 4—11, 14—16, 29, 56,
111, 121, 122, 134, 135, 199, 238,
239, 285, 300—302, 310, 319, 320,
331, 332, 334—339, 349, 350, 366,
369, 375—378, 382, 383, 385—393,
399, 400, 424—426.

Alexejeff, generalmajor, 279, 282—285,
307, 311, 327, 343, 396, 397, 400.

Alexejewa (gift Buxhœvden), Natalia, 30.

Almgren, fänrik, 420.

Alopæus, Jacob, underlöjtnant, 405.

Alopæus, Frans David, grefve, rysk
minister, 9, 14, 16, 17, 56, 343, 389,
408, 422, 425.

Alopæus, Magnus Jakob, domprost,
367, 380, 381, 384, 386.

Alopæus, Per Johan, lektor, 384.

Alopæus (gift Stenius)
häradshöfdingsänka), 292.

Aminoff, Berndt Jonas, kapten, 93.

Aminoff, Carl Detlof, kapten, 177, 180.

Aminoff, Germund Fredrik, kapten, 44,
78, 198, 202, 250.

Aminoff, Gregori Adolfsson, fänrik, 405,
430.

Aminoff, Gustaf, öfverstelöjtnant, 76,
77, 174, 200, 247, 252, 310, 311, 313.

Aminoff, Johan Fredrik, friherre,
general, 20, 22, 23, 48, 57, 145, 146, 161,
240—242, 258, 260, 266, 299, 359, 362.

Amneus, major, 153.

Anckarsvärd, August, major, 412.

Anckarsvärd, Carl Henrik, friherre,
major, 332.

Anckarsvärd, Johan August, kapten,
332, 412.

Andersin, Axel Reinhold, löjtnant, 67,
68.

Andersson, kapten, 413, 420.

Anikejeff, generalmajor, 301.

Anshelm de Gibory, öfverste, 98, 100,
358, 360, 416, 419—421.

Araktschejeff, Alexej Andrejevitsch,
grefve, krigsminister, 108, 109, 134,
135, 301, 319, 334, 335, 339, 340,
343, 345, 346, 349, 350.

Arén, Erik, länsman 112—114, 117,
118, 342.

Arfvedson, major, 344, 392.

Argiliander, Axel Eberhard, sergeant,
405.

Armfelt, Gustaf Mauritz, friherre,
general, 12, 13, 120.

Armfelt, Otto Adam, friherre, löjtnant,
231.

Arnell, Lars Fredrik, fänrik, 333.

Arnkihl, Gustaf Adolf, major, 23, 34,
143, 396.

Aspelin, löjtnant,  170.

<b>B</b>aggehufvud, rysk general, 169, 230,
336.

Bagration, Peter Ivanovitsch, furste,
general, 31, 32, 38, 54, 56, 133, 228
—230, 303, 336, 340, 342, 348—350.

Barclay de Tolly, Michael Bogdanovitsch,
furste, general, 134—136, 141,
144, 145, 150, 278, 336, 339, 340,
349—356, 358, 361, 378, 399.

Batjuschkoff, Konstantin Nikolajevitsch,
löjtnant, skald, 312.

Beck, rysk major, 230.

von Berg, rysk general, 40, 84.

Berg, löjtnant, 231.

Berg, fänrik, 226.

Bergman, fänrik, 231.

Bergenstråle, Johan, öfverste, 12, 146,
150, 152—155, 157, 164, 210.

Bergenstråle, Carl Johan Rudman (?)
kapten,  256.

Bergenstråle, Pehr Rudman (?) kapten,
63.

Bergstadius, major, 145.

Bergström, länsman, 188.

Berlire, rysk öfverste, 399.

Bernadotte, marskalk (sed. konung Carl
XIV Johan), 120.

Berner, Emanuel, löjtnant,  202.

Bernstorff, Kristian Gunther, dansk
utrikesminister, 300, 302.

Bibikoff, husarlöjtnant, 191.

Bibikoff, öfverste, 242, 244, 245.

Birjukoff, öfverste, 159.

af Bjerkén, Johan Peter, löjtnant, 309.

af Bjerkén, Pehr, assessor, 326.

af Bjerkén, Pehr, öfverläkare, 23, 326,
327,

Björksten, fänrik, 309.

Björnstjerna, Magnus Fredrik Ferdinand,
grefve, öfveradjutant, 71, 152, 218—
220, 222, 258, 269, 272,276,314,317,
319.

Bladh, Carl Edvard, student, 161, 162.

Bladh, Peter Johan, superkargör, 161,
162, 380.

Blomcreutz  (gift Brunow), Anna
Gustava; änkeöfvers ti nna,  110.

Blomcreutz, C. G., fröken, 110.

Blome, danskt sändebud i St. Petersburg,
300—302.

Blomster, dragon, 36.

Blum, Magnus, löjtnant, 176, 177, 180,
181.

Blum, Michael Adolf, fänrik, 70, 193,
263.

v. Blücher (gift v. Vegesack), Sofia
Magdalena, 165.

Blåfield, Gustaf Johan (?), major, 205,
207.

Bodisco, konteramiral, 118, 119.

Boije, löjtnant, 420.

Boije, Gustaf Reinhold, friherre, öfverste,
13, 211, 227, 230, 232, 341, 347, 410,
415, 417.

Boisman, landtmätare, 127.

Boman, kapten, 226.

Borgeman, adjutant, 309.

Borgström, Erik, handlande, 374.

Borgström, Henrik, handlande, 380.

Borgström, Johan, lektor, 384,

v. Born, Samuel Fredrik, kapten, 24, 78,
172, 405.

Borosdin, generalmajor, 34, 52, 230.

Bosin, Paul, major, 58,125,127, 309, 401.

Bosin, Jakob David, löjtnant, 284.

Brakel, Karl Adolf, löjtnant, 20, 177,
180, 192, 245, 263, 325.

v. Brandenburg, Berndt, kornett, 283,
284,309.

Brasse, fanjunkare, 194.

Braunschweig—Oels, hertig af —, 7.

Bremer, kapten, 263.

v. Breitholtz, Berndt Julius, fänrik,
368.

Bremer, August, löjtnant, 251.

Brehmer (eller Bremer) Josef, fänrik,
201.

Brenn, Abraham, bonde, 158.

v. Briskow, rysk general, 88.

Broberg, Adolf, major, 91, 102.

Broberg, Axel Ehrenreih Gustaf,
ryttmästare, 276.

Broman, fänrik, 231.

Brummer, kapten, 78.

Brunkrona, Georg Wilhelm, kapten, 63.

Brunow, löjtnant,  293.

Brunow, Georg Fredrik, kapten, 174,
208.

Brunow, Paul, fältväbel, 283, 284, 397.

Brusin, Carl Wilhelm, löjtnant (kapten),
44, 45, 77, 304, 305, 309.

Brändström, Pehr, öfverste, 244, 266,
272, 276.

Bulatoff, general, 43, 74, 75, 77—79,
122.

v. Burghausen, Berndt Fredrik,
löjtnant, 78.

v. Burghausen, Henrik Johan, kapten,
24, 405.

Burman, handlande, 401.

Burman, Johan Jakob, löjtnant, 124,
125, 129, 310, 397.

v. Buxhœvden, grefve, kammarherre, 101.

v. Buxhœvden, Friedrich Wilhelm,
grefve, general, 13, 14, 29—31, 33—35,
40, 41, 46, 51, 56, 84, 87, 96, 102, 104,
105, 108, 110, 111, 122, 126, 131,
133—135, 144, 155, 168—170, 172,
182, 186, 187, 212, 214, 216, 217,
219, 220, 238, 239, 242, 297, 298,
300—303, 317—320, 334—337, 366,
369—371, 373, 374.

Bång, soldat, 306.

Bäck, Carl Gustaf, kapten, 222, 225.

<b>C</b>allerstedt,  löjtnant,  102.

Calonius, Matthias, rättslärd, 370, 371.

Carl X Gustaf, 350.

Carl, Hertig (Carl XIII) 57, 333, 409,
418, 426.

Carl  XIV Johan (se Bernadotte).

Carlqvist, Nils Christian, löjtnant, 78.

Carlqvist, Otto Gustaf, löjtnant, 250,
256.

Carlstedt, J., borgmästare, 374.

Carp, J. A. prost, 72.

Carpelan, Simon Wilhelm, friherre,
landshöfding, 127.

Carpelan, Wilhelm Maximilian, fänrik,
245, 263.
de Caulaincourt, hertig af Vicenza,
Armand Augustin Louis, fransk
ambassadör, 337, 424.   .

Castrén, löjtnant, 143.

Castrén, Matthias, kontraktprost, 374.

Catharina II, 30.

Cavén, Gustaf, riksdagsman, 374.

Cedergren, Georg, öfverste, 359, 405.

Cedergren, Nils, öfverste, 248, 257, 276,
297, 411, 417, 418.

Cederschöld, Peter Samuel, fänrik, 420.

Cederström, Bror, friherre, general, 330.

Cederström, Olof Rudolf, friherre,
konteramiral, 119.

Charpentier, Claes August, kapten, 368.

Charpentier, Jean Toussaint, löjtnant,
250.

Charpentier, Robert Carl, major, 151,
250, 257, 359.

Christiernin, Adolf Ludvig,
öfverstelöjtnant, 24, 287, 288, 292—294.

Clairfelt, Mauritz, kapten, 67.

Clementeoff, Gustaf Wasilius, löjtnant,
127—129.

Collan, J. W., underlöjtnant, 202.

Colliander, löjtnant, 141.

Conradi, Gustaf Wilhelm,
öfverstelöjtnant, 58, 307—309.

Costian, Johan, fänrik, 256, 401.

Creutlin, fänrik, 405.

Crone, friherre, kapten i rysk tjänst, 328.

Cronhjelm, Carl Detlof, grefve, löjtnant,
231.

Cronstedt, Carl Olof, amiral, 92—94, 96,
98—110, 302.

Cronstedt, Johan Adam, grefve,
generalmajor, 23, 24, 28, 41—44, 52, 58,
73, 76, 78, 79, 130, 146, 174, 188, 189,
196, 198, 199, 201, 248, 280, 281,
352—356,  358,  361,  395,  398.

Cronstedt, Johan Gabriel, major, 92.

Cronstedt, Otto, öfverste, 233, 341.

Cronstedt, O., löjtnant, 115, 215.

Cygnaeus, Zacharias, biskop, 381.

<b>D</b>ahlgren, Carl Adolf, fältläkare, 324, 327.

De Besche, Gerhard Carl Gabriel,
löjtnant, 193.

De Brunk, löjtnant, 232.

De Freese, (gift Reutersköld), Helene
Charlotte, kaptenska, 110.

De Geer, Otto Berndt, friherre, löjtnant,
170, 234.

De Geer, Robert Wilhelm, grefve,
landtmarskalk, 234, 379, 380.

De la Grange, Johan Georg, friherre,
major, 333.

De la Motte, Jakob Reinhold,
öfverstelöjtnant, 91, 102.

Demidoff, generalmajor, 150, 153—156,
160, 185, 250, 267, 569, 316, 343, 350.

Dodt, rysk kapten, 215.

Dolgoruki, Mikael Petrovitsch, furste,
general,  285—287, 292—294, 304,
307, 310.

Douglas, Wilhelm Christoffer Robert,
grefve, löjtnant, 420.

Drake, löjtnant, 170.

Drenteln, rysk ingeniörkapten, 88.

Drufva, Peter Thure Gerhard,
öfverstelöjtnant, 260, 273.

Duc de Vicenza, se de Caulaincourt.

Duncker, Joachim Zacharias, major, 44,
45, 124, 142—144, 307, 310, 311,
353, 354, 395—399, 403—407.

v. Döbeln, Georg Carl, general, 23—26,
36, 58, 60—63, 68—70, 146, 150—152,
176,177,189—195,197, 242, 261—265,
267, 340—350, 356, 398—400, 411,
417, 427, 429.

v. Döbeln, Johan Jakob, häradshöfding,
25.

<b>E</b>delstam, se Fahlander.

Edgrén, Jakob, fältläkare, 327.

Eek, Johan Fredrik, öfverstelöjtnant,
23, 37, 70, 177, 182, 184, 185, 189,
192, 260—263.

Eek, döfstum, broder till
öfverstelöjtnant J. F. Eek, 184, 185, 372.

v. Ehrenheim, Fredrik Wilhelm,
kanslipresident, 13, 330, 331.

Ehrnrooth, Carl Gustaf, generalmajor,
23.

Ehrnrooth, Gustaf Adolf, major, 24,
199, 271, 272, 276, 353, 354, 401,
403, 429.

Ehrnrooth, Magnus Johan, kapten, 73,
78, 172—174, 176, 256.

Ehrenstolpe, Gustaf Fredrik, löjtnant,
86.

Ehrenström, Johan Albrekt, statsman,
108.

Ehrnsvärd, Augustin, grefve,
fältmarskalk, 22, 24, 89, 95.

Ehrnsvärd, (gift Palmfelt); Anna Maria,
24.

Eklöf, August, kommerseråd, 388.

Elfving, Samuel, kapten, 309.

Elgenstjerna, Jonas Reinhold, fänrik,
231.

Emin, Nikolai, rysk civilguvernör, 366,
377.

Enesköld, Zachris Gustaf, fänrik, 124.

v. Engelbrechten, Ludvig Gustaf Adolf,
major, 345,  347.

Enghien, hertig af —, 4.

Eriksson, rysk öfverste, 185, 199, 200,
203, 205, 316, 412, 421.

Erling, fänrik, 63.

v. Essen, major, 39.

v. Essen, Hans Henrik, friherre, general,
13.

v. Essen, Georg August, major, 140,
309, 397, 403, 404.

v. Essen, Gustaf Johan, fänrik, 193, 243.

v. Essen, L. W., löjtnant, 405.
v. Essen, Odert Reinhold, öfverste, 23,
61—63, 154, 189, 199, 248, 252, 254,
257, 276.

<b>F</b>abritius, Ernst Wilhelm, löjtnant, 77.

Fabritius, (gift Grotenfelt), Maria
Charlotta, majorska, 138, 139.

Fahlander (adl. Edelstam) Gustaf,
öfverstelöjtnant, 123—125, 132, 140, 141,
144, 304, 307, 309, 310, 357, 397—399,
401, 404.

Falk, löjtnant, 231.

v. Feilitzen, Johan, major, 235.

v. Fersen (gift Löwenhjelm), Christina
Augusta, grefvinna, 47.

v. Fieandt, Daniel Wilhelm, löjtnant,
328.

v. Fieandt, Carl Magnus, kapten, 78,
429, 430.

v. Fieandt, Georg Magnus, löjtnant, 205,
259.

v. Fieandt, Johan Fredrik, kapten, 355.

v. Fieandt, Otto Henrik, öfverstelöjtnant,
23, 147, 171—173, 180, 189, 195,
204—209, 242, 261—265, 267, 292,
293, 358.

Finckenberg, Abraham Arvid, kapten,
316.

Finckenberg, Henrik Johan, löjtnant,
256.

Finne, fänrik, 180.

Fleetwood, ryttmästare,  415.

Fleetwood, Carl Johan, friherre,
öfverstelöjtnant, 119, 220, 227, 341, 347,
410, 415, 420.

Fleming, Herman, friherre, öfverste,
23, 37, 38, 68.

Fock, Otto, kapten, 91, 102.

Fock, Carl Joachim, major, 63.

Forbes, Otto Magnus, löjtnant, 256.

af Forselles, Fredrik Johan Ulrik,
löjtnant, 64—66.

af Forselles, Jakob August, kapten, 73.

Forsén, fänrik, 420.

Franzén, Frans Michael, skald, 388.

Fredrik VI, konung af Danmark, 330.

Fredrika Dorotea Wilhelmina, drottning
af Sverige, 393.

Froloff, öfverste, 185.

Furuhjelm, Elis, major, 23, 150.

Furuhjelm, Enock, major, 23, 68, 177,
193, 195, 242, 244, 246, 253, 255,
256, 259, 260, 359.

Furumarck, Johan Henrik, major, 24,
70, 77, 78, 207, 208, 353, 354, 395—398.

Furumarck, Magnus Otto, löjtnant, 313.

<b>G</b>adolin, Gustaf, professor, 380.

Gagarin, Paul, furste, generaladjutant,
384.

Galitzin, Dmitrij Wladimirovitsch,
furste, 238, 239, 286, 303, 336.

Gejer, Johan Gottskalk, kapten, 231.

Genti, bonde, 127.

v. Gerngross, öfverste, 287, 288.

v. Gertten, Georg Gustaf, löjtnant, 404.

Gestrin, Carl Fredrik, löjtnant, 70, 176,
180.

Gestrin, fanjunkare, 194.

Gestrin, underofficer, 85.

Gethe, Adolf Sebastian, kapten, 231.

Gortschakoff, furste, general, 32, 33.

Gottsman, Adolf Fredrik, kapten, 256.

Govardoffski, rysk öfverste, 301, 334.

Grahn, brukspatron, 401.

Granault, rysk general, 78.

Graner, ryttmästare,  222.

v. Greiff, Johan Ludvig Bogislaus,
hofjägmästare, 333.

Gripenberg, Carl Constantin, kapten, 262,
263, 325.

Gripenberg, Carl Magnus, major, 82—
89.

Gripenberg, Gustaf Adolf, fänrik, 37,
180.

Gripenberg, Hans Henrik, general 23,
24, 36, 48, 53, 54, 58, 62, 63, 66, 70,
146, 176, 177, 179, 189, 196, 198, 199,
201, 248, 257, 265, 296, 297, 356—365,
395.

Gripenberg, Odert Johan,
öfverstelöjtnant,  54.

Gripenberg, Reinhold Wilhelm, major,
63, 256, 359.

Grotenfelt, Berndt Adolf, major, 24,
43, 58, 123—125, 130, 132, 136—139,
307, 309.

Grotenfelt, Carl Herman, major, 24,
138, 148, 171.

Grundeli, bataljonspredikant, 405.

Grönhagen, Johan Adolf, major, 23,
177, 192, 242, 243.

Grönlund, smed, 167.

Grönlund, fänrik, 420.

Gummerus, kollega, 127.

Gummerus, Henrik Johan, adjunkt, 113,
114, 116—118, 342.

Gustaf III, 21, 54, 92, 147, 148, 197,
394.

Gustaf IV Adolf, 4—7, 9—11, 13, 16—18,
21, 56, 92, 108, 118, 120, 121, 135, 146,
161, 166, 171, 199, 210, 212, 213,
220—224, 227, 232, 233, 241, 244,
280, 290, 298, 299, 314, 319, 329—
334, 340—342, 344, 354, 394, 423.

Gustaf, prins af Sverige, Gustaf IV Adolfs
son, 393.

Gutoffsky, Henrik Johan, öfverste, 40,
91, 101—104.

Gyldenstolpe, Carl Edvard, hofrättsråd,
380.

Gyldenstolpe, Nils, grefve, öfverste, 395,
403, 404.

Gyllenborg, Fredrik, grefve,
generalauditör, 211.

Gyllenbögel, Anders, major, 163, 194,
195, 244, 245, 256, 260—263, 297.

Gyllenbögel, David, löjtnant, 180.
Gyllencreutz, Carl Johan, major, 192,
243.

Gyllenhaal, Carl Henrik (?), friherre,
löjtnant, 222, 276.

Gyllensköld, kapten, 311.

Gyllensvärd, Anders Göran, fänrik, 231,
420.

v. <b>H</b>aartman, Gabriel Erik, rektor, 374.

Hackzell, fänrik, 243.

Hagelstam, löjtnant, 37.

Hagelstam, August Gabriel, löjtnant, 232.

Hagelstam, Otto Julius, löjtnant, 232.

Hagelström, hofråd, 51, 101, 110.

Halonen, bonde, 283.

Hamilton, Adolfr Jakob Carl, grefve,
fänrik, 231.

Hammarsköld, Arvid, löjtnant, 234,
235.

Hannibal, karthagisk fältherre, 350.

v. Hausen, fänrik, 201.

von Hauswolff, Hans Gustaf, major,
102.

Hayden, grefve, kapten, 213—215.

Hedenqvist, löjtnant, 124.

Hedenstjerna, Carl (?), major, 227.

Hedenstjerna, expeditionssekreterare,
222.

Hederstjerna, Erland, öfverstelöjtnant,
415.

Hedström, löjtnant, 309.

v. Heideman, Georg Gillis, fänrik, 364.

Heintzii, löjtnant, 256.

Hellgren, skolmästare, 128.

Heman, Carl August, brigadläkare, 327.

v. Henning, major, 417.

Hercules, Wilhelm, öfverste, 416.

Herlin, Carl Fredrik, löjtnant, 193.

Herlin, Gustaf Fredrik, löjtnant, 316.

v. Hertzen, Ernst Gustaf, major, 71,
255.

Hesselius, Johan Henrik, kapten, 191,
192.

Hjelmman, löjtnant, 256.

Hjelmman, N. Fredrik, fänrik, 313.

Hjelmstjerna, Claes Leonard, amiral, 166,
170,  211,   214—216.

Hjärne, Gustaf, major, 93, 102.

Hobin, löjtnant, 405.

v. Hohenhausen, Carl Ludvig, fänrik,
231.

Holmberg, Lars Isak, fänrik, 243.

Hwasser, Israel, läkare, 326.

Hård, Carl, major, 415.

Hägerflycht, Johan Erik, fänrik, 420.

Hällström, Gustaf Gabriel, professor,
380.

Hästesko, Anders Josef, major, 23,
207—209.

Hästesko, Berndt Fredrik, löjtnant, 209.

Höckert, Isak, prost, 116, 117.

<b>I</b>miteus, löjtnant, 215, 217.

Ingerman, Michael, fanjunkare, 405.

v. <b>J</b>akobson, Adolf, löjtnant, 153, 157,
160, 161.

Jankovitsch, general, 54, 173, 180, 185.

Jernsköld, Carl Johan, kapten, 235, 236.

Jertschoff, generalmajor, 311.

Judenieff, major, 184.

Jung, (Stilling) Johan Heinrich, mystisk
skriftställare, 340.

Jägerhorn, Fredrik Adolf, öfverste, 90,
93, 94, 98—104, 109, 110, 302.

Jägerhorn (gift Cronstedt), Hedvig
Johanna, 92.

Jägerhorn, Johan Anders, 4, 94.

Jägerhorn, Lars Johan, öfverste, 359.

Jägerskiöld, Christer Ludvig, löjtnant,
71, 199.

Jägerskiöld, Fredrik Gustaf, fänrik, 180,
264.

Järta, Hans, statsman, 333.

Jönsson, öfverstelöjtnant, 166, 167, 215,
216.

<b>K</b>aitala, Jafet Mickelsson, bonde,
riksdagsman, 374.

Kamenski, Nikolai Michailovitsch, grefve,
general, 31, 94, 96, 108, 133, 187, 188,
195, 204, 205, 239, 247—250, 252—254,
256, 259, 261, 265, 267, 272, 273, 292,
298, 303, 315—317, 335, 336, 368,
369, 405, 410, 412—422.

Kanownitzin, generalmajor, 168, 212,
213, 216.

v. Kapfelman, löjtnant, 115—117.

Karnovitz, 368.

Karpenkoff, öfverste, 403, 404.

Kellgren, Johan Henrik, skald, 47.

Keventer, Hans Christopher,
brigadläkare, 235.

Kihlström, Anders Georg, löjtnant, 71.

Kivekäs, David, partigängare, 280.

Kjellerström, kapten, 420.

Klerck, Peter Reinhold, prost, 21.

af Klercker, Carl Nathanael, friherre,
general, 13, 17, 21, 22, 36, 38, 46—49,
57, 82, 93, 125, 145, 260, 299, 303,
314—319,  352,  361, 394.

af Klercker, Carl Ulrik, löjtnant, 215, 216.

Klick, Carl Henrik, major, 94, 110.

Klingspor, David Magnus, löjtnant,
254, 328.

Klingspor, Kristian Fredrik, friherre,
vicepresident i Göta hofrätt, 21.

Klingspor, Wilhelm Mauritz, grefve,
fältmarskalk, 13, 20—22, 43, 44, 47—49,
51—57, 59, 62, 66, 68, 70, 73, 74, 78,
122, 125—127, 134, 135, 137, 138, 146,
148, 152, 154, 157, 161,171—173,182,
188, 189, 194—197, 203—205, 210,
222, 223, 234, 239,-242 247, 255,
256, 258—261, 265, 267, 272, 273,
283, 292, 293, 296—300, 314, 315, 333,
334, 356, 369.

Klingstedt, Gustaf Fredrik,
generalintendent, 260, 395.
Klinkowström, Otto Wilhelm, friherre,
ryttmästare, 227, 228.

af Klint, Erik, landshöfding, 118.

Klockars, Petter, bonde, landtdagsman,
374, 379, 380.

v. Knorring, Bogdan, rysk general, 301,
336—339, 343—345, 349, 350, 356,
357, 392.

v. Knorring II, rysk general, 343.

v. Knorring. L. J., öfverstelöjtnant, 154.

v. Knorring, F(rans Henrik?), adjutant,
246.

v. Konow, Carl Johan, kapten, 177,
191, 192, 243.

Kontturi, Johan, bonde, 280.

Kosatschkoffski, Kirill Feodorovitsch,
generalmajor, 150, 185, 250, 252, 256,
259, 261—264, 267, 401—403.

Koskull, Gustaf Adolf, friherre, löjtnant,
226.

v. Köthen, kapten, 243.

Krabbe, Carl Arvid, tjänsteman, 374.

v. Kraemer, kapten, 276.

v. Kraemer, Fredrik, kapten, 256.

v.  Kraemer, Gustaf Wilhelm, löjtnant, I
257.

v. Kraemer, Kasper Henrik, kapten, 40.

Krause, fänrik, 420.

Krook, löjtnant, 420.

Krook, G., fänrik, 193.

Kulneff, Jakob Petrovitsch, öfverste,
56, 59—61, 68,172, 248, 249, 252—255,
267, 296, 297, 343, 347—350.

Kurtén, Gustaf, kapten, 201.

Kuylenstjerna, kapten, 235.

v. Köhler, löjtnant, 420.

<b>L</b>adau, Carl Reinhold, kapten, 77, 148,
429.

Ladau, Gustaf Wilhelm, Anjalaman, 51,
110.

Lagerbjelke, Adolf, kapten, 416.

Lagerborg, Wilhelm, major, 124.

Lagerbring, major vid Västerbottens
regemente, 58.

Lagerbring, Gustaf Olof,
öfverstelöjtnant, 19, 224, 225, 227, 229—232,
344—346, 349, 350, 392, 393, 411,
413—415.

Lagerheim, Lars Magnus, fänrik, 420.

Lagerhjelm, Claes Henrik, löjtnant, 115.

Lagermark, Magnus (?) kapten, 39.

Lagermark, August Fredrik, fänrik,
180.

Lagermark, Claes Constantin, fänrik,
180, 193, 316.

Lang (eller Lange), Carl Henrik, löjtnant,
74, 405.

Langensköld, Anders Gustaf, kapten,
150, 152,

v. Lantingshausen, Albrecht, grefve,
generalmajor 213, 220, 223, 224, 226,
227.

Leptiaff, kapten,  185.

Laurell, Anton Fredrik, brigadläkare, 327.

Laurikainen, B, P., bonde,
landtdagsman, 374.

Le Bell, F., prost, 374.

Lejonhufvud, Knut Axel, friherre,
kapten, 222.

Lejonstedt, Carl Johan, öfverste, 332,
333.

Lewenhaupt, Charles Emil, general, 48.

Lilius, Berndt Wilhelm, fänrik, 193.

Lilljensparre, Ulrik, major, 101, 104,
105.

Liljeström, kapten, 416.

Lind, Anders Daniel, löjtnant, 201.

Lindert, Johan Henrik, handlande, 374,
376.

Lindström, fänrik, 256.

Liprandi, rysk löjtnant, 304.

Ljungberg, fältväbel, 224.

Ljunggren, Carl Johan, löjtnant, 274—
276.

Lode, Carl Leonard, öfverstelöjtnant, 24,
78, 177, 199—201.

Lode, Johan Herman, landshöfding, 370.

Longe, Nils Henrik, löjtnant, 124, 405,

Lorich (Lorichs), Carl Jakob, kapten.
231.

Lovisin, Carl Arvid, friherre, major, 222,
417, 420.

Lukoff, öfverstelöjtnant, 207, 247, 249,
250, 252—254.

af Lund, J. G., löjtnant, 153, 157.

Lundberg, Johan Erik, adjutant, 405.

Lundstedt, G., löjtnant, 232,

Luukkoinen,  David, partigängare, 280.

Lybecker, Gustaf Bleckert, kapten, 316.

Långström, Per, partigängare, 280.

Lönn, soldat, 361.

Löthman, Gustaf Conrad (?), fänrik, 284.

Löwenhjelm, Carl Axel, grefve,
öfverstelöjtnant, 341.

Löwenhjelm, Fredrik Adolf; grefve,
hofmarsalk, 47, 65—68.

Löwenhjelm, Gustaf Carl Fredrik, grefve,
generaladjutant, 13, 47, 54, 55, 62—
64, 357, 410, 415.

<b>M</b>ack, österrikisk general, 211.

Malm, Nylands dragon, 66.

Malm, Carl Wilhelm, major, 45, 125,
127—130, 132, 136, 144, 282—286,
292—294, 307, 310, 312.

Malmberg, Karl, 114.

Mannerheim, Carl Erik, grefve,
statsman, 374—376, 380.

Martin, sjöofficer, 157, 235.

Meinander, Adolf Wilhelm, fänrik, 78.

Meinander, Berndt Johan, löjtnant, 313.

Mejer, Erik Emil, brigadadjutant, 396.

af Melin, Henrik Georg,
generaladjutant, 211.

Melin, L., löjtnant, 193.

Mellin, Abraham, kapellan i Revolaks,
74, 78.
Mellin, Anders Johan, friherre, löjtnant,
163.

Mellin, Gustaf Henrik, historieskrifvare,
78.

Merry, engelsk minister, 330.

Mjakinin, löjtnant, 212.

Mjasojädoff, konteramiral, 226.

Molander, Johan Fredrik, kadett, 78,
313.

Molander, Gabriel, kapten, 78.

Molander, Johan, prost, 280.

Molerus, fänrik, 284.

Montgomery, Gustaf Adolf, adjutant,
253, 274, 307, 308, 355, 363, 399, 404,
405.

Montgomery, Otto Wilhelm, löjtnant,
405.

Montgomery, Robert, kornett, 420.

Moore, engelsk general, 210.

v. Morian, Johan Kristoffer, lagman,
380.

Muchanoff, generalmajor, 85—87.

Munck, Claes Johan, öfverstelöjtnant, 23,
34.

Munck, Johan Henrik, landshöfding,
370.

Munktell, Olof, kapten, 231.

Munsterhjelm, Anders Johan, kapten,
87.

Müller, rysk general, 38, 185.

Möller, fänrik, 256.

Möllersvärd, Carl Magnus, ryttmästare,
257, 329.

v. <b>N</b>andelstadt, Georg Fredrik, löjtnant,
45.

Napoleon I, 4—11, 15, 16, 120, 121,
136, 149, 229, 285, 332, 335, 337,
350, 375, 392—394, 399.

Neiglick, Carl Johan, löjtnant, 257.

Neiglick, Nils Christian, underlöjtnant,
309.

Ney, fransk marskalk, 149.

Niedhardt, rysk major, 111—114.

Nisbeth, Carl Wilhelm, fänrik, 420.

Nordenskjöld, Otto Gustaf, friherre,
kapten, 412.

Nordenstam, Carl Johan,
öfverstelöjtnant, 90, 102.

Nordenstolpe, Blechert Magnus,
kapten, 225.

Nordensvan, Zacharias, kapten, 207, 208.

Nordvik, Johan Alexander, underläkare,
327.

v. Nummers, Fredrik Magnus, 193.

Nyberg, major, 293.

Nyberg, öfverste, 329.

<b>O</b>buchoff, öfverstelöjtnant, 74, 122, 124.

Olivestam, Pehr Herman, major, 91, 102.

Ollikainen, Erik, bonde, 127.

Omnberg, Johan Mathias, löjtnant, 267.

Opperman, rysk general, 28.

Orbinski, Erik Adolf, löjtnant, 254, 256.

Orloff, Grigori, grefve, 30.

Orloff—Denisoff, grefve, generalmajor,
150, 157, 162, 189, 242.

Orreus, Anders Fabian, borgmästare,
367, 380, 381.

v. Otter, Carl, major, 70, 74, 150, 152,
163, 189, 194, 195, 242—244, 246, 253,
255,  256,  259,  260.

v. Otter, Gustaf, major, 254, 257, 272,
276, 333.

af <b>P</b>alén, Axel, öfverste, 217—219, 223.

Palmfelt, August Fredrik, öfverste, 23—
25, 28, 38, 46, 49, 53, 54, 58, 62, 66,
70, 180, 189, 195—199, 201, 203,
246—248, 253,  357, 358,  361, 363.

Palmfelt, Gustaf Fredrik, major, 24.

Panchéen, Anders Israel, kapten, 272.

Paul I, 285.

Paulucci, markis, öfverste i rysk tjänst,
126, 239, 335.

Peter I, 2, 214, 279.

Petré, Fredrik, löjtnant, 416.

Peyron, Gustaf Abraham, öfverste, 341.

Pfeiff, Daniel Johan, kapten, 243.

Pfuhl, rysk general, 28.

Pihl, Niklas, soldat, 163.

Pikkarainen, M. A., bonde, deputerad,
374.

Piper, Carl Claes, grefve,
kaptenlöjtnant, 211.

Pisämski, 368.

v. Platen, Fredrik Christian, öfverste,
244, 266, 267, 269, 276.

v. Platen, Gustaf Bogislaus, öfverste,
23, 39, 327, 359.

v. Plomgren, Anders Erland, fänrik, 313.

Poignant, kapten, 402.

Poppius, löjtnant, 24.

v. Porath, Johan Gustaf, kapten, 231.

Posse, Carl Henrik, öfverste, 332, 333.

Potemkin, furste, fältmarsalk, 149.

Potemkin, grefve, öfverste, 317.

Printz, Carl George, kapten, 193.

Printz, Gustaf Jakob, fänrik, 193, 243.

af Puke, Johan, amiral, friherre 410—415,
418, 420, 422.

Pålman, Göran, fänrik, 231.

v. <b>Q</b>vanten, Henrik Gustaf, fänrik, 177
180.

v. Qvanten, Jost Joachim Fredrik Adolf,
löjtnant, 193, 243.

Qveckfelt, Gustaf Adolf, fänrik, 153.

Qveckfelt, Johan Reinhold, fänrik, 420.

v. <b>R</b>ajalin, Salomon Mauritz,
viceamiral, 211, 224, 226.

Rajeffski, Nikolai Nikolajevitsch,
general, 52, 56, 59, 74, 122, 126, 133—135,
144, 148—150, 171—174, 176, 179,
180, 182—188, 249, 250, 267.

Ramsay, Anders Wilhelm, friherre,
major, 71, 169, 170.
Ramsay, Carl Gustaf, friherre, löjtnant,
180—182.

Rehhinder, Robert Henrik, friherre,
statsman, 170, 370, 374, 378.

Reiner, Carl Johan, löjtnant, 78.

v. Reusch, rysk kapten, 203.

Reutercrona, Carl Henrik,
öfverstelöjtnant, 164, 170.

Reutercrona, Georg Fredrik, major, 23,
176, 199, 201, 203.

Reuterholm, Axel Christian, friherre,
president i Wasa hofrätt, 155.

Reuterholm, Lovisa Charlotta,
friherrinna, 155.

Reutersköld, Carl Wilhelm, 93.

Reutersköld, Casimir, öfverstelöjtnant,
415.

Reutersköld, Heribert Konrad, major,
23, 52, 53, 73, 199, 257—259, 261,
262, 265, 316, 359.

Reutersvärd, Ulrik Wilhelm, fänrik, 231.

Ridderhjerta, Gabriel Fredrik, kapten,
156—158, 162.

Ridderstolpe, Fredrik Ludvig, fänrik,
226.

Riman, rysk major, 207.

Rochmanoff, general, 144, 145.

la Romana, spansk markis, 120.

Roos, löjtnant, 143, 309.

Roos, major, 140.

v. Rosen, Robert Magnum, friherre,
generalmajor, 393.

Rosenborg, (gift Hjärne), Gustava Sofia,
friherrinna, 110.

Rosenquist, (Rosenqvist) Frans Fredrik,
sergeant, 284.

Ross, Johan, engelsk amiral, 400.

Roth, Johan Jakob, fältväbel, 182—185,
188.

Rotkirch, Carl Fredrik, friherre,
expeditionssekreterare, 374.

Rotkirch, Johan Wensel, major, 63, 65,
73.

Rumjantzoff, grefve, kansler, 9, 16, 300,
301, 366, 372, 375, 389, 393, 408,
422—425.

Runeberg, Johan Ludvig, skald, 71,
199, 306.

Ruuth, Zacharias, underläkare, 327.

<b>S</b>abanäjeff, öfverste, 188, 200.

Sallinen, Erik, partigängare, 280.

Salmén, Enoch Anders, underlöjtnant,
202.

Sandelin, Gustaf, löjtnant, 243.

Sandels, Johan August, general, 24, 58,
59, 122—125, 127, 130—134, 136,
140—143, 145, 278, 279, 282, 290,
292—295, 298, 300, 303, 304, 307 —
311, 313—316, 318, 327, 369, 400—
407, 422.

Sandels, Samuel, bergsråd, 58.

Sandman, kapten, 153.

Sasonoff, generalmajor, 52, 343.

Saumarez, engelsk amiral, 121.

Savary, franskt sändebud i St.
Petersburg, 10.

v. Schantz, Anton Wilhelm (?), löjtnant,
125.

v. Schantz, Carl Constantin, kapten, 177,
245.

v. Schantz, Carl Fredrik (?), fänrik, 420.

v. Schantz, Johan Eberhard, löjtnant,
193.

Schatelovitz, fänrik, 256.

Scheene, rysk major, 282.

af Schenbom, Erik Adolf, öfverste, 13,
23.

Schenfelt, Claes Gustaf, fänrik, 231.

Schepeleff, generalmajor, 52, 56, 191,
192, 242, 343.

Scheremetjeff, major, 111, 117.

v. Schildt, Carl Ulrik, major, 140, 143,
309.

Schmith (Schmidt), löjtnant, 255.

v. Schoultz, Carl Gustaf, kapten, 82—86,
89.

Schulman, Carl Fredrik, kapten, 368.

Schulman, Otto Wilhelm, löjtnant, 368.

v. Schultzenheim, Conrad Theodor,
friherre, öfverstelöjtnant, 349.

Schuvaloff, Paul Andrejevitsch, grefve,
general, 336, 339, 340, 349, 357—360,
395, 399, 400.

Schwartzer, fänrik, 420.

v. Schwerin, Philip Bogislaus, grefve,
fänrik, 420, 421.

v. Schwerin, Werner, friherre,
stallmästare, 393.

v. Schwerin, Wilhelm Johan Ludvig,
grefve, underlöjtnant, 260, 267, 269,
270, 420.

Schybergsson, Magnus, fänrik, 193.

Silfverbrand, Johan Fredrik, kapten, 123,
309.

Silfverhjelm, Carl Göran, friherre,
öfverste, 58.

Silfversköld, Peter Christian, krigsråd,
374.

Silfversparre, Isak Lars, hofmarsalk,
333.

Silfversvan, Carl Emanuel, fänrik, 256.

Simolin, underofficer, 124.

Skjöldebrand, Anders Fredrik, öfverste,
220, 233, 333, 334, 408, 422—425.

Skjöldebrand, Georg Johan,
öfverstelöjtnant, 416, 420.

Solitander, Erik, borgmästare, 380.

Soltykoff, Nikolai Ivanovitsch, grefve,
rysk statsman, 300, 375, 376.

Sparre, Pehr Georg, grefve, fänrik, 420.

Sparrsköld, löjtnant, 420.

Speranski, Mikael, grefve, statsman, 378
—380.

Spoof, Erik Ulrik, sergeant, 183, 184,
188.

Sprengtporten, Göran Magnus, grefve, 4,
13, 28, 29, 33—35, 51, 84, 88, 94, 110,
285, 334, 366, 369, 372, 376—380, 382,
385—387.

Stackelberg, Fredrik Ulrik, friherre,
löjtnant, 37, 53.

Stackelberg, Berndt Robert Gustaf,
friherre, major, 415, 420.

Stark, kapten, 86, 87.

v. Stedingk, Kurt Bogislaus Ludvig,
Krister, friherre, 8—17, 22, 28, 197,
240, 408, 422,  424.

v. Stegman, löjtnant, 420.

Stegman, rysk öfverste, 185.

Stenberg, fänrik, 307, 310.

Stenberg, komminister, 401.

Stengrund, Lars Johan, fänrik, 263.

Stenius, Isak, partigängare, 281, 288.

Stenius, Martin, domare, 291, 292.

Stenius, Mårten, 287.

Stenqvist, länsman, 141.

Sterner, sergeant,  284.

Stjererneld, Carl Fredrik, kapten, 420.

Stjernschantz, Johan Gustaf, major, 91,
102.

Stjernstam, Carl Otto, major, 224, 231.

Stjernvall, Carl Johan, öfverstelöjtnant,
23, 37.

Stjernvall, Fredrik Gustaf(?), major, 93.

Stroganoff, grefve, general, 301, 343.

Stromberg, Alexander Erik, friherre,
kapten, 243.

Stromberg, Pehr Adam, friherre,
landshöfding, 401.

Strübing, F., underlöjtnant, 202.

Stråhlenhjelm, löjtnant, 39.

Ström, J. B., kapten, 267.

Sture, Sten, friherre, major, 276, 413.

van Suchtelen, löjtnant, 98,100,101,104,
273,  298, 347.

van Suchtelen, Johan Peter, general, 28,
30, 36—102, 104, 187, 216, 298, 346.

Sundel, fänrik, 420.

Sunn, Carl Peter, öfverstelöjtnant, 24,
250, 395.

de Suremain, Charles J., öfverste, 254,
257, 272, 276.

Suvoroff, Alexander Vasiljevitsch, furste,
fältmarskalk, 187, 229.

Svartz, Michael Henrik, löjtnant, 256.

Swibelius (Svebilius) löjtnant, 284.

Synnerberg, kapten, 189.

Söderhjelm, Johan Otto, kapten, 140.

Söderström, Gustaf Leonhard, vice
konsul, 388.

Sölfverarm, Pär Adolf, kapten, 211—
216, 412.

<b>T</b>ammelander, fänrik, 39.

Tandefelt, Adolf, friherre, president, 386,
388.

Taube, Adam Wilhelm(?), fänrik, 309.

Tavast, Torsten, öfverstelöjtnant, 293.

Tavast, Carl Fredrik, major, 24, 201, 203.

Tavaststjerna, Carl Gustaf,
underlöjtnant, 125, 128, 129.

Tavaststjerna, David Wilhelm, kapten,
256.

Tavaststjerna, Henrik Conrad, löjtnant,
72, 73.

Taxeli, kronofogde, 114.

Tengström, Jakob, ärkebiskop, 370, 379,
380.

Thalén, fänrik, 420.

Thalén, kapten, 420.

Thede, Johan Fredrik, major, 245.

Thersner, Ulrik, löjtnant, 231.

Theslöf, C. H., furir, 163.

Thornston, sjöofficer, 157.

Tiainen, Olof, hemmansägare,
partigängare, 280—282, 287—291.

af Tibell, Gustaf Wilhelm, generalmajor,
19, 120, 146, 342.

Tigerstedt, Erik Adolf, underlöjtnant,
124.

Tigerstedt, Erik Alexander, löjtnant, 78.

Tigerstedt, Gregori Fredrik, 76—78.

Tigerström, Gustaf Johan, löjtnant, 243.

Tihlman, kaptenska, 185.

Tjaeder, Jean Gabriel, handlande, 374.

Toll, Florus, kapten, 397, 429.

Toll, Johan Kristoffer, grefve,
fältmarskalk, 12, 13, 20, 330, 333.

Tolstoj, grefve, adjutant, 304.

Tornérhjelm, Jakob Wilhelm, major, 230.

v. Torken, underlöjtnant, 202.

Trapp, Kristian, handlande,
landtdagsman, 379, 380.

v. Troil, Knut, landshöfding, 370.

Troman, dragon, 361.

Tshoglakoff, generalmajor, 225.

Tuderus, Carl Gustaf, underlöjtnant, 309.

Tujulin, Erik Wilhelm, major, 24, 174,
196—198,   353.

Turski, rysk officer, 334.

Turtschaninoff, öfverste, 185.

Tutschkoff I, Nikolai Alexejevitsch,
general, 31, 42, 43, 122, 126, 169, 278,
279, 284, 286, 290, 292, 293, 298,
300—303, 310, 311, 314, 336, 369.

Tutschkoff III, general, 52, 216, 343.

v. Törne, Johan Reinhold, major, 24,
174, 199, 200, 255, 354, 397.

<b>U</b>ggla, löjtnant,  39.

Uggla, öfverstelöjtnant, 327, 359.

Uggla, Claes, löjtnant, 256.

Uggla, Carl Johan, fänrik, 180.

Uggla, Erik Wilhelm, kapten, 243.

Uggla, Fredrik, major, 191, 244—246.

Uggla, Gustaf, major, 23.

af Ugglas, Pehr Gustaf, grefve, löjtnant,
269.

Ulfsax, Gustaf Adolf, kapten, 226, 231.

Ulfsparre, Erik Georg, adjutant, 257,
276, 333.

Ulfvenhjelm, Claes Anders, major, 154.

Uschakoff, öfverste, 242—244, 246, 267.

Uvaroff, generaladjutant, 87.
Wachtmeister, Gustaf, grefve, general,
349, 350, 409—411, 413—421.

Wacklin, Sara Elisabeth,, författarinna,
368.

Wadenstjerna, Carl Wilhelm,
öfverstelöjtnant, 91, 101, 102.

Vadkoffski, öfverste, 168.

Wahlberg, kapten, 209.

Wallenius, Gabr., kronofogde, 280.

Wallenius, Johan Fredrik, professor, 388.

Wallgren, Carl Gustaf, löjtnant, 284,
309, 404, 405.

Watrang, pastor, 401.

Weber, Conrad Erik, löjtnant, 312.

Weber, Otto (eller Conrad Erik?),
löjtnant, 144.

v. Vegesack, Eberhard Ernst Gotthard,
friherre, general, 12, 13, 146, 164—
168, 170, 210, 220, 221, 223, 224,
244—246, 256, 257, 259—261, 266,
269, 270, 273, 276, 299.

v. Vegesack, Johan Fredrik Ernst,
friherre, stabsadjutant, 222, 276.

v. Vegesack, Fredrik, kapten, 165.

Wejdemejer, rysk Öfverste, 41.

v. Wendell, löjtnant, 309.

Westin, fänrik, 170.

Wetterhoff, Otto Fredrik,
öfverstelöjtnant, 23, 39, 54, 151, 201, 248, 250,
256.

af Wetterstedt, Gustaf,
kabinettssekreterare, 211.

Vibelius, Olof, landshöfding, 130—132,
371.

Vikström, sergeant, 161.

Wilhelms, J. F., fänrik, 397.

v. Willebrand, Ernst Fredrik, friherre,
fänrik, 226.

v. Willebrand, Ernst Gustaf, friherre,
generalmajor, 374.

Winter, Henrik, prost, 291, 372.

Virgin, Adolf Fredrik, öfverste, 102.

Wirmolin, korpral, 361.

Wirsén (eller Wirzén), fänrik, 180.

Wittgenstein, Ludvig Adolf Peter, grefve,
general, 238, 239, 303, 336.

Wlastoff, Jegor Ivanovitsch, general,
150,171—173, 204—209, 247, 259, 261,
265.

v. Wolcker, major, 145.

Wrangel, Tönnes Rutger, grefve, major,
416, 420.

Wrangel v. Brehmen, Wolmar Wilhelm,
friherre, major, 164, 226.

Wrede, Fabian, friherre, general, 13, 394,
395, 397—399, 409—412, 415, 421.

Wrede, Fabian Gottlieb, friherre,
löjtnant, 401.

Wrede, Rabbe Fabian Gustaf, friherre,
löjtnant, 231.

v. Wright, Henrik Magnus, kapten,
24, 78, 202.

Vuitsch, öfverste, 111, 116, 117.

Wulfcrona, Carl, öfverstelöjtnant, 225.

Wärnhjelm, Herik Georg, öfverste,  93,
102, 103.

Wäänänen, Petter, bonde, landtdagsman,
380.

<b>Z</b>idén, Jakob Henrik, fänrik, 144, 307,
310.

<b>Å</b>kerstein, Harald, öfverste, 23, 145,
146, 161.
</chapter>
<chapter name="Illustrationer.">
<h3>Illustrationer.</h3>
Kapitelvignetterna, förutom till det 12:e kapitlet, äro tecknade af grefve Louis
Sparre.

PORTRÄTT.
<table>
<td l>N:o <td >   <td r>Sid.
<td r>1. <td>Konung Gustaf IV Adolf; efter porträtt af Huet Villers, grav. af W. Ward . . . <td r>7

<td r>2. <td>Kejsar Alexander I; efter gravyr af Bazin J:ne . . . . . . . . . . . . . . . . . . . . . . . . <td r>11

<td r>3. <td>Grefve Mauritz  Klingspor; efter teckning af W. Engeström—Ahrenberg;<td r>
<td r><td>orig. en oljemålning tillhörig grefve Ph. Klingspor i Stockholm . . . . . . . . . . <td r>14

<td r>4. <td>Friherre Kurt von Stedingk; efter porträtt af J. G. Sandberg; orig. tillhör <td r>
<td r><td>grefve M. Björnstjerna . . . . . . . . . . . . . . . . . . . . . . . . . . . . . . . . . . . . . . . <td r>15

<td r>5. <td>Friherre Carl Nathanael af Klercker; efter teckning af A. Gebhard; orig. i<td r>
<td r><td>Kungl. Biblioteket i Stockholm . . . . . . . . . . . . . . . . . . . . . . . . . . . . . . . . . <td r>22

<td r>6. <td>General August Fredrik Palmfelt; efter teckning af M. Enckell; orig. en <td r>
<td r><td>gipsbyst i Konstföreningens galleri i Helsingfors . . . . . . . . . . . . . . . . . . . . <td r> 25

<td r>7. <td>General Georg Carl von Döbeln; efter teckning af Alb. Edelfelt . . . . . . . <td r>26

<td r>8. <td>General Carl Johan Adlercreutz; efter kopparstick af P. Kraft från 1810  <td r>27

<td r>9. <td>Grefve Friedrich Wilhelm von Buxhoevden; efter målning tillhörig <td r>
<td r><td>familjen Rosensvärd å Long i Wärmland . . . . . . . . . . . . . . . . . . . . . . . . . . <td r>31

<td r>10. <td>Grefve Göran Magnus Sprengtporten; efter ett samtida stentryck . . . .  <td r>35

<td r>11. <td>Grefve Johan Adam Cronstedt; efter en blyertsteckning af hans son, grefve<td r>
<td r><td>J. A. Cronstedt; orig. tillhör öfverste Fredrik af Forselles i Helsingfors . . . <td r>41

<td r>12. <td>Generallöjtnant Nikolai Alexejevitsch Tutschkoff I; efter teckning af F.<td r>
<td r><td>Ahlstedt; orig. i Eremitagets porträtt-galleri i St. Petersburg . . . . . . . . . . <td r>42

<td r>13. <td>Grefve Gustaf Carl Fredrik Löwenhjelm; efter porträtt meddeladt af<td r>
<td r><td>magister K. K. Meinander . . . . . . . . . . . . . . . . . . . . . . . . . . . . . . . . . . . . <td r>47

<td r>14. <td>Generalmajor Hans Henrik Gripenberg; efter teckning af Th. Wasastjerna;<td r>
<td r><td>orig., en miniatyr, tillhör Förlagsaktiebolaget Söderström et C:o . . . . . . . .  <td r>54

<td r>15. <td>Generalmajor Johan August Sandels; efter oljemålning, kopia efter Kraft<td r>
<td r><td>af Jenny Ekbom; tillhör Statens Historiska Museum i Helsingfors . . . . . . . <td r>59

<td r>16. <td>Öfverste Jakob Petrovitsch Kulneff; efter oljemålning i Historiska Museet<td r>
<td r><td>i Moskwa; meddeladt af generalmajor Robert Nyberg . . . . . . . . . . . . . . .  <td r>60

<td r>17. <td>Major Fredrik Johan Ulrik af Forselles; efter oljemålning af J. E. Lindh;<td r>
<td r><td>orig. tillhör öfverste Fredrik af Forselles i Helsingfors . . . . . . . . . . . . . . . .  <td r>65

<td r>18. <td>Öfverstelöjtnant Gregori Fredrik Tigerstedt; efter oljemålning af J. E.<td r>
<td r><td>Lindh från 1858; orig. tillhör fru Augusta Ihre i Stockholm . . . . . . . . . . . . <td r> 76

<td r>19. <td>Amiral Carl Olof Cronstedt; efter teckning af Th. Wasastjerna; orig. tillhör<td r>
<td r><td>bankdirektör Cronstedt . . . . . . . . . . . . . . . . . . . . . . . . . . . . . . . . . . . . . . <td r>91

<td r>20. <td>Grefve Johan Peter van Suchtelen; efter oljemålning från 1802 af Bossi <td r>97

<td r>21. <td>Länsman Erik Arén; efter blyertsteckning; orig. tillhör Finlands Statsarkiv;<td r>
<td r><td>meddeladt af doktor R. Hausen . . . . . . . . . . . . . . . . . . . . . . . . . . . . . .  <td r> 113

<td r>22. <td>Gustaf Fahlander; efter teckning af V. Blomstedt; orig. tillhör<td r>
<td r><td>häradshöfding E. A. Edelstam i Sverige . . . . . . . . . . . . . . . . . . . . . . . . . <td r> 123

<td r>23. <td>Carl Gustaf Tavaststjerna; efter en silhuett; orig. tillhör lektorskan A.<td r>
<td r><td>Kullhem född Tavaststjerna i Ekenäs . . . . . . . . . . . . . . . . . . . . . . . . . . .<td r> 128

<td r>24. <td>Olof Vibelius; efter teckning af Th. Wasastjerna; orig., en miniatyr, tillhör<td r>
<td r><td>familjen Juselius i Åbo . . . . . . . . . . . . . . . . . . . . . . . . . . . . . . . . . . . . . . <td r> 131

<td r>25. <td>Furst Michael Bogdanovitsch Barclay de Tolly; efter oljemålning af G.<td r>
<td r><td>Dawe; orig. i Fältmarskalkssalen i Vinterpalatset i St. Petersburg . . . . . . <td r> 135
</table>


<table>
<td l>26.  <td>Berndt Adolf Grotenfelt; efter silhuett; orig. tillhör bankodirektören C. von <td r>
<td l><td>Collan i Helsingfors . . . . . . . . . . . . . . . . . . . . . . . . . . . . . . . . . . . . . . <td r>137
<td l>27.  <td>Johan Jakob Burman; efter ett gammalt stentryck . . . . . . . . . . . . . . . . . . .  <td r>144
<td l>28.  <td>Otto Henrik von Fieandt; karrikerad teckning från 1808, (antagligen af en <td r>
<td l><td>von Rehausen) . . . . . . . . . . . . . . . . . . . . . . . . . . . . . . . . . . . . . . . . . . . . . <td r>147
<td l>29.  <td>Generalmajor Nikolai Nikolajevitsch Rajeffski; efter oljemålning af P. <td r>
<td l><td>Sokoloff; orig. tillhör M. G. Rajeffski i Ryssland . . . . . . . . . . . . . . . . . <td r>149
<td l>30.  <td>Friherre Eberhard Ernst von Vegesack; orig. i Kungl. Biblioteket i Stockholm <td r>165
<td l>31. <td>Friherre Anders Wilhelm Ramsay; efter ett äldre stentryck; tillhör senator<td r>
<td l><td>Aug. Ramsay . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>170
<td l>32. <td>Erik Magnus Ehrnrooth; efter oljemålning af J. E. Lindh; orig. tillhör<td r>
<td l><td>general Robert Ehrnrooth . . . . . . . . . . . . . . . . . . . . . . . . . . . . . . . . . . . . . . <td r>173
<td l>33. <td>Johan Reinhold von Törne; efter en silhuett i Kungl. Biblioteket i Stockholm <td r>174
<td l>34. <td>Henrik Gustaf von Qvanten; efter oljemålning af Mathilda Rotkirch (?)<td r>
<td l><td>kopia efter miniatyr af Warström från 1807; orig. tillhör godsegaren H.<td r>
<td l><td>von Qvanten . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>177
<td l>35. <td>Friherre Carl Gustaf Ramsay; efter ett äldre stentryck . . . . . . . . . . . . . . . . . <td r>182
<td l>36. <td>Johan Fredrik Eek; efter teckning af V. Blomstedt . . . . . . . . . . . . . . . . . . <td r>185
<td l>37. <td>Grefve Nikolai Michailovitsch Kamenski; efter miniatyr af I. Grigorieff; <td r>
<td l><td>orig. tillhör storfursten Nikolai Michajlovitsch . . . . . . . . . . . . . . . . . . . <td r>187
<td l>38. <td>Anders Gyllenbögel; efter miniatyr, kopia efter Hofling från 1809; orig. tillhör<td r>
<td l><td>jurisdoktor G. Grotenfelt . . . . . . . . . . . . . . . . . . . . . . . . . . . . . . . . . . . . . <td r>194
<td l>39. <td>Germund Fredrik Aminoff; efter silhuett af P. Heckens; orig. tillhör <td r>
<td l><td>statsrådet T. J. Aminoff; meddeladt af öfverstelöjtnant E. S. Tigerstedt . . . <td r>198
<td l>40. <td>Gustaf Aminoff; efter oljemålning af Westmüller, från 1799; orig. tillhör <td r>
<td l><td>fröken A. Gylling . . . . . . . . . . . . . . . . . . . . . . . . . . . . . . . . . . . . . . . . . . . . <td r>200
<td l>41. <td>Carl Leonhard Lode; efter miniatyr; orig. tillhör doktor Ossian Grotenfelt i<td r>
<td l><td>Borgå . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>201
<td l>42. <td>Carl Fredrik Tavast; efter miniatyr sign. »I. K. 1809»; orig. tillhör <td r>
<td l><td>kommunalrådet G. Schmidt . . . . . . . . . . . . . . . . . . . . . . . . . . . . . . . . . . . . . . . <td r>203
<td l>43. <td>Generalmajor Jegor Ivanovitsch Vlastoff; efter teckning af Maria Wiik; orig.<td r>
<td l><td>i Vinterpalatsets porträtt-galleri i St. Petersburg . . . . . . . . . . . . . . . . . <td r>206
<td l>44. <td>Berndt Fredrik Hästesko; efter oljemålning, kopia efter J. Z. Blackstadius<td r>
<td l><td>från 1846; orig. tillhör geheimrådet F. W. Schauman i Helsingfors . . . <td r>209
<td l>45. <td>Grefve Magnus Fredrik Ferdinand Björnstjerna; efter miniatyr af J. A.<td r>
<td l><td>Gillberg; orig. tillhör generalkonsul grefve M. Björnstjerna . . . . . . . . <td r>219
<td l>46. <td>Friherre Salomon Mauritz von Rajalin; ur C. O. Nordensvans »Finska kriget<td r>
<td l><td>1808—1809» . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>226
<td l>47. <td>Friherre Gustaf Olof Lagerbring; ur C. O. Nordensvans »Finska kriget 1808<td r>
<td l><td>1809» . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>227
<td l>48. <td>Furst Peter Ivanovitsch Bagration; efter miniatyr; orig. i storfurst Nikolai<td r>
<td l><td>Michajlovitschs samlingar . . . . . . . . . . . . . . . . . . . . . . . . . . . . . . . . . . . . <td r>228
<td l>49. <td>Grefve Johan Fredrik Aminoff; efter oljemålning af Berthon från 1803; orig.<td r>
<td l><td>tillhör grefve F. Aminoff . . . . . . . . . . . . . . . . . . . . . . . . . . . . . . . . . . . . . <td r>240
<td l>50. <td>Friherre Carl von Otter; ur Herman Hofbergs »Svenskt Biografiskt<td r>
<td l><td>handlexikon» . . . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>242
<td l>51. <td>Johan Adolf Grönhagen; efter miniatyr; orig. tillhör fru  M. Grönhagen <td r>243
<td l>52. <td>Robert Carl Charpentier; efter miniatyr; orig. tillhör senator Alfr. Charpentier <td r>250
<td l>53. <td>Ernst Gustaf von Hertzen; efter teckning af V. Blomstedt; orig. tillhör <td r>
<td l><td>majorskan Colerus i Lovisa . . . . . . . . . . . . . . . . . . . . . . . . . . . . . . . . . . . . . . . <td r>255
<td l>54. <td>Heribert Konrad Reutersköld; efter miniatyr; orig. tillhör friherinnan <td r>
<td l><td>Constance Hisinger å Fagervik . . . . . . . . . . . . . . . . . . . . . . . . . . . . . . . . . . <td r>257
<td l>55. <td>Generalmajor Kirill Feodorovitsch Kosatschkoffski; orig. i Vinterpalatsets<td r>
<td l><td>porträttgalleri i St. Petersburg  . . . . . . . . . . . . . . . . . . . . . . . . . . . . . <td r>263
<td l>56. <td>Grefve Vilhelm Johan Ludvig von Schwerin; efter teckning af Alb. Edelfelt,<td r>
<td l><td>kopia efter original (Vestin) tillhör familjen Hallenborg i Sverige . . . . . . <td r>269
<td l>57. <td>Gustaf Adolf Ehrnrooth; efter oljemålning af Karsten; orig. tillhör general<td r>
<td l><td>Kasimir Ehrnrooth . . . . . . . . . . . . . . . . . . . . . . . . . . . . . . . . . . . . . . . . <td r>271
<td l>58. <td>Carl Johan Ljunggren; ur »Skildring af krigshändelserna i Öster- och <td r>
<td l><td>Västerbotten 1808—1809», af C. J. Ljunggren; orig. en miniatyr, tillhör<td r>
<td l><td>f. d. löjtnanten och riksdagsledamoten Sigge Ljunggren i Sverige . . . . . <td r>275
<td l>59. <td>Carl Wilhelm Malm; efter miniatyr af Bolinder; orig. tillhör ryttmästaren C.<td r>
<td l><td>W. Malm . . . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>282
</table>

<table>
<td r>60. <td>Furst Michael Petrovitsch Dolgoruki; efter miniatyr; orig. tillhör storfursten<td r>
<td r><td>Michael Nikolajevitsch . . . . . . . . . . . . . . . . . . . . . . . . . . . . . . . . . . . . .  <td r>285

<td r>61. <td>Adolf Ludvig Christiernin; efter oljemålning af J. E. Lindh, från 1838;<td r>
<td r><td>orig. tillhör fru A. Gyllenbögel . . . . . . . . . . . . . . . . . . . . . . . . . . . . . . . . <td r>287

<td r>62. <td>Gustaf Wilhelm Conradi; efter miniatyr; orig. tillhör statsrådinnan A. von<td r>
<td r><td>Christiersson . . . . . . . . . . . . . . . . . . . . . . . . . . . . . . . . . . . . . . . . . . . . . <td r>308

<td r>63. <td>Berndt Johan Meinander; ur E. S. Tigerstedts »Biografiska anteckningar om<td r>
<td r><td>Savolax Brigadens män 1808—1809»; orig. en miniatyr af Hofling<td r>
<td r><td>tillhör familjen Meinander . . . . . . . . . . . . . . . . . . . . . . . . . . . . . . . . . . . . <td r>313

<td r>64. <td>Pehr af Bjerkén; efter miniatyr; orig. tillhör statsrådet E. Aspelin—Haapkylä <td r>327

<td r>65. <td>Grefve Alexej Andrejevitsch Araktschejeff; efter ett stentryck från 1812<td r>340

<td r>66. <td>Grefve Paul Andrejevitsch Schuvaloff; ur ryska arbetet »Kejserliga <td r>
<td r><td>Högkvarteret» . . . . . . . . . . . . . . . . . . . . . . . . . . . . . . . . . . . . . . . . . . .  <td r> 357

<td r>67. <td>Tre veteraner (Wirmolin, Troman och Lönn); efter ett stentryck från 1859;<td r>
<td r><td>tecknadt af A. Tholander; meddeladt af kapten K. Lilius . . . . . . . . . . . . . <td r>362

<td r>68. <td>Matthias Calonius; ur »Suomen Historia» af K. O. Lindeqvist . . . . . . <td r>371

<td r>69. <td>Grefve Carl Erik Mannerheim; ur »Helsingin Kaiku» . . . . . . . . . . . . . <td r>375

<td r>70. <td>Grefve Robert Wilhelm de Geer; efter oljemålning å Finska Riddarhuset <td r>379

<td r>71. <td>Grefve Fabian Wrede; ur »Finska kriget 1808—1809» af C. O. Nordensvan<td r> 394

<td r>72. <td>Grefve Gustaf Wachtmeister, ur »Finska kriget 1808—1809» af C. O.
<td r><td>Nordensvan . . . . . . . . . . . . . . . . . . . . . . . . . . . . . . . . . . . . . . . . . . . . .  <td r>409

<td r>73. <td>Amiral Johan af Puke ur »Finska kriget 1808—1809» af C. O. Nordensvan<td r> 411

<td r>74. <td>Öfverste Anders Fredrik Skjöldebrand ur »Grefve A. F. Skjöldebrand»,<td r>
<td r><td>memoarer utgifna af Henrik Schück . . . . . . . . . . . . . . . . . . . . . . . . . . . . <td r>423

<td r>75. <td>Grefve Nikolai Petrovitsch Rumjantzoff; ur »Utrikesministeriets historia»,<td r>
<td r><td>ryskt original . . . . . . . . . . . . . . . . . . . . . . . . . . . . . . . . . . . . . . . . . . . . . <td r>424

<td r>76. <td>Grefve Frans David Alopæus, ur »Utrikesministeriets historia», ryskt<td r>
<td r><td>original . . . . . . . . . . . . . . . . . . . . . . . . . . . . . . . . . . . . . . . . . . . . . . . . .  <td r>425
</table>
<i>Anmärkning.</i> De af ofvan anförda porträtt, hvilka tidigare ingått i
verket <i>»Fänrik Ståls män»</i> äro reproducerade direkte efter de olika
konstnärernas originalteckningar, hvilka numera bevaras i Borgå museum.

LANDSKAPSBILDER M. M.
<table>
<td r>1. <td>Alexander I och Napoleons möte på flottbryggan i Tilsit; originalet en tafla<td r>
<td r><td>af Gautherot . . . . . . . . . . . . . . . . . . . . . . . . . . . . . . . . . . . . . . . . . . . . . .  <td r> 5

<td r>2. <td>Tavastehus från 1840 talet; efter teckning af M. v. Wright, hämtad ur<td r>
<td r><td>»Finland framställdt i teckningar» . . . . . . . . . . . . . . . . . . . . . . . . . . . . . . .  <td r>49

<td r>3. <td>Kumo älfs norra strand vid Haistila; efter fotografi af fröken S. Brander <td r>55

<td r>4. <td>Ypperi bro; efter fotografi af fröken Signe Brander . . . . . . . . . . . . . . . . <td r>62

<td r>5. <td>Virets torp; efter fotografi af fröken Signe Brander . . . . . . . . . . . . . . . . <td r>64

<td r>6. <td>Pyhäjoki; efter fotografi af fröken Signe Brander . . . . . . . . . . . . . . . . .  <td r>67

<td r>7. <td>Siikajoki kyrka, efter fotografi af fröken Signe Brander . . . . . . . . . . . . . <td r>70

<td r>8. <td>Utsikt öfver de stupades begrafningsplats vid Siikajoki; efter fotografi af<td r>
<td r><td>fröken Signe Brander . . . . . . . . . . . . . . . . . . . . . . . . . . . . . . . . . . . . . . . <td r>72

<td r>9. <td>Pietola torp; efter fotografi af fröken Signe Brander . . . . . . . . . . . . . . .  <td r>73

<td r>10. <td>Östra stranden vid Revolaks; efter fotografi af fröken Signe Brander . . <td r>77

<td r>11. <td>J. H. Aflechts och E. A. Tigerstedts grafvar vid Revolaks kyrka; ur <td r>
<td r><td>»Biografiska anteckningar om Savolaks Brigadens män 1808—1809» <td r>
<td r><td>af E. S. Tigerstedt . . . . . . . . . . . . . . . . . . . . . . . . . . . . . . . . . . . . . . . . . . .<td r>78

<td r>12. <td>Västra stranden vid Revolaks; efter fotografi af fröken Signe Brander  <td r>79

<td  r>13. <td>Svartholms fästning (Sammanställdt efter plan- och fasadritningar) <td r>
<td r><td>tecknad af författaren efter G. O. Nordensvans »Finska kriget 1808—1809» <td r>83

<td r>14. <td>Svartholms ruiner; efter fotografi, meddelad af assessor J. Segerstråle   <td r>87

<td r>15. <td>Sveaborg; efter oljemålning af Augustin Ehrnsvärd; origin, tillhör <td r>
<td r><td>ötverstelöjtnant Rudolf Schulman . . . . . . . . . . . . . . . . . . . . . . . . . . . . . . . <td r>95

<td r>16. <td>Sveaborg: Gustafssvärd från ravelinen på Skanslandet; efter en <td r>
<td r><td>handteckning af Geete, ur »Finska kriget 1808—1809» af C. O. Nordensvan <td r>99

<td r>17. <td>Sveaborg: Gustafssvärd från Vargös sydvästra udde; efter en handteckning<td r>
<td r><td>af Geete, ur »Finska kriget 1808—1809» af C. O. Nordensvan . . . . . . . <td r>101

<td r>18. <td>Sveaborg: Vargö från Stora Östra Svartö; efter en handteckning af Geete, ur<td r>
<td r><td>»Finska kriget 1808—1809» af G. O. Nordensvan . . . . . . . . . . . . . . . <td r>103
</table>

<table>
<td l>19. <td>Parti af Sveaborg med Augustin Ehrnsvärds graf; efter ett äldre stentryck,<td r>
<td l><td>meddeladt af Kapten K. Lilius . . . . . . . . . . . . . . . . . . . . . . . . . . . . <td r>107

<td l>20. <td>Kumlinge kyrka; efter vykort meddeladt af redaktör Julius Sundblom <td r>115

<td l>21. <td>Z. Dunckers namnteckning; facimil meddeladt af doktor Verner Duncker <td r>124

<td l>22. <td>Kuopio från 1830-talet; efter teckning af P. A. Kruskopf, hämtad ur<td r>
<td l><td>»Finland framställdt i teckningar» . . . . . . . . . . . . . . . . . . . . . . . . . . . . . .  <td r>129

<td l>23. <td>Venäjänkoski (Ryssforsen); efter fotografi meddelad af doktor O. Grotenfelt <td r>138

<td l>24. <td>Jorois kyrka och K. W. Malms grafvård; efter fotografi meddelad af doktor<td r>
<td l><td>O. Grotenfelt . . . . . . . . . . . . . . . . . . . . . . . . . . . . . . . . . . . . . . . . . . . . . <td r>139

<td l>25. <td>Utsikt vid Toivala; efter fotografi af fröken Signe Brander . . . . . . . . . . <td r>142

<td l>26. <td>Nykarleby från förra hälften af 1800-talet; efter teckning af .J. Knutson,<td r>
<td l><td>hämtad ur »Finland framställdt i teckningar» . . . . . . . . . . . . . . . . . . . . . <td r>151

<td l>27. <td>Wasa från förra hälften af 1800-talet; efter teckning af J. Knutson,<td r>
<td l><td>hämtad ur »Finland framställdt i teckningar» . . . . . . . . . . . . . . . . . . . . . . <td r>155

<td l>28. <td>Närpes kyrka; efter fotografi meddelad af agronomen J. Tegengren . .  <td r>159

<td l>29. <td>Finnby bro; efter fotografi meddelad af agronomen J. Tegengren . . . . <td r>160

<td l>30. <td>Benvik gård från 1808; ur »Minnen från Finska kriget åren.1808—1809» af<td r>
<td l><td>C. E. Bladh . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>162

<td l>31. <td>Slagfältet vid Lemo; efter fotografi af fröken Signe Brander . . . . . . . . . <td r>167

<td l>32. <td>Från Lemo slagfält ett träkors med inskrift »1808—1809»; efter fotografi<td r>
<td l><td>af fröken Signe Brander . . . . . . . . . . . . . . . . . . . . . . . . . . . . . . . . . . . . . <td r>168

<td l>33. <td>Slagfältet vid Lappo; efter fotografi af fröken Signe Brander . . . . . . . <td r>175

<td l>34. <td>Lappo (utsikt från kyrkan); efter fotografi af fröken Signe Brander . . . <td r>179

<td l>35. <td>Monument öfver de stupade vid Lappo; efter fotografi af fröken Signe Brander<td r> 181

<td l>36. <td>Landskap från Ruovesi; efter vykort . . . . . . . . . . . . . . . . . . . . . . . . . <td r>183

<td l>37. <td>Kauhajoki; efter fotografi af fröken Signe Brander . . . . . . . . . . . . . .  <td r>192

<td l>38. <td>Träkors från 1808—1809 upprest vid landsvägen ½ kilometer från<td r>
<td l><td>Kauhajoki kyrka; efter fotografi af fröken Signe Brander . . . . . . . . . . . . <td r>193

<td l>39. <td>Alavo (Vägen norr om Herkölä); efter fotografi af fröken Signe Brander <td r>196

<td l>40. <td>Minnesstenen vid Alavo; efter fotografi af fröken Signe Brander . . . . . <td r>204

<td l>41. <td>Svenska krigsfartyg; efter J. Hägg ur »Finska kriget 1808—1809» af<td r>
<td l><td>C. O. Nordensvan . . . . . . . . . . . . . . . . . . . . . . . . . . . . . . . . . . . . . . . . . <td r>213

<td l>42. <td>Ryska skärgårdsfartyg; efter J. Hägg ur »Finska kriget 1808—1809» af<td r>
<td l><td>C. O. Nordensvan . . . . . . . . . . . . . . . . . . . . . . . . . . . . . . . . . . . . . . . . . <td r>214

<td l>43. <td>Ryska örlogsfartyg; efter J. Hägg ur »Finska kriget 1808—1809» af<td r>
<td l><td>C. O. Nordensvan . . . . . . . . . . . . . . . . . . . . . . . . . . . . . . . . . . . . . . . . . <td r>215

<td l>44. <td>Paraden på Grelsby äng den 31 juni 1808; efter en akvarell signerad G. W:m,<td r>
<td l><td>origin. tillhör Finlands Statsarkiv; meddelad af doktor R. Hausen . . . . . . . . <td r>221

<td l>45. <td>Amadis under segel; tecknad af författaren efter C. O. Nordensvans<td r>
<td l><td>»Finska kriget 1808—1809» . . . . . . . . . . . . . . . . . . . . . . . . . . . . . . . . . <td r>233

<td l>46. <td>Utsikt öfver Ruona kyrkobacke; efter vykort . . . . . . . . . . . . . . . . . . .  <td r>249

<td l>47. <td>Monumentet vid Juthas; efter fotografi af fröken Signe Brander . . . . . <td r>265

<td l>48. <td>Slagfältet vid Oravais (Hufvudpositionen); efter fotografi meddelad af<td r>
<td l><td>magister J. Huldén . . . . . . . . . . . . . . . . . . . . . . . . . . . . . . . . . . . . . . . . . <td r>272

<td l>49. <td>Strandparti vid Oravais; efter fotografi af fröken Signe Brander . . . . . <td r>274

<td l>50. <td>Minnesstenen vid Oravais; efter fotografi af fröken Signe Brander . . . <td r>276

<td l>51. <td>Pälkjärvi kyrka; efter fotografi meddelad af magister J. Jäntti . . . . . .  <td r>283

<td l>52. <td>Vorna bro; efter fotografi meddelad af magister J. Jäntti . . . . . . . . . .  <td r>289

<td l>53. <td>Landskapsbild från Eno (Valliniemi) . . . . . . . . . . . . . . . . . . . . . . . . . <td r>290

<td l>54. <td>Olof Tiainens graf; efter fotografi meddelad af magister J. Jäntti . . . . . <td r>291

<td l>55. <td>Monumentet vid Idensalmi; efter fotografi af fröken Signe Brander . . <td r>309

<td l>56. <td>Uleåborg från förra hälften af 1800 talet; efter teckning af J. Boström,<td r>
<td l><td>hämtad ur »Finland framställdt i teckningar» . . . . . . . . . . . . . . . . . . . . . <td r>318

<td l>57. <td>Torneå från förra hälften af 1800 talet; efter teckning af Lennart Försten,<td r>
<td l><td>hämtad ur »Finland framställdt i teckningar» . . . . . . . . . . . . . . . . . . . . . . <td r>323

<td l>58. <td>Finsk infanterist; efter akvarell å Villa Hagasunds museum i Helsingfors,<td r>
<td l><td>meddelad af magister K. K. Meinander . . . . . . . . . . . . . . . . . . . . . . . . . <td r>325

<td l>59. <td>Finsk jägare; efter akvarell å Villa  Hagasunds museum i  Helsingfors,<td r>
<td l><td>meddelad af magister K. K. Meinander . . . . . . . . . . . . . . . . . . . . . . . . .  <td r>325

<td l>60. <td>Finsk artillerist; efter akvarell å Villa Hagasunds museum i Helsingfors,<td r>
<td l><td>meddelad af magister K. K. Meinander . . . . . . . . . . . . . . . . . . . . . . . . .  <td r>328

<td l>61. <td>Soldat vid Finska gardet från 1803; efter akvarell å Borgå museum . . <td r>343

<td l>62. <td>Barclay de Tollys tåg öfver Kvarken; efter oljetafla af August von Kotzebue;<td r>
<td l><td>originalet i Vinterpalatset i St. Petersburg . . . . . . . . . . . . . . . . . . . . . . . .  <td r>352
</table>


<table>
<td>63. <td>Holmö; efter fotografi meddelad af Svenska Turistföreningen . . . . . . <td r>353

<td>64. <td>Neder Kalix; efter fotografi meddelad af Svenska Turistföreningen . . .  <td r>361

<td>65. <td>Nylands dragon och infanterist; efter en bild meddelad af magister<td r>
<td><td>K. K. Meinander . . . . . . . . . . . . . . . . . . . . . . . . . . . . . . . . . . . . . . . . . . . <td r>363

<td>66. <td>Finsk trossvagn; ur M. Borodkins arbete »Finlands historia. Kejsar<td r>
<td><td>Alexander I tid» . . . . . . . . . . . . . . . . . . . . . . . . . . . . . . . . . . . . . . . . . . . . <td r>364

<td>67. <td>Medalj slagen i anledning af Finska deputationen; efter fotografi . . . . . <td r>377

<td>68. <td>Kejsarens bostad i Borgå; efter fotografi . . . . . . . . . . . . . . . . . . . . . .  <td r>381

<td>69. <td>Det gamla rådhuset i Borgå; efter fotografi . . . . . . . . . . . . . . . . . . . . .  <td r>382

<td>70. <td>Finlands tron upprest i Borgå domkyrka; efter fotografi från Kejserliga<td r>
<td><td>slottet i Helsingfors; meddelad af Dr. R. Hausen . . . . . . . . . . . . . . . . . . . . <td r>383

<td>71. <td>Draperiet bakom tronen i »Rikssalen», efter fotografi meddelad af<td r>
<td><td>Dr. R. Hausen . . . . . . . . . . . . . . . . . . . . . . . . . . . . . . . . . . . . . . . . . . . . . <td r>384

<td>72. <td>Landtdagens öppnande i Borgå domkyrka; oljemålning af Ekman efter<td r>
<td><td>Emanuel Thelnings tafla; orig. i Finska Riddarhuset . . . . . . . . . . . . . . . . . <td r>384

<td>73. <td>Gymnasiehuset i Borgå, där »Rikssalen» var inredd; efter fotografi . . .  <td r>385

<td>74. <td>Kejsar Alexander I:s staty i Borgå domkyrka; efter fotografi . . . . . . .  <td r>387

<td>75. <td>Huset i hvilket bondeståndet var församladt; efter pennteckning af grefve<td r>
<td><td>Louis Sparre . . . . . . . . . . . . . . . . . . . . . . . . . . . . . . . . . . . . . . . . . . . . . .  <td r>389

<td>76. <td>Borgå landtdagsmedaljen; efter fotografi . . . . . . . . . . . . . . . . . . . . . . . <td r>390

<td>77. <td>J. Z. Dunckers grafvård i Umeå; efter fotografi meddelad af Svenska<td r>
<td><td>Turistföreningen . . . . . . . . . . . . . . . . . . . . . . . . . . . . . . . . . . . . . . . . . . . . <td r>406

<td>78. <td>Minnen från kriget samlade utanför konsul Forsells bostad i Säfvar; efter<td r>
<td><td>fotografi meddelad af Svenska Turistföreningen . . . . . . . . . . . . . . . . . . . .  <td r>416

<td>79. <td>Ratan (Fältverket på Läskaret); efter fotografi meddelad af Svenska<td r>
<td><td>Turistföreningen . . . . . . . . . . . . . . . . . . . . . . . . . . . . . . . . . . . . . . . . . . . . <td r>419

<td>80. <td>Ratan (Minnen från kriget samlade af herr Nils Blomgren); efter fotografi<td r>
<td><td>meddelad af Svenska Turistföreningen . . . . . . . . . . . . . . . . . . . . . . . . . . <td r>420

<td>81. <td>Ett torn å Fredrikshamns gamla fästningsvallar; efter en akvarell af<td r>
<td><td>författaren . . . . . . . . . . . . . . . . . . . . . . . . . . . . . . . . . . . . . . . . . . . . . . . . <td r>426

<td>82. <td>v. Döbelns monument i Döbelns park i Umeå; efter fotografi meddelad<td r>
<td><td>af Svenska Turistföreningen . . . . . . . . . . . . . . . . . . . . . . . . . . . . . . . . . . . <td r>429
</table>
</chapter>
<chapter name="Kartor.">
KARTOR.
<table>
<td r>I <td>Trakten mellan Tavastehus och Borgå . . . . . . . . . . . . . . . . . . . . . . . . . <td r>32
<td r>II <td>Trakten söderom Uleåborg . . . . . . . . . . . . . . . . . . . . . . . . . . . . . . . . <td r>61
<td r>III <td>Siikajoki slagfält . . . . . . . . . . . . . . . . . . . . . . . . . . . . . . . . . . . . . . . . <td r>69
<td r>IV <td>Trakten omkring Revolaks . . . . . . . . . . . . . . . . . . . . . . . . . . . . . . . . <td r>75
<td r>V <td>Sveaborg . . . . . . . . . . . . . . . . . . . . . . . . . . . . . . . . . . . . . . . . . . . . .  <td r>90
<td r>VI <td>Trakten sydväst om Kuopio . . . . . . . . . . . . . . . . . . . . . . . . . . . . . . <td r>128
<td r>VII <td>Lappo slagfält . . . . . . . . . . . . . . . . . . . . . . . . . . . . . . . . . . . . . . . . <td r>178
<td r>VIII <td>Striden vid Alavo . . . . . . . . . . . . . . . . . . . . . . . . . . . . . . . . . . . . . <td r>202
<td r>IX <td>Träffningen vid Karstula . . . . . . . . . . . . . . . . . . . . . . . . . . . . . . . . .  <td r>208
<td r>X <td>Ruona och Salmis . . . . . . . . . . . . . . . . . . . . . . . . . . . . . . . . . . . . . .  <td r>251
<td r>XI <td>Trakten invid Oravais . . . . . . . . . . . . . . . . . . . . . . . . . . . . . . . . . . . <td r>268
<td r>XII <td>Trakten invid Virta bro . . . . . . . . . . . . . . . . . . . . . . . . . . . . . . . . .  <td r>305
<td r>XIII <td>Öfversiktskarta till striderna i Finland 1808—1809 . . . . . . . . . . . . <td r>430
</table>
</chapter>
<chapter name="Förteckning öfver använda tryckta källor.">
<h3>Förteckning öfver använda tryckta källor.</h3>
<i>Aminoff, Greg. Adolfs.</i> Relationer om f. d. Savolaks brigadens af Kongl. Finska
arméen, deltagande i 1808 et 9 årsens fälttåg i Finland och Westerbotten (1839).
<i>Anrep, Gabriel.</i> Svenska adelns ättar-taflor. (1858—1864.)
<i>Asp, C. H.</i> Bidrag till femtio-åriga minnet af Döbeln och Björneborgarne i finska
kriget 1808 och 1809. (Utgif, af J. O. J. Rancken, 1860.)
<i>Bergenstråhle, Gillis.</i> Historiska anteckningar om  Kongl. Göta Lifgarde. (1907).
<i>Björlin, Gustaf.</i> Finska kriget 1808 och 1809. (1883.)
<i>Bladh. C. E.</i> Minnen från Finska kriget åren 1808—1809. (1849)
<i>Bomansson, K. Aug.</i> Skildringar af folkrörelsen på Åland 1808. (1852)
<i>Brakel, Carl Adolf.</i> Anteckningar öfver 1789—1790 samt 1808—1809 årens
fälttåg i Finland. (1862)
<i>von Breitholtz, B. J.</i> Dagbok under fångenskapen i Ryssland 1808 och 1809.
(Personhistorisk tidskrift 1902.)
<i>Bulletiner</i> under kriget imellan Sverige, Ryssland och Danmark åren 1808 och 1809
(1812).
<i>Burman, Johan Jakob.</i> Berättelse om femte brigadens af Finska arméen
krigsrörelser och operationer i Savolaks, Karelen, Öster- och Westerbotten åren 1808
och 1809. (Redigerad af A. Renvall, 1858.)
<i>Båth, J. G.</i> Orsakerna till Sveaborgs öfvergång och tillståndet under dess
belägring. (1809)
<i>Castrén, Robert.</i> Skildringar ur Finlands nyare historia. (1882)
<i>Collin, J. G.</i> Lefnadsteckningar öfver de utmärktare personerna under kriget emot
Ryssland åren 1808 och 1809 (1861—1862)
<i>Cronstedt, Gabriel.</i> Amiral G. O. Cronstedt och Sveaborgs fall. (1898)
<i>Cygnaeus, Fredrik.</i> Johan Zacharias Duncker och hans omgifning. Bilder ur
förgångna tiders lif. (1858)
<i>Danielson, John. Rich.</i> Finska kriget och Finlands krigare 1808—1809. (1897)
<i>Durietz, C. J.</i> Underdånig relation rörande Sveaborgs öfvergång. (1810)
<i>von Döbeln.</i> Några anteckningar om och af general von Döbeln. (1856)
<i>Finsk Militär Tidskrift.</i> Polemik rörande Svenska Generalstabens verk »Sveriges
krig 1808 och 1809», af G. Ehnrooth, M. G. Schybergson, Historiker, A. och **.
Årg. 1897 och 1898.
<i>»Fänrik Ståls män.»</i> (1901)
<i>Generalstabens Krigshistoriska Afdelning.</i> Sveriges krig åren 1808 och 1809 (delarna
1—4). (1895)
<i>Grotenfelt, Kustavi.</i> Berndt Adolf Grotenfelt, eras soturi 1808—09 vuosien sodan
ajalta. (Historiallinen Aikakauskirja, 1908, N:o 1.)
<i>Grotenfelt, O.</i> Några Savolaks-minnen från 1808 års krig. (Kalender utg. af Svenska
Folkskolans vänner, 1896.)
<i>Hartman, Torsten.</i> Borgå stads historia. (1906—1907.)
<i>Hausen, Reinh.</i> Hundraåriga minnen (Svenska Litteratursällskapets Förhandlingar
och uppsatser N:o 21, 1908.)
<i>Hausen, Reinh.</i> Konung Gustaf IV Adolf på Åland 1808 (Tidningen »Ålands»
Julkalender 1896.)
<i>Historiska reklamationer</i> rörande 1788, 89 och 90, samt 1808 och 9 årens fälttåg i
Finland. (Utdrag ur »Post- och Inrikes-Tidningar», »Svenska Tidningen»,
»Nerikes Allehanda» och »Aftonbladet» för åren 1852—1857).   (1859)
<i>Hofberg, Herman.</i> Svenskt biografiskt handlexikon. (1906)

<i>Holm, Carl Johan.</i> Anteckningar öfver fälttåget mot Ryssland åren 1808 och 1809.
(1836)
<i>Kivinen, K. M.</i>  Anteckningar om Nord-Karelska frikorpsernas företag 1808. (1865)
<i>Koistinen, Olli</i><footnote>Magister Olli Koistinen  har äfven lämnat mig flera värdefulla skriftliga
meddelanden, för hvilka jag till honom står i tacksamhetsskuld.</footnote>. Sotamuistoja.    (»Savotar», N:o 88 ja 112, 1908.)
<i>Lindén, K. E.</i> Sjukvård och läkare under kriget 1808—1809. (Skrifter utgifna af
Svenska Litteratursällskapet i Finland. LXXXV, 1908.)
<i>Ljunggren, Carl Johan.</i> Skildringar af krigshändelserna i Öster- och Wästerbotten
1808—1809, utg. af Reinh. Hausen. (Skrifter utgifna af Svenska
Litteratursällskapet i Finland. LVIII, 1903.)
<i>Mankell, J.</i>  Anteckningar rörande Finska arméen och Finlands krigshistoria. (1870)
<i>Mankonen. J.</i> Venäläis-sissejä Karjalassa. (Suomen Kuvalehti N:o 179, 1880.)
<i>Michailofski-Danilefski.</i> Beskrifning öfver Finska kriget till lands och sjös åren 1808
och 1809. (1850)
<i>Montgomery, Gust.</i> Historia öfver kriget emellan Sverige och Ryssland åren 1808 och
1809. (1842)
<i>Nervander, E.</i> Kejsar Alexander I:s resor i Finland. (1906)
<i>Nordensvan, C. O.</i> Finska kriget 1808—1809. (1898)
<i>Quennerstedt, Axel.</i> I Torneå och Umeå 1808—1809. (1901)
<i>Ridderstad, Wilhelm.</i> »Gula Gardet» 1526—1903. Bidrag till Kongl. Svea Lifgardes
Personalhistoria. (1903)
<i>»Ryska Invaliden»</i> och andra ryska tidningar för åren 1908—1909.
<i>Schulman, Hugo.</i> Alexander I, lefnadsteckning. (1903)
Schybergson, M. G.    Finlands historia.    (1889)
<i>Schybergson, M. G.</i> Svenska Generalstabens skildring af krigshändelserna i Finland
under våren 1808. (Finsk Tidskrift, årg. 1896.)
<i>Schinkel-Bergman.</i> Minnen ur Sveriges nyare historia, del IV. (1854)
<i>Skjöldebrand, A. F.,</i> grefve. Memoarer, utgifna af Henrik Schück. (1904.)
<i>van Suchtelen, Paul.</i> Kriget mellan Sverige och Ryssland åren 1808 och 1809. (1836)
<i>Söderhjelm, Werner,</i> Meddelanden till J. L. Runeberg om händelser under finska
kriget 1808—1809, (Svenska Litteratursällskapets Förhandlingar och
uppsatser, N:o 21, 1908.
<i>Tigerstedt, E. S.</i> Biografiska anteckningar om Savolax Brigadens män 1808—1809.
(1907)
<i>Wasastjerna, Oskar,</i> Ättar—Taflor öfver den på Finlands Riddarhus introducerade
adeln. (1879—1883.)
</chapter>
<chapter name="Tryckfel och rättelser.">
<h3>Tryckfel och rättelser.</h3>
<table><td c>Sid. <td r>19 <td c>rad <td r>2 <td c>ned. <td c><sp>står:</sp> <td>Två vanliga soldater voro skyldiga, <sp>läs:</sp> Två
<td c><td r><td c><td r><td c><td c><td>soldatrotar eller rusthåll voro dessutom skyldiga.
<td c>,, <td r>21 <td c>„ <td r>7 <td c>upp. <td c>„ <td>1797, <sp>läs:</sp> 1779.
<td c>„ <td r>23 <td c>„ <td r>3 <td c>ned. <td c>,, <td>Arnkil, <sp>läs:</sp> Arnkihl.
<td c>„ <td r>32 <td c>„ <td r>3 <td c>upp. <td c>,, <td>Ruotsala, <sp>läs:</sp> Ruotsula.
<td c>„ <td r>52 <td c>,, <td r>1 <td c>„ <td c>„ <td>Borodins, <sp>läs:</sp> Borosdins.
<td c>„ <td r>71 <td c>„ <td r>3 <td c>ned. <td c>„ <td>Jägershjöld, <sp>läs:</sp> Jägerskiöld.
<td c>„ <td r>78 <td c>„ <td r>21 <td c>upp. <td c>„ <td>de två sistnämnda, <sp>läs:</sp> den sistnämnda.
<td c>„ <td r>108 <td c>„ <td r>11 <td c>ned. <td c>,, <td>Ehrnström, <sp>läs:</sp> Ehrenström.
<td c>„ <td r>110 <td c>„ <td r>7 <td c>„ <td c>,, <td>Mäkkilä, <sp>läs:</sp> Mäkkylä.
<td c>„ <td r>125 <td c>,, <td c>6 <td c>upp. <td c> „ <td>Haapajärvi, <sp>läs:</sp> Haapavesi.
<td c>„ <td c>„ <td c>„ <td r>11 <td c>,, <td c>„ <td>Peippo, <sp>läs:</sp> Piipo.
</table></table><td c>„ <td>129—144 <td>(9:e tryckarket). <td>Här förekommer å åtskilliga ställen namnet Toivola,
<td c><td><td><td><sp>läs:</sp> Torvala.
</table><table>
<td c>„ <td r>136 <td c>rad. <td r>19 <td c>ned. <td c><sp>står:</sp> <td>slunga, <sp><sp>läs:</sp></sp> slänga.
<td c>„ <td c>„ <td c> „ <td r>15 <td c>,, <td c>,, <td>Järvikylä, <sp>läs:</sp> Frugård.
<td c>„  <td r>138 <td c>„ <td r>7 <td c>„ <td c>„ <td>Wehmois, <sp>läs:</sp> Wehmais.
<td c>„ <td r>139 <td c>„ <td r>2 <td c>upp. <td c>„ <td c>,,
</table><table><td c>„ <td r>142 <td c>„ <td r>7-8 <td c>,, <td c>,, <td>det en mil breda sundet, som skiljer Toivala från
</table><table><td> Kuopio-stranden, <sp>läs:</sp> det 4 kilometer breda sundet, som skiljer Toivala från
Kelloniemi udde å Kuopio-stranden.</table>
<table><td c>„ <td r>143 <td c>rad. <td r>9 <td c>upp. <td c><sp>står</sp> <td>kapten Schildt, <sp>läs:</sp> major Schildt.
<td c>„ <td r>147 <td c>,, <td r>4 <td c>ned. <td c>„ <td>Lampi, <sp>läs:</sp> Toholampi.
<td c>,, <td r>161 <td c>„ <td r>8 <td c>upp. <td c>,, <td>Akerstein, <sp>läs:</sp> Åkerstein.
<td c>„ <td r>171 <td c>„ <td r>13 <td c>ned. <td c>„ <td>Nitosilta, <sp>läs:</sp> Uitonsilta.
<td c>„ <td r>176 <td c>„ <td r>15 <td c>upp. <td c>„ <td>Atapää, <sp>läs:</sp> Alapää.
<td c>„ <td r>180 <td c>„ <td r>10 <td c>ned. <td c>„ <td>Jägersköld, <sp>läs:</sp> Jägerskiöld.
<td c>„ <td r>202 <td c>„ <td r>2 <td c>„ <td c>„ <td>H. H. von Wright, <sp>läs:</sp> H. M. von Wright.
<td c>,, <td r>208 <td c>„ <td r>14 <td c>upp. <td c>„ <td>löjtnant Brunow, <sp>läs:</sp> kapten Brunow.
<td c>„ <td r>209 <td c>„ <td r>8 <td c>„ <td c>„ <td>till en bro, <sp>läs:</sp> till Uitto bro.
<td c>„ <td c>„ <td c>„  <td r>16 <td c>ned. <td c>„ <td>Nedervetil, <sp>läs:</sp> Öfvervetil.
</table><table><td> <td>För undvikande af missförstånd bör till porträttet af Berndt Fredrik Hästesko
anmärkas, att han ej är den Hästesko, som vid Karstula räddade kanonerna
och om hvilken å närliggande sida omtalas, ty vid ifrågavarande tillfälle
utmärkte sig B. F. Hästeskos fader, majoren Anders Josef Hästesko. Berndt Fredrik
Hästesko deltog dock äfven med utmärkelse i kriget och var löjtnant vid Åbo
läns regemente.</table><table>
<td c>„ <td r>218 <td c>„ <td r>15 <td c>ned. <td c><sp>står</sp> <td>Anselm de Gibory, <sp>läs:</sp> Anshelm de Gibory.
<td c>„ <td r>224 <td c>„ <td r>6 <td c>„ <td c>„ <td>Vaaranpää, <sp>läs:</sp> Varanpää.
<td c>„ <td r>229 <td c>„ <td r>4 <td c>„ <td c>„ <td>Himais, <sp>läs:</sp> Himois.
<td c>„ <td r>231 <td c>„ <td r>22 <td c>upp. <td c>„ <td>Manktell, <sp>läs:</sp> Munktell.
<td c>„ <td r>248 <td c>„ <td r>15 <td c>„ <td c>„ <td>Tokala, <sp>läs:</sp> Takala.
<td c>„ <td r>249<td c><td r><td c><td c><td>Bilden å  denna sida — »utsikt  öfver Ruona
</table><table><td c> <td>kyrkbacke» — är vilseledande, ty den framställer Ruona invid Nådendal och har
af namnlikheten blifvit förväxlad med Ruona i Österbotten, där drabbningen
ägde rum.</table><table>
<td c>„ <td r>225 <td c>„ <td r>12 <td c>upp. <td c><sp>står</sp> <td>Schmiths, <sp>läs:</sp> Schmidts.
<td c>„ <td r>226 <td c>„ <td r>17 <td c>ned. <td c>„ <td>Schwartz, <sp>läs:</sp> Svartz.
<td c>„ <td r>257 <td c>„ <td r>7 <td c>upp. <td c>„ <td>G. F. v. Kræmer, <sp>läs:</sp> G. W. v. Kræmer.
<td c>„ <td r>280 <td c>„ <td r>10 <td c>ned. <td c>„ <td>Luukkoinen, <sp>läs:</sp> Luukoinen.
<td c>„ <td r>281 <td c>„ <td r>12 <td c>„ <td c>„ <td>Rukovesi, <sp>läs:</sp> Rukavesi.
<td c>„ <td r>283 <td c>„ <td r>3 <td c>„ <td c>„ <td>den 9 augusti, <sp>läs:</sp> den 10 augusti.
<td c>„ <td r>289 <td c>,, <td r>13-14 <td c>upp. <td c> „ <td>Keihonvaara, <sp>läs:</sp> Keikonvaara.
<td c>„ <td r>291 <td c>„ <td r>2 <td c>ned. <td c>„ <td>tre år, <sp>läs:</sp> 8 ½ år.
<td c>,, <td r>293 <td c>„ <td r>2 <td c>,, <td c>,, <td>den 29:e augusti, <sp>läs:</sp> den 29 september.
<td c>„ <td c>„ <td c>„ <td r>1 <td c>,, <td c>,, <td>öfver sundet, <sp>läs:</sp> öfver Jännevirta.
<td c>„ <td r>304 <td c>„ <td r>10 <td c>upp. <td c>„ <td>Ala-Tisma sjö, <sp>läs:</sp> Ala-Tismio sjö.
<td c>„ <td c>„ <td c>„ <td r>20 <td c>,, <td c>,, <td>Kauppila by, <sp>läs:</sp> Kauppila gård.
<td c>„ <td r>309 <td c>„ <td r>6 <td c>ned. <td c>„ <td>Neilick, <sp>läs:</sp> Neiglick.
<td c>„ <td r>326 <td c>„ <td r>14 <td c>,, <td c>„ <td>Isak Hwasser, <sp>läs:</sp> Israel Hwasser.</table>
</chapter>
<chapter name="xx">




