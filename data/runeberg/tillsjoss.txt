<sc>Till SJÖSS och LANDS</sc>

JOHN BROOKS ÄFVENTYR BLAND RÖFVARE OCH GULDSÖKARE

af REGINALD HORSLEY

<sc>Stockholm Wilhelm Billes Bokförlags Aktieförlag</sc>





<h1>WILHELM BILLES UNGDOMSBIBLIOTEK</h1>

REDIGERADT

AF

D:r K. A. Melin

XIX



<h2>Wilhelm Billes Ungdomsbibliotek.</h2>

I.   <b>PIETER  MARITZ.   En  skildring  af zulu- och boerkrigen åren
1879—1881 samt af doktor Jamesons infall i Transvaal 1896</b>
af   <sc>Aug. Niemann.</sc>    Med 60 illustrationer.    Pris häft. 3: 75; inb.
4: 75.

II.   <b>BJÖRNJÄGARENS  SON</b> af <sc>Karl May.</sc>   Med 6 illustrationer.   Pris
inb. 3 kr.

III.     <b>ÖKNENS ANDE</b> af <sc>Karl May.</sc>    Med 5 illustrationer.    Pris inb. 2: 75.

IV.     <b>BLAND RÖDSKINN OCH COWBOYS</b> af <sc>G. A. Henty.</sc>  Med 12 illustrationer.    Pris inb. 3 kr.

V.   <b>VÅR FORNNORDISKA GUDASAGA</b> af <sc>Kata Dalström.</sc>   Med 10
illustrationer.    Pris inb. 2: 50.

VI.   <b>FRANK NORRIS'  ÄFVENTYR bland indianer och guldgräfvare</b> 
af <sc>G. A. Henty.</sc>    Med 11 illustrationer.    Pris inb. 3 kr.

VIL   <b> PÅ KRIGS- OCH SPEJARSTRÅT</b> af <sc>G. A. Henty.</sc>    Med 4
illustrationer.    Pris inb. 2: 75.

VIII. <b>VID INDIANGRÄNSEN</b> af <sc>William O. Stoddard.</sc> Med 4
illustrationer.    Pris inb.  3 kr.

IX.   <b>S:T MARKUSLEJONET.   Berättelse från Venedigs storhetstid</b> af
<sc>G. A. Henty.</sc>    Med 6 illustrationer.    Pris inb. 3 kr.

X.   <b>DONALD  HESTER eller kriget mot indianhövdingen Pontiac</b> af
<sc>Kirk Munroe.</sc>    Med 6 illustrationer.    Pris inb. 3 kr.

XI    <b>BLAND   KLIPPBERGENS   INDIANER</b>  af   <sc>G.   A.   Henty.</sc>    Med 6
illustrationer.    Pris inb. 3 kr.

XII.   <b>LJUDLÖSA STEG.   Berättelse från nybyggarlifvet i  Kentucky</b>
af <sc>Edward S. Ellis.</sc>    Med 4 illustrationer.    Pris inb. 3 kr.

XIII. <b>SPÖKET PÅ FLODEN. Berättelse från nybyggarlifvet i
Kentucky</b> af <sc>Edward S. Ellis.</sc> Med 4 illustrationer. Fortsättning
på  »Ljudlösa steg».    Pris inb. 3 kr.

XIV. <b>ÖFVERFALLET PÅ NYBYGGENA. Berättelse om
indianhövdingen »Kung Filips» strider mot de hvita</b> af <sc>Edward S.
Ellis.</sc>    Med 6 illustrationer.    Pris inb. 3 kr.

XV.   <b>JETRO  JUGGENS.   Berättelse  från nybyggarlifvet  i Kentucky</b>
af <sc>Edward S. Ellis.</sc>    Fortsättning på »Spöket på floden».    Med
4 illustrationer.    Pris inb. 3 kr.

XVI. <b>BLOCKHUSET VID LICKINGFLODEN. Berättelse från
nybyggarlifvet i Kentucky</b> af <sc>Edward S. Ellis.</sc> Med 4
illustrationer.    Pris inb. 3 kr.

XVII.     <b>BAKHÅLLET VID OHIO.   Berättelse från nybyggarlifvet i Kentucky  </b> af <sc>Edward S. Ellis.</sc>    Med 6 illustrationer.    Fortsättning
på  »Blockhuset vid Lickingfloden».    Pris inb. 2: 75.

XVIII.     <b>NYBYGGARLIF  I NORDAMERIKANSKA VÄSTERN.   Två berättelser  från  indiangränsen</b>  af  <sc>Edward  S. Ellis.</sc>   Med 11
illustrationer.    Pris inb. 3 kr.

XIX. <b>TILL SJÖSS OCH LANDS. John Brooks äfventyr bland röfvare
och guldsökare.</b>    Med 7 illustrationer.    Pris inb. 2: 75.

XX.   <b>OLD   SHATTERHAND OCH YUMA-INDIANERNA.    Berättelse
              från Mexiko</b> af <sc>Karl May.</sc>    Med 10 illustrationer.    Pris inb. 3 kr.

<img id="3091">De två karlarne drogo mig under tystnad till ett närstående träd
och bundo mig fast vid dess stam. Sid. 173.</img>


TILL SJÖSS OCH LANDS

JOHN BROOKS ÄFVENTYR BLAND RÖFVARE
OCH GULDSÖKARE

AF

REGINALD HORSLEY

ÖFVERSÄTTNING FRÅN ENGELSKAN

AF

H. NORDENADLER

MED SJU ILLUSTRATIONER

STOCKHOLM

WILHELM BILLES BOKFÖRLAGS AKTIEBOLAG.
STOCKHOLM

TRYCKT HOS P. PALMQUISTS AKTIEBOLAG
1901.
<h2>INNEHÅLL.</h2>

<table>
<td><sc>Första Kapitlet:</sc> En pojke med tur.............<td c>   Sid. <td r>      1

<td><sc>Andra Kapitlet:</sc> Magelhaens sund ............   <td c>  »       <td r>11

<td><sc>Tredje Kapitlet:</sc> En storm och dess följder......    <td c> »      <td r> 22

<td><sc>Fjärde Kapitlet:</sc> I fjärran land...............    <td c> »      <td r> 39

<td><sc>Femte Kapitlet:</sc> På Evora.................     <td c>»       <td r>52

<td><sc>Sjätte Kapitlet :</sc> Väster ut..................    <td c> »       <td r>64

<td><sc>Sjunde Kapitlet:</sc> I hålvägen.................    <td c> »       <td r>74

<td><sc>Åttonde Kapitlet: </sc>Yoolong erabadiong   .......    <td c>»       <td r>86

<td><sc>Nionde Kapitlet:</sc> Guldfyndet.................    <td c> »      <td r> 98

<td><sc>Tionde Kapitlet:  </sc>Guldfeber.................    <td c> »     <td r>107

<td><sc>Elfte Kapitlet: </sc>Revel & Komp. har tur.........       <td c> »     <td r>120

<td><sc>Tolfte Kapitlet: </sc> Uf visar sig vara en bra karl......     <td c>»     <td r>132

<td><sc>Trettonde Kapitlet:</sc> En dyrbar kudde...........   <td c>  »     <td r>147

<td><sc>Fjortonde Kapitlet:</sc> I spindelns nät............     <td c>»     <td r>158

<td><sc>Femtonde Kapitlet:</sc> Striden på Booroowong    ........   <td c>  »    <td r> 172

<td><sc>Sextonde Kapitlet: </sc>Firman Eevel & Komp. upplöses   ...     <td c>»     <td r>195

<td><sc>Sjuttonde Kapitlet: </sc>Farväl.................    <td c> »     <td r>209
</table>
<table>
<td c><b>ILLUSTRATIONER,</b>
<td c> -- --
<td c><i>»Se där», sade han,  »och räckte mig knifven.»</i>

<td c><i>Mikael hade rätt: de rodde bort af alla krafter.</i>

<td c><i>En kraftigt byggd naken inföding låg utsträckt på rygg</i>

<td c><i>bredvid bäcken, synbarligen död.</i>

<td c><i>Uf betraktade en stund med förvåning våra i hans tycke</i>

<td c><i>obegripliga gräfningar.</i>

<td c><i>Hans bomerang hven genom luften.</i>

<td c><i>De två karlarne drogo mig under tystnad till ett närstående</i>

<td c><i>träd och bundo mig fast vid dess stam.</i>

<td c><i>Han sköt bom, men då jag åter rusade på honom, slungade</i>

<td c><i>han vapnet mot mig.</i>
<td c>-- --
</table>

<chapter name="FÖRSTA KAPITLET. En pojke med tur">
<h1>FÖRSTA KAPITLET.</h1>

<h2>En pojke med tur.</h2>

Så snart jag kunde förstå hvad man sade mig, kommer jag ihåg,
att man brukade kalla mig en pojke med tur. Min mor sade
det, därför att jag kommit till världen på en söndag. Min sköterska
höll på det, därför att jag icke endast var den yngste utan också den
sjunde. Min far underlät aldrig att påminna mig om hur han efter
åtskilliga upptåg af mig, som medförde mer eller mindre risk för
mitt eget lif och andras ägodelar, på förbön af min sköterska lade
undan käppen, med hvilken han tänkt utdela den välförtjänta agan.
Den irländska mjölkpigan, från hvars flaskor mina ungdomliga läppar
sögo mången läcker måltid, sade detsamma, när jag efter en het
strid slutligen lyckats undkomma hennes muskulösa arm. En gammal 
trotjänare, som i sin person hade många funktioner att fylla,
försäkrade det med upplyftade händer, när han en dag fiskade
upp mig från bottnen af en brunn, hvari jag fallit och efter att
hafva funnit ämbaret hängande vid ändan af repet helt naturligt
satt mig gränsle öfver det, tills hjälp kom. Bydoktorn öfvertygade
mig om sanningen i påståendet, när jag hittades med ett brutet
ben i stället för bruten nacke efter att ha klättrat upp i ett högt
träd för att söka efter råkägg och ramlat ned. Och för att icke dra
fram flere exempel vill jag i korthet nämna, att jag trodde, att det
måste vara sant hvad alla sade, och mottog påståendet med största
jämnmod.

Mina tidigaste år tillbringade jag på en vacker egendom i södra
England, och här slog rot i mitt hjärta och växte med åren denna
kärlek till naturen, som jag alltid ägt under mitt kringflackande lif. 
Under lekstunderna samlade jag alltid snäckskal och sjögräs på 

stranden eller jagade fjärilarna, som fladdrade i vår stora och vackra
trädgård; eller ibland, när man trodde, att jag var djupt insomnad,
brukade jag smyga mig bort till skogen, som omgaf min fars egendom,
med sirapskruka i ena handen och insektshåf och butelj i den andra
för att litet senare återvända med mina skatter, hvarvid jag smög mig
in genom köksfönstret, som en välvillig jungfru lämnat öppet åt mig.

Mina utflykter företogos emellertid icke alltid i ensamhet, ty min
far, som själf var ifrig naturforskare, önskade eller försökte på intet
vis kväfva min hänförelses eld, förutsatt att den icke sträckte sig
utom det tillbörligas gränser. Vi ströfvade omkring tillsammans öfver
höjd och dal, under det att jag ifrigt lyssnade till de skildringar af
resor och äfventyr, som min far berättade, eller hörde på, då han
läste högt, medan vi sutto på klipporna vid hafvet, där solen sken
på sanden och kom den att glittra som guld, öfver hvilket vågorna
stänkte sina silfverdroppar. Och när om sommarkvällarna vid
solnedgången de färgrika skyarna började förblekna, medan vi vandrade
längs de trefliga gångstigarna utmed gräsplanerna, som förde till
skogen, då tycktes mig kvällsbrisen hviskande susa i de löfrika häckarna,
som kantade stigen, och inbjuda mig till länderna på andra sidan hafvet,
tills slutligen en rastlös längtan kom öfver mig och icke lämnade
mig någon ro. Och en vacker dag, när jag var 16 år gammal, och
vi vände hem från en utflykt, sade jag till min far:

»Far, jag vill gå till sjöss.»

Min far blef så öfverraskad öfver detta, att han satte sig ned
på gräset utan att säga ett ord. Därefter såg han på mig en lång
stund, och slutligen sade han med en djup suck:

»Kom nu, Jack, annars komma vi för sent till kvällen.»

Och under hela hemvägen sade han icke ett ord.

Sedan erinrade jag mig, att min äldre bror varit sjöman och
att hans fartyg förlist i den förskräckliga Biscaya-viken, när jag var
helt liten, och det gjorde mig ondt att ha sagt något, som påminde
min far om detta, ty nu var jag hans ende son. Harry drunknade,
som jag sade, och tre af mina systrar hade dött, innan jag blef född.
Min mor dog, då jag var sex år gammal, så att nu hade min far
endast tre att tänka på, och de andra två voro flickor.

Minnet af min brors död, hvilket framkallats genom min fars
sätt att tala eller, rättare sagdt, att icke tala, ville icke lämna mig och
kom mig att inse, att min far ryste för tanken att förlora mig; och
mer än en gång under de följande dagarna var jag frestad att säga 
honom, att han icke behöfde oroa sig för min skull, ty jag ville
aldrig lämna honom. Men äfventyrslusten var för stark inom mig,
och jag sade ingenting.

Så fortgick det, och vårt lugna lif stördes på intet sätt, icke
heller gjordes någon häntydning på min önskan, förrän jag var
nitton år och, ehuru jag måste säga det själf, eftersom jag skrifver
min egen historia, lika ståtlig och välväxt som någon yngling i
landet.

På min nittonde födelsedag, när min far rökte sin pipa under den
sedvanliga ronden genom växthusen, som han satte stort värde på
och var mycket stolt öfver, kom åter min gamla längtan till
främmande land öfver mig bland alla dessa tropiska växter, och liksom
till svar på mina tankar yttrade plötsligt min far:

»Jaså, du vill till sjöss, Jack?»

Nu var det min tur att bli förvånad, ty när ett ämne icke
afhandlats på tre år, kan det verkligen slå en med häpnad att höra det
återupplifvas, som om det varit på tal lika många minuter förut.
Det är naturligtvis endast en tidsfråga, huru länge man behöfver för
att tänka sig in i en sak. Min far hade tagit tre år på sig att
begrunda denna sak, och nu, då han talade, förstod jag, att det skulle
bli slag i saken, men jag kunde icke gissa mig till om det skulle
bli till fördel för mig eller icke. I alla fall blef jag så förbluffad,
att jag icke kunde få fram ett ord på en lång stund, hvarför min
far fortsatte:

»Du önskar gå till sjöss, Jack. Ja, du skall få gå till sjöss.»

»Men — men — inte mot din vilja, far», svarade jag, fortfarande 
mycket förvånad.

»Naturligtvis inte, min gosse, utan med mitt fulla samtycke.
Men, Jack, fastän du skall gå till sjöss, kan jag inte tillåta dig bli
sjöman.»

»Hur då?» sade jag, alltmera öfverraskad. »Hvad menar du?»

Min far log. »Ge mig litet tid, Jack», sade han, »så skall jag
förklara saken för dig. Alltsedan du första gången talade med mig
härom för nära tre år sedan, har jag noga gifvit akt på dig och
kommit till det resultat, att jag vet, hvad du vill, mycket bättre än
du själf.»

»Men —», började jag.

»Tålamod, min gosse. Hör på. Jag säger, att du inte vet hvad
du vill, men lyckligtvis gör jag det. En sjömans lif skulle inte alls 
passa för dig, och du skulle ganska snart bli trött på att resa från
hamn till hamn.»

»Nej, det tror jag inte», utropade jag ifrigt, under det att jag
tyckte mig se alla de platser, som jag så mycket längtade efter att
få besöka.

»Ack», sade min far och skakade på hufvudet, »jag kan läsa
dina tankar. Du inbillar dig kunna få ströfva genom världen för
nöjes skull. Men det skulle du inte kunna, om du också förde ett
fartyg, ty du skulle vara tvungen att gå i den riktning, som fartygets
ägare önskade, och dina plikter skulle hålla dig ganska bunden vid
fartyget. Jag har tänkt ut en plan, som jag är förvissad om passar
dig bättre.»

»Och hvad är det?» frågade jag.

»Hvart skulle du helst vilja resa, om du själf fick bestämma?»
frågade min far.

»Till Sydamerika», svarade jag med klappande hjärta.

Min far skrattade. »Jag trodde det. Pampas, Kordillererna,
jaguarer och sådant där! Ja, jag har planerat för dig med tanke
på detta.» Han tystnade, tog upp en liten tygpåse ur fickan, kastade
den till mig och sade: »Se där, Jack. Det är en födelsedagspresent
åt dig.»

Påsen, som var alldeles full, var så tung, att den slant genom
fingrarna på mig och föll i golfvet med ett klingande ljud. Jag tog
upp den och stirrade på den helt förvånad, då min far skrattande sade:

»Du måste lära dig ta bättre reda på dina pengar, Jack. Låt
dem aldrig glida genom fingrarna på dig på det där viset. Den där
påsen innehåller femtio sovereigns, som vi skola skaffa ett
kreditivbref för, innan du reser.»

»Innan du reser!» Orden genljödo för mina öron, men jag
kunde icke säga ett ord.

»Och här», fortsatte min far, »är ett bref till min vän Timberly
i Valparaiso, som förser dig med så mycket pengar, som du
rimligtvis kan begära, så länge du är hos honom.»

Helt mekaniskt tog jag brefvet, under det att min far fortsatte:

»För en tid sedan skref jag till herr Timberly och har fått svar
från honom, däri han säger sig otåligt invänta din ankomst; detta
bref skall introducera dig hos honom. Du skall resa med <i>Pizarro</i>, som
afgår en månad i dag. Kaptenen tar hand om dig, tills du kommer till
Valparaiso, och när du väl kommit dit, blir du herr Timberlys gäst.»


Slutligen lyckades jag få fram några ord. »Jag trodde, att herr
Timberly var köpman», sade jag.

»Ja, hvarken mer eller mindre; men han rustar ständigt ut
expeditioner till det inre af landet, och på så sätt kan han laga, att din
äfventyrslust får fritt spelrum, när du kommer till ett nytt och
främmande land, där det är mycket, som skall intressera dig, under det
att jag samtidigt har den tillfredsställelsen att veta, att du inte
alldeles är öfverlämnad åt dig själf. Jag klandrar mig inte litet, må du
tro, för att jag utmålat äfventyrarlif i så lysande färger, men det kan
nu inte hjälpas; det ligger i blodet, kan jag tro. Du har din farfars
natur» — han hade seglat under Nelson och slagits mot fransmännen 
— »och orosanden är så stark inom dig, att jag måste låta dig
följa din böjelse. Res därför, min gosse, och Gud vare med dig!»

Således var det nu bestämdt! Men nu, då åratals drömmar voro
nära att gå i fullbordan så plötsligt och oväntadt, tycktes hela deras
förtrollning och tjusning försvinna, och en obeskriflig trängtan att
stanna hemma grep mig. Och i stället för att tacka min far och
med ifver antaga hans förslag, mumlade jag med bruten röst, att jag
helst icke ville resa.

»Dumheter, Jack», utbrast han. »Du har lika stor håg för det
nu som för tre år sedan eller om möjligt ännu starkare. För öfrigt
skulle jag själf vilja resa med dig, om det inte vore för flickornas
skull.» Men jag kunde se, att det var med sorgset hjärta, han sade
detta, ehuru han bjöd till att småle, och jag var ond på mig själf, ty jag
visste, att han i grund och botten hade rätt, och att jag ville resa.

»Dessutom är det för sent att ändra det nu», tillade min far,
när jag stod där helt obeslutsam och såg på honom. »Din resa är
bestämd, herr Timberly väntar dig, och alla anordningar äro vidtagna
för en vistelse af ett år eller så i Sydamerika. Efter denna tid
kommer du tillbaka hem frisk och sund, om allt går väl, och berättar för
mig alla dina äfventyr.»

Händelserna under den följande månaden voro icke af något
särskildt intresse, men ju närmare dagen för afresan kom, desto mera
beklämd kände jag mig. Min önskan att resa var nog lika stor som
förr, men hemmets band hade aldrig känts så starka och omöjliga
att slita som nu, då jag stod i begrepp att låta dem brista kanske
för alltid. Den ena stunden kände jag mitt hjärta klappa af glädje
och den andra blöda af sorg: ena gången för att mina förhoppningar
ändtligen skulle gå i fullbordan, andra gången för att jag måste 
skiljas från dem, som voro mig kärast och som jag aldrig lämnat annat
än för en tur till kontinenten eller en fotvandring i Skottland.

Min nedslagenhet inverkade på olika sätt hos de öfriga
medlemmarna af familjen. Mina två systrar gingo omkring med röda
ögonlock och tårdränkta kinder, under det att de sysslade med min
utrustning. Min gamla sköterska, hvars ankomst till familjen hade
ägt rum åtskilligt tidigare än min, sade mig gråtande farväl minst ett
dussin gånger om dagen, profeterande samtidigt de förfärligaste
olyckor och den utomordentligaste framgång. Min lärare, också en
gammal vän till familjen, gaf mig många goda råd och lärdomar.

Men min ständige följeslagare under dessa dagar före skilsmässan
var min gode far, och månget allvarligt samtal ägde rum oss emellan.
Aftonen innan jag lämnade hemmet, bad han mig komma in i
biblioteket.

»Se här, Jack», sade han, »äro några reskamrater åt dig.»

Jag undrade, hvad han menade, och såg mig omkring i rummet,
och slutligen varseblef jag en flat trälåda med mässingsbeslag.

»Öppna den, Jack», sade min far, »det är din.»

Jag öppnade lådan och fann till min stora glädje, att den
innehöll en präktig dubbelbössa. På lådans lock var en mässingsplåt med
mitt namn ingraveradt med tydliga bokstäfver »JOHN BROOK».
Men min far hade en annan öfverraskning åt mig; han tog fram en
jaktknif, hvars skaft och slida voro af vackert indiskt arbete. »Se där»,
sade han och räckte mig knifven. »Om du begagnar denna knif i
Sydamerika lika ofta, som jag användt den i Indien, kommer du att
ha mycket att visa mig vid din återkomst.»

Jag tog emot knifven med ännu större förtjusning än bössan,
ty alltsedan jag var liten, hade jag varit van att se och höra talas
om den, när jag brukade sitta i min fars knä och bedja honom berätta
historien om hans äfventyr i en indisk djungel, där han räddats just
genom denna knif.

Slutligen slog afresans timme, och efter ett afsked, som jag icke
vill försöka beskrifva, for jag med min far till hamnen, där vi genast
gingo ombord på <i>Pizarro</i>, en vacker båt om 800 ton, och snart gledo
vi utför floden med tillhjälp af en liten bogserbåt.

Min far skyndade sig att föreställa mig för kaptenen, en kortväxt 
men ofantligt fet man, som dock såg ut att kunna reda sig i
farans stund. Han skrattade, när min far anförtrodde mig i hans
vård, och sade, i det han mätte mig med blicken:

<img id="3092">»Se där», sade han och räckte mig knifven.</img>



»Jag tror på min ära, att det borde vara tvärt om, major Brook.
Jag skall ställa mig under denne unge jättes beskydd, om någon
försöker anfalla mig. Hvilka muskler!» fortsatte han och kände på
mina armar. »Ja, jag skall låta slå honom i järn vid första tecken till
olydnad, det är det enda säkra sättet.» Och han vände sig bort, skrattande 
åt sin kvickhet, under det att vi gingo ned och ordnade i min hytt.

Medan vi voro sysselsatta med detta, hörde vi en högljudd,
glädtig röst med stark irländsk brytning fråga: »Är herr Brook här?»

»Ja», sade min far och gick till dörren.

»Nej», sade röstens ägare, »det var unge herr Brook jag menade.»

»Han är också här», svarade min far och steg åt sidan, hvilket
tycktes hafva en egendomlig verkan på den frågande, en ung man
med fruktansvärdt rödt hår och ett par hederliga blå ögon. Han
stirrade på mig ett ögonblick i stum förvåning och brast sedan i
våldsamt skratt, under det han stötte fram:

»Du milde, hvad är det?»

»Jag är Jack Brook», sade jag och skrattade också, ty hans
uppsluppenhet var smittosam. »Hvad är det?»

»Hvad är det!» upprepade ynglingen, som såg ut som något
slags skeppsgosse. »Hvad är det! O, hör på honom!» Och åter
brast han ut i konvulsiviskt skratt.

»Men hvad står på?» frågade min far leende. »Hvad finner du för
konstigt hos ett par landkrabbor, eftersom du skrattar så mycket åt dem?»

»Jag ber så mycket om ursäkt», sade gossen och försökte hålla
tillbaka sin munterhet, »det är inte det. Det är kaptens fel, ty han
ropade på mig nyss och sade: 'Gå dit ned, Mikael, och tag reda
på en liten gosse, som jag vill att du skall se efter under resan. Du
måste vara vänlig mot honom, Micky, ty det är en rar, liten pojke,
som lämnar hemmet för första gången'. Och nu, när jag kommer
ned, finner jag den rara, lilla gossen — o, ha! ha! ha!» Och åter
brast han i skratt, i hvilket vi hjärtligt instämde.

»Ja, här är han i alla fall», sade min far, »och det gläder mig
att få se honom strax i början af resan under en så gladlynt
följeslagares beskydd.»

»Ja», inföll jag och räckte ut handen mot honom, »och jag hoppas, 
att vi skola bli goda vänner.»

»Lita på det», svarade Mikael med ett bredt grin och tryckte
min hand hjärtligt, »ty man får allt tänka sig för två gånger, innan
man blir osams med er.»


»Så sade kaptenen», svarade jag skrattande, »men jag är inte
farlig, det försäkrar jag.»

»Ja, det är för väl, att ni är fredligt stämd», sade gossen. »Men
låt mig presentera mig själf», tillade han och tog af sig mössan — 
»Mikael O'Brien, skeppsgosse, arftagare till tre hundra tunnland
kärrmark i Fipperary och till er tjänst.»

I detsamma ropades från däck: »O'Brien!»

»Det är styrman», ropade Mikael och sprang uppför trappan;
»jag måste gå nu, men vi skola vara mycket tillsammans, när vi
kommit ut till hafs. Ja, ja, jag kommer!»

»En treflig pojke, det där», sade min far gillande, när han
försvunnit.

»Ja», svarade jag, »jag är säker på att vi få trefligt tillsammans.
Jag tycker redan om honom. Och jag tror inte, att han behöfver
vara rädd för mig», tillade jag. »Har du någonsin sett ett par
sådana axlar? Och han har en näfve som en grofsmed.»

»Jag tycker om hans ögon», sade min far. »De se så ärliga ut.»

Strax därefter ljöd en gäll hvissling, brådskande steg trampade
däcket, en klocka ringde skarpt, och stewarden ropade till min far:
»Bogseraren skall just nu kasta loss!»

»Tiden är ute», sade min far och räckte mig handen. Jag
fattade den under tystnad, ty mitt hjärta var för fullt, för att jag skulle
kunna tala, och vi följdes åt upp på däck.

Vi voro just midt emot Gravesend, och den lilla ångaren låg
långsides med oss och pustade, som om den var angelägen att slita
de sista band, som höllo oss fast vid hemmet. Än en gång hördes
klockan ljuda, och befallning gafs, att de, som icke voro passagerare,
skulle lämna fartyget, och slutligen såg jag min far gå öfver
landgången, hvarvid jag tyckte, att strupen sammansnördes på mig.
Bogseraren ångade i väg, och våra vänner viftade, under det att afståndet
ökades oss emellan. Mina ögon blefvo skumma, och jag kunde icke
se något på en stund, men så urskiljde jag min far, där han stod
med hatten i handen och viftade sitt sista farväl. Då han stod där
hög och rak och den friska vinden susade genom hans gråa hår,
kom den tanken öfver mig, att detta kanske verkligen var hans sista
farväl, och jag gömde ansiktet i händerna. När jag åter såg upp,
var bogseraren ur sikte, och min resa hade börjat.

*

</chapter>

<chapter name="ANDRA KAPITLET. Magelhaens sund">

<h1>ANDRA KAPITLET.</h1>

<h2>Magelhaens sund.</h2>

Vår resa var i början behaglig och gick lyckligt men saknade
fullkomligt några egentliga händelser. Jag skulle sannerligen
ha blifvit riktigt trött af enformigheten, om jag icke haft den
jovialiske Mikaels sällskap, ty de öfriga passagerarne utgjordes endast af
en änka med dotter — ett vackert, ljuslockigt tolf års barn. Men
Mikael hade alltid något roligt att berätta på sin lustiga irländska
brytning.

En vacker afton i tropikerna, da vi sutto och betraktade den
härliga solnedgången, lät Mikael höra en djup suck.

»Hur är det med dig, Micky?» frågade jag. »Du pustar som
en delfin.»

»A, bra», svarade han, »men jag satt just och tänkte på,
när jag skulle få se allt. det här igen.»

»Hvad nu då?» utbrast jag förvånad. »Hvad drömmer du om?
I morgon och dagen därpå och hvarje dag sedan, och det är inte
godt att veta, hur länge det kommer att räcka, innan vi få vind
i seglen.»

»Det är inte så jag menar», svarade han med en ny suck. »Jag
undrade, hur länge det skall dröja, innan jag åter får resa på
oceanen på hemväg. Men jag glömde», tillade han, »att du naturligtvis
inte vet, att detta är min sista sjöresa.»

»Din sista resa?» upprepade jag förvånad. »Jag förstår inte
riktigt. Tänker du inte resa hem igen?»

»Jo — framdeles, antar jag; men inte med <i>Pizarro</i>. Och jag
kan inte ens säga, när det blir. Ser du, min far tyckte aldrig riktigt
om, att jag gick till sjöss och gaf endast helt motvilligt sitt samtycke.

Han är inte rik, och när han fick höra talas om en bra plats åt mig
på land, gjorde han upp saken utan att fråga efter, hur jag tyckte.»

»Men du menar väl inte, att du skall stanna i Valparaiso?»
frågade jag.

»Jo, visst skall jag det», sade stackars Mikael och försökte se
glad ut. »Jag skall bli fastkedjad vid en pulpet i gamle Timberlys
kontor; men det enda, jag kommer att räkna, blir väl dagarna tills jag
får vända om hem.»

»Timberly!» utropade jag. »Skall du till herr Timberly?»

»Ja, det är just det, jag skall», sade Mikael. Då han märkte
min förvåning, tillade han: »Men hvad är det åt dig, Jack?»

»Jo», svarade jag, »jag skall också dit.»

När Micky fick höra det, rusade han upp och klängde som en
apa upp i tacklingen och lät höra ett riktigt indiantjut.

»Hurra!» skrek han. »Det var de bästa nyheter, jag hört på
många dagar!»

Kapten Miles, som hörde hans rop, kom utspringande ur sin
hytt, väntande sig jag vet icke hvad för en öfverraskning, och då han
fick se Micky balansera där uppe, befallde han honom klättra ned
och gaf honom en skrapa.

»Förlåt, kapten», sade Mikael, »det var endast ett ögonblicks
upphöjelse.» Detta med en hemlig vink åt mig.

»Jag skall ge dig för upphöjelse, om du inte aktar dig», sade den
fete kaptenen, i det han vände sig bort för att dölja ett leende,
under det att min unge kamrat slog sig ned och bad mig förklara
saken, hvilket jag följaktligen gjorde.

»Men jag får nog i alla händelser inte se mycket af dig»,
sade han, när jag slutat. »Du kommer att vistas hos gamle
Timberly för ditt nöjes skull, under det att jag får sitta med en penna i
hvar hand och en bakom örat.»

»Jo, det skall du se», sade jag gladt. »Jag skall öfvertala gamle
Timberly, som du vanvördigt kallar honom, att han låter dig bli,
ledig ibland.»

»Det är för mycken lycka, fruktar jag», sade Mikael dystert.
»I alla fall är det något roligt att tänka på.»

Allt eftersom dagarna gingo, började jag känna mig helt glad
till mods vid utsikten att få gå rundt Kap Horn, och en dag talade
jag med Mikael om denna sak.
»Du gjorde bäst i att spara din glädje till något annat tillfälle»,
sade han, »ty vi komma inte alls att gå rundt Kap Horn.»

»Hvad vill det säga?» frågade jag.

»Har du någonsin hört talas om Magelhaens sund?»

»Ja visst, men —»

»Jo, det är där vi skola fram och inte utanför Kap Horn. Tre
gånger har jag seglat denna väg», tillade han, »och hvarje gång har
jag passerat genom Magelhaens sund.»

Jag skrattade åt honom men tillstod, att jag kände mig
besviken.

»Besviken!» utropade Mikael. »Men jag är öfvertygad, att du
inte kommer att tycka illa om det. Du skulle inte ha sett mycket
af Kap Horn.»

»Men», frågade jag, »tar det inte längre tid att gå genom
sundet än rundt Kap?»

»Håll i där!» utbrast Micky. »Hvar har du gått i skola! Två
sidor i en triangel äro alltid tillsammantagna större än den tredje»,
fortsatte han undervisande. Och han sträckte på sig och blinkade
som en uggla vid dagsljus.

»Det är nog godt och väl», invände jag, »och i enlighet med
vår vän Euklides. Men hvad säger du om väder och vind,
tidvatten och ström? Är inte passagen genom sundet både svårare och
farligare?»

»Jag kan blott tala af egen erfarenhet», svarade Mikael, »och
det blir till förmån för sundet. Vid vissa tider af året — t.ex.
oktober — kan det nog vara litet besvärligt att komma igenom; men
för öfrigt äro vi säkra nog i gamla Magelhaens armar, så vida det icke
kommer någon stormby.»

Några dagar därefter löpte vi in i sundet. Dagen var
hänförande, luften klar och ren, och solen sken skarpt på Kap Virgins
väderbitna yta på norra sidan om inloppet. Därefter löpte vi in i
smult vatten, och mot kvällen kastade vi ankar.

Vi höllo just på att äta kväll, då rasslet från ankarkettingen
genljöd öfver däck, och jag skyndade upp för att få veta orsaken till
detta buller; ty jag visste icke, att vi på grund af svårigheter vid
navigationen och strömstyrkan måste kasta ankar hvarje kväll.

Utsikten var hänförande. Branta klippor reste sig öfver oss,
deras toppar glittrade i den nedgående solens sista strålar, under det
att på den motsatta sidan Patagoniens berg — jättelika, dystra och
kala — förtonade i fjärran.

Tidigt nästa morgon voro vi åter på väg med refvade segel,
men meningen med detta förstod jag icke då. Kapten Miles hade
emellertid seglat här förr och visste hvad som var att vänta, ehuru
det knappt var någon vind utan nästan stiltje.

Jag lutade mig öfver relingen och beundrade de vackra
klipporna i närheten af oss och det klara vattnet, som skimrade så blått,
då jag plötsligt blef störd af ett rop från Mikael.

»Håll dig fast i riggen, Jack!» skrek han.

Utan att fråga efter anledningen till denna uppmaning rusade
jag till mesanmasten och höll mig fast. Detta var knappt gjordt,
förrän hafsytan förändrades som genom ett trollslag. Då stormbyn
nådde fartyget, vräktes det våldsamt åt ena sidan, och jag trodde ett
ögonblick, att det skulle kantra. Det knakade i masterna, och jag
väntade, att de skulle gå öfver bord, men efter en stund hade
stormbyn gått förbi, och <i>Pizarro</i> reste sig åter. Den enda olycka, som
hände, var, att en hög tallrikar, som stewarden bar till köket,
krossades i spillror.

Det besynnerliga i saken var, att hafvet knappt en half mil akter
om oss låg fullkomligt lugnt, under det att vi voro utsatta för
stormbyn, och att hafvet, så snart den passerat, åter blef stilla. Det hela
var öfver inom några få minuter.

På eftermiddagen samma dag, när jag satt på akterdäck och
läste, hörde jag lätta steg bakom mig, och strax därefter lades ett par
mjuka händer öfver mina ögon, under det att en barnslig röst
frågade: »Gissa, hvem det är?»

»Det är inte svårt att göra, kära Daisy», svarade jag och tog
skrattande bort de mjuka händerna samt drog den lilla ljuslockiga
flickan till mig. »Hvad har du gjort hela eftermiddagen?»

»Hållit mor sällskap», sade Daisy allvarligt; »hon var så rädd
för stormen, och jag har sett efter henne.»

Jag böjde mig ned för att dölja ett leende, ehuru jag visste, att
Daisys ord, hur orimliga de än ljödo, hade en god portion sanning
i sig. Hon var i flera afseenden ett märkvärdigt barn och till
karakteren helt olik modern. Fru Revel var en mycket behaglig kvinna,
men svag och vankelmodig, då däremot den lilla Daisy var själfva
hurtigheten. Fru Revel kunde under flera dagar hålla sig inne i hytten
under stilla gråt och klagan öfver förlusten af sin make, och vid 
sådana tillfällen brukade Daisy stanna nere hos modern och vara
sköterska, sällskap och vän åt henne, men så snart hon kunde komma
upp på däck, visade hennes muntra prat med Mikael och mig, att
hennes hjärta var lika barnsligt som någonsin.

Vi tre hade blifvit goda vänner, och Daisy njöt af att ligga på
däck med hakan stödd i händerna och lyssna till Mikael och mig,
när vi pratade om de äfventyr och nöjen, som väntade oss, då vi väl
voro framme.

»Jag skall följa med dig, Jack, när du går ut och jagar»,
brukade hon säga.

»Skall du?» frågade jag skrattande. »Du skall gå i skolan som
alla små snälla flickor.»

»Då skall jag bli en elak liten flicka», brukade hon säga; »jag
skall klä ut mig till gosse och följa med dig. Du skall ta mig med,
hvart du går. Det skall du allt få se.»

Stackars Daisy! Föga anade hon, hur hennes skämtsamma
profetia skulle gå i fullbordan.

»Är din mor bättre nu, Daisy?» frågade jag, när hon satte sig
i mitt knä.

»Ja», svarade barnet, »men hon har tänkt mycket på far. Det
gör hon alltid, när det blåser hårdt, och det kommer henne att gråta.»

»Hvad har blåsten med det att göra?» frågade jag.

»Jag tror, att det är därför att far drunknade», sade Daisy, »och
 när hon hör vinden tjuta och vågorna slå mot fartyget, kommer
hans död för henne. Jag var bara åtta år gammal, när vi seglade
till England, men jag kommer mycket väl ihåg far. Det var en stor,
stark karl, alldeles som du, Jack, endast litet gröfre och med långt
brunt skägg. Hvar kväll, när han kom hem från sitt arbete, brukade
han komma in i barnkammaren och leka med mig, tills jag skulle gå
i säng. Han tyckte så mycket om att segla, och för ett år sedan var
han en kväll ute på bukten vid Valparaiso, men kom aldrig tillbaka.»

»Var han alldeles ensam?» frågade jag.

»Ja, han hade en liten båt, som han kunde manövrera själf.
Han hade trefligast då, brukade han säga. Men den där kvällen
måtte något ha händt, ty han. kom icke tillbaka, och dagen därpå
fann man båten alldeles krossad, och det troddes, att han blifvit
öfverseglad af något fartyg. Men far hördes aldrig af.»

»Så sorgligt. Det är inte att undra på, att din mor tar det
så hårdt.»
»Ja, när underrättelsen kom till England, blef hon mycket sjuk.
Om så icke varit, skulle vi ha rest hem för länge sedan. Men jag
är glad, att vi icke gjorde det, ty då skulle jag inte ha haft dig att
leka med, du käre gamle Jack.»

»A, vi kunde ha råkats i Valparaiso», sade jag skrattande. »Din
mor har sagt mig, att hon känner herr Timberly.»

»Nej, det hade vi nog inte gjort», sade Daisy och skakade på
hufvudet, »ty morfar bor i Santiago, mer än hundra mil från
Valparaiso, och vi skola flytta till honom. Du måste komma och hälsa
på oss. Jag skall be mor, att hon ber morfar.»

»Det var ett rysligt bedjande», sade jag skrattande. »Jag skall
komma, eftersom inbjudningen blir så invecklad.»

»Jag vet inte hvad du menar med invecklad inbjudning», sade
Daisy, »men helt säkert kommer du. Lofva det!»

»Vi måste först höra, hvad herr Timberly har att säga. Jag är
inte alldeles min egen herre, ser du.»

»Å, herr Timberly!» sade Daisy. »Det är en fet gammal herre
med kalt hufvud. Jag minns honom.»

»Hvad har hans kala hufvud med saken att göra?»

Daisy skrattade. »Ingenting. Men han brukade vara så snäll
mot mig och ge mig leksaker och kakor. Jag skall smeka honom,
tills han lofvar, att du får komma.»

»Du smeker dig till hvad du vill, tror jag, du lilla skälm»,
sade jag. »Men har du inte lust att leka, då du suttit nere i hytten
hela dagen?»

»Jo, jo», ropade Daisy och klappade i händerna. »Hvar är
Micky?»

»Han sofver, tror jag. Vi få inte störa honom, ty han skall
ha vakt i natt.»

»Jag tror, att alla sofva», sade Daisy. »Det finns åtminstone
knappt någon på däck.»

Det var sant. Vi gledo sakta fram, och förutom den, som hade
vakten, och rorgängaren voro alla nere. Herr Simcox, andre
styrmannen, som sysslade på däck, talade vid båtsmannen. Däraf kom
det sig, att hvad som nu hände icke observerades af någon, och att
min bekantskap med Magelhaens sund blef mycket intimare, än jag
både tänkt och önskat.

»Kom ned på däck, Daisy», sade jag till flickan, som klängt
upp i vanterna. »Om kapten får se dig där uppe, sätter han dig på
vatten och bröd.»

»Gör han?» sade Daisy skrattande. »Det får han, om han vill.
Kocken och jag äro goda vänner.»

»Du lilla markatta», började jag, då ett hvinande ljud plötsligt
nådde mitt öra. Samtidigt hvisslade herr Simcox i sin pipa, och
besättningen rusade till från alla håll — en stormby var öfver oss lika
hastigt som på morgonen.

»Daisy», ropade jag, då fartyget krängde, »håll dig fast! Hvad
du än gör, försök inte att komma ned.» Och jag rusade öfver däck
för att klättra upp efter henne.

Om Daisy börjat klättra ned, innan byn kom, eller hon
förlorade sitt tag, kan jag icke säga, men då jag skyndade till hennes
undsättning, hördes ett skrik öfver vindens tjut; i nästa ögonblick
slungades hon långt ut från fartyget, och jag såg henne försvinna
bland vågorna.

Lyckligtvis hade jag ett par lätta smärtingskor på mig; i ett
ögonblick voro de och min rock afkastade, och knappt tio sekunder
sedan barnet fallit öfver bord hoppade jag i efter henne, i det jag
uppgaf ett högt rop om hjälp.

Jag var en god simmare och hade snart fått syn på Daisy, som
kommit upp till ytan igen, och just som hon höll på att sjunka för
andra gången, fick jag tag i henne. Hon ansträngde sig till det
yttersta att slå armarna omkring mig, men jag höll henne på afstånd
och ropade: »Håll dig stilla, Daisy! Håll dig stilla, annars dränker
du oss båda!»

Så snart Daisy hörde min röst, blef hon lugnare. »Det var
rätt», sade jag. »Lägg din händer på mina axlar, medan jag simmar
till fartyget med dig.»

Daisy gjorde, som jag sagt, och jag simmade med min lätta
börda, öfvertygad, att jag skulle få se fartyget lägga bi och en båt
sättas ut för att ta upp oss. Men till min stora förvåning fortsatte
<i>Pizarro</i> och svängde just om en udde, bakom hvilken hon försvann.

Mitt mod sjönk, när jag såg detta. Var det väl möjligt, att de
tänkte öfverge oss? Men jag hoppades åter, när jag öfvertänkte
sakernas verkliga ställning. Det var klart, att ingen lagt märke till
vårt försvinnande vid den förvirring, som uppstod, när byn kom.
Efter några minuter skulle man helt säkert sakna oss, och en båt
skulle sättas ut för att söka efter oss. I förtröstan på detta simmade
jag vidare utan ansträngning, ty byn hade gått öfver, och jag visste,
att vågorna snart skulle lägga sig.

»Kan du härda ut en stund till, Daisy?» frågade jag.

»Ja, men är jag inte tung för dig?»

»Tung?» sade jag skrattande. »Jag känner knappt, att jag har dig.
Sparka duktigt, så att du håller dig varm. Snart ha vi nog båten här.»

Men en kvarts timme förgick och åter en, utan att någon båt
syntes till. Bördan, som jag i början skrattade åt, kändes allt tyngre,
under det att vattnets kyla äfven började inverka menligt på mig.
Med tanke på de förskräckliga följderna, om jag skulle få kramp,
sade jag:

»Vi skola simma till stranden, och där kunna de lika lätt finna
oss, när de komma.»

»Om de någonsin komma», sade Daisy och sväljde något, som
lät som en snyftning.

»Naturligtvis komma de», sade jag gladt, »och om de inte göra
det, skola vi bli patagonier och jaga lamadjur.»

»Fånga dem, menar du, och rida till Valparaiso på dem»,
sade Daisy skrattande.

Jag styrde kurs mot en liten vik på patagoniska sidan, där jag
ämnade landa. Solen höll på att gå ned, och klipporna lyste röda
och gula i dess strålar. Jag hade emellertid ingen lust att beundra
all denna prakt, ty det var stark motström, jag fick allt svårare att
andas, och kylan i mina lemmar ökades.

Vi kommo stranden allt närmare och närmare. Femtio alnar
till, och vi skulle vara där. Fyrtio! Trettio! Min andhämtning blef
allt hastigare, och min puls slog så hårdt, som om den skulle sprängas.
Tjugo! Det började bli dimmigt för mina ögon, så att jag icke kunde
se stranden, men jag simmade blindt vidare. Femton! Daisy blef
allt tyngre, och hennes händer tycktes trycka mig ned, ned.
Plötsligt var det som om bördan aflyftes, en häftig smärta genomilade mig,
och med en svag suck sjönk jag som en sten till bottnen.

Det var icke mer än fem fot djupt, men till följd af kramp
var jag liksom förankrad vid bottnen.

»Gud vare lof», kommer jag ihåg, att jag tänkte, »att vi äro
så nära stranden! Daisy kan säkert nå den!» Då kände jag, hur fingrar
grepo tag i mitt hår, och på ett märkvärdigt sätt kände jag mig
dragen genom vattnet; just som medvetandet yar nära att öfverge
mig, kom mitt ansikte öfver vattnet, och efter några djupa andetag
var jag i stånd att se, att Daisy gick i vatten ända upp till halsen
och drog mig efter sig till stranden.

»Drag på, så äro vi snart på stranden», sade jag.

»Jaså», sade Daisy och ryckte mig i håret, så att jag skrek.
»Ja, där är du nu!» Och hon lämnade mig i ett par fots vatten och
rusade upp på stranden, hvarefter hon, sedan hon vridit ur sin
klädning, började hoppa omkring och ropa: »Skola vi kämpas om hvem
som kommer först till udden? Det skall hålla oss varma.»

Under tiden reste jag mig upp och försökte släpa mig i land,
men mina lemmar voro för styfva, hvarför jag satte mig ned och
bad Daisy komma tillbaka. Hon vände sig om vid ljudet af min
röst, och då hon såg, att jag var där hon lämnat mig, skyndade
hon tillbaka igen.

»Gå upp med dig, latmask», sade hon; »nu är jag varm som
en rostad brödskifva.»

»Du ser så ut», sade jag, då hon stod där darrande. »Men
innan du företar en tripp upp i Patagonien, kan du vara snäll och
dra mig i land.»

»Hvarför går du inte upp?» frågade Daisy och betraktade mig
förundrad.

»För att jag inte kan», svarade jag. »Det vet du lika bra som
jag. Var snäll och kom och hjälp mig, jag är nästan stelfrusen.»

Daisy sprang emot mig med utsträckta händer. »Hvad är det
med dig, Jack?» frågade hon, när jag med tillhjälp af henne slutligen
befann mig på det torra.

»Hvad är det med dig?» upprepade hon, när jag började gnida
mina ben. »Hvarför gick du inte i land?»

Det började gå upp ett ljus för mig. »Är det möjligt, att du
inte vet, att du räddat mig från att drunkna?» frågade jag.

»Jag vet, att du har räddat <i>mig</i>», invände hon. »Jag förstår
inte hvad du menar med att fråga så. Gör du narr af mig?»

»Nej», sade jag, »men om du inte visste, att jag var hjälplös,
hvarför drog du mig då i land?»

»Jo», svarade Daisy, »vi voro så nära stranden, och när du sjönk
under mig, trodde jag, att du låtsade låta mig gå till botten, och
då lät jag mig sjunka efter dig och låtsade sedan rädda dig. Du
menar väl inte, att det inte var på lek, du gjorde så?»

»Jag  menar», sade jag allvarligt, »att jag sjönk till botten, för
att jag inte kunde hjälpa mig själf. Jag iick kramp, och om inte du
varit, hade jag drunknat.»

Daisy stirrade på mig ett ögonblick och brast så ut i våldsam
gråt, hvarpå hon knäböjde bredvid mig och slog armarna om halsen
på mig.

»O, du käre gamle Jack! Jag är så glad», snyftade hon. »Hur
kunde jag springa bort och lämna dig! Du tyckte väl, att jag var
bra ovänlig.»

»Tvärtom», sade jag skrattande. »Jag trodde, att du tog till
fötter, för att jag icke skulle öfverväldiga dig med tacksägelser, ehuru
jag undrade på hvarför du skulle lämna ditt goda verk halfgjordt i
stället för att dra mig i land. Se så», fortsatte jag, då hon icke
upphörde att snyfta, »torka dina ögon! Tycker du inte, att vi haft
nog med saltvatten?»

Daisy log genom tårarna. »Ja, nu går det an att skämta», sade
hon,  »men hvad skulle jag ha gjort, om jag låtit dig drunkna?»

»Men det gjorde du inte, så det är ingenting att gråta åt», sade
jag. »Vi räddade hvarandra, och låt oss tacka Gud, som vakade
öfver oss båda! Och nu, då mina ben äro nästan bra igen, skall jag
springa i kapp med dig till udden, som du föreslog, ty jag behöfver
verkligen bli varm. Nu springa vi!»

Vi sprungo fram och tillbaka i skymningen, tills vi slutligen
flämtande kastade oss ned på sanden för att hvila.

»Hvad skola vi göra, om de inte finna oss?» frågade Daisy.
»Skola vi stanna här hela natten?»

»Jag tänker det», svarade jag, »såvida vi inte kunna fånga de
där lamadjuren, som vi talade om, och rida efter fartyget. Men
troligtvis ha de kastat ankar nu, och det kan inte dröja länge, innan
de sakna oss. Båten är nog strax här. Låt oss springa igen, ty jag
börjar åter frysa.»

Och så bar det af med oss under lek och skratt, som om vi
icke hade det minsta bekymmer i världen, då Daisy plötsligt uppgaf
ett jublande hurra, och när jag vände mig om, såg jag Mikael komma
pulsande i vattnet. Han hade hoppat ur båten, som osedd af oss
närmat sig stranden, för att springande hinna fortare fram till oss.

»Ni ha då icke drunknat!» utropade han, i det han tog Daisy
i famnen och kysste henne. »Vi ha varit så oroliga öfver er. Ni
må tro», fortsatte han och svepte en stor kappa omkring Daisy,
under det jag aflöste en af matroserna och satte mig vid årorna, »att
allesamman på fartyget från kapten ända ned till kajutvakten ha
tjutit efter er, och nu då vi trott er dricka te med hafsnymferna, finna
vi er här, springande omkring som ett par patagoniska fölungar
utan en enda tanke på oss stackare, som hållit er för döda. Jag
riktigt blygs för er, ja, det är hvad jag gör. Men Gud vare lof i
alla fall, att vi återfått er friska och krya.»

»Amen till det», sade herr Simcox, »ty det hade vi bra litet
hopp om. Ni måtte vara en stark simmare, herr Brook.»

»Någorlunda», svarade jag, »men här är hjältinnan för dagen»,
och jag berättade hvad Daisy gjort.

»Bra, liten!» ropade Mikael och klappade Daisy.

»Men när saknade ni oss?»  frågade jag.

»Inte förrän vi kastat ankar», svarade herr Simcox. »Fru
Revel kom upp på däck för att titta efter Daisy, och då —»

»Och då började oron», afbröt Mikael. »Vi funno dina skor
och jackan, och då blef det uppståndelse! Kapten måste till sist låsa
in fru Revel i hennes hytt.»

»Stackars mor!» sade Daisy.

»Man borde säga stackars Daisy i stället», fortsatte Mikael.
»Jag skulle inte vilja vara i era kläder nu för all potatis i Irland.
Kapten kommer att slå er i bojor under återstående delen af resan,
så att ni inte råka ut för något nytt äfventyr. Så där — nu äro
vi ju framme.»

En sådan uppståndelse det blef, när vi åter bestego <i>Pizarros</i> 
däck! Det glömmer jag aldrig. Men slutet blef, att Daisy och jag
gingo till sängs och fingo litet varmt och starkt i oss för att mota
förkylning.

*

</chapter>

<chapter name="TREDJE KAPITLET. En storm och dess följder">

<h1>TREDJE KAPITLET.</h1>

<h2>En storm och dess följder.</h2>

Jag fick icke alls något men af mitt bad, och hvad Daisy beträffar,
tycktes hon mera anse äfventyret som ett angenämt afbrott i
resans enformighet än som något allvarsamt, ehuru hon icke längre
vågade sig upp i tacklingen. Emellertid råkade vi icke ut för flera
äfventyr i sundet, och en vacker afton, när solstrålarna lekte på de
höga klipporna, som reste sig ur hafvet, gledo vi ut på Stilla
Oceanens blåa vatten.

Under flera dagar seglade vi längs kusten, och alla med
undantag kanske af Mikael emotsågo vi med förtjusning slutet af vår långa
resa. Då jag kom upp på däck en morgon, märkte jag, att fartyget
låg i stiltje, hvilket knappt var att vänta vid denna latitud. Det var
emellertid så eller åtminstone något ditåt. Vinden hade mojnat af
eller kom då och då i små fläktar, som icke voro oss till något gagn,
och fartyget rullade lättjefullt på de djupblå vågorna. Himmeln var
blå, icke ett moln syntes, och solen brände glödande het. Men
kaptenen såg mycket allvarlig ut, och sedan vi växlat några ord gick
han till barometern, som han betraktade med orolig min. När han
gått, följde jag hans exempel och fann, att kvicksilfret stod mycket
lågt trots det härliga vädret. När jag såg efter en timme senare,
föll barometern fortfarande.

Omkring klockan sex på eftermiddagen märkte jag en
egendomlig mörk linje vid horisonten. Kaptenen hade också sett den
och tillkallade genast förste styrmannen.

»Alle man på däck!» ropade han.

»Alle man på däck!» upprepade styrmannen, och besättningen
skyndade till — alla förvånade öfver att ha blifvit störda.

»Minska segel!» ropade kaptenen, och inom kort voro
toppseglen bärgade och allting redo för ett omslag i vädret.

Men kaptenen var icke nöjd, och efter att hafva kastat en blick
åt lovart beslöt han sig synbarligen att bereda sig på det värsta.

Nya kommandoord gåfvos, och matroserna klättrade som kattor
i tacklingen. Midt under allt detta fick jag tillfälle att tala några ord
med Mikael.

»Hvad tror du om det här?» frågade jag. »Hvad är det som
kommer att hända?»

»Sannerligen jag det vet», svarade han. »Men det liknar sig
till att bli en obehaglig nordväst.»

Under tiden hade himmeln mörknat allt mer. Mörker är
kanske icke rätta ordet, ty en baldakin af svart hängde öfver oss,
hvilken ögat förgäfves sökte genomtränga. Jag betraktade matroserna
uppe i stormasten, hvilka sågo ut som spökfigurer, då plötsligt ett
bländande ljus flammade till, åtföljdt af ett häftigt brakande. Jag
ryggade baklänges och dolde ansiktet i händerna, under det att jag
kände en så våldsam smärta i hufvudet, att jag trodde, att jag skulle
ramla. Ögonblicket därefter kände jag, hur ett par starka armar
slogos omkring mig, och jag hörde Mikael oroligt fråga, om jag
var skadad.

»Nej, Gud vare lof, det tror jag inte», svarade jag. »Jag känner
mig bara litet bländad af blixten.»

»Gud ske lof, att det inte var värre», upprepade Mikael. »Jag
blef så orolig, när jag såg dig vackla. Men om jag inte bedrar mig,
få vi det hett. — Ja, ja», och han rusade bort för att åtlyda en
befallning från styrmannen.

På en stund kunde jag icke urskilja något tydligt, men slutligen
var jag i stånd att se, att himmelns utseende förändrats högst
märkvärdigt. Ingen ytterligare blixt förmärktes, och endast ett aflägset
mullrande hördes. Mörkret skingrades så småningom, och vid horisonten
syntes ett smalt hvitt streck, som tycktes närma sig oss. Samtidigt
kunde vi höra ett aflägset dån likt sorlet af många röster. Och
fortfarande stod fartyget stilla. Ytterligare ett ögonblicks tystnad, och
så hördes kaptenen ryta: »Ned på däck! Ned för brinnande lifvet!»

Och i ett nu var stormen öfver oss. Fartyget vräktes på sidan,
och vattnet brusade öfver däcket, hotande att spola bort allting, hvilket
väl äfven skulle ha skett, om fartyget icke rätat upp sig igen. Strax
därefter mojnade   vinden, som om den var belåten med detta
förberedande utbrott.

Vi hade emellertid knappt hunnit hämta oss från vår skrämsel,
förrän ett våldsammare utbrott ägde rum. Vinden tjöt och vrålade
som ett såradt djur, fartyget vräktes åter på sidan, vattnet spolade
öfver däck och ryckte bort babordsbåt från däfvertarna.

Besättningen ropade, att vi höllo på att sjunka, men i detta
fruktansvärda ögonblick kände jag ingen fruktan, så hänförande var det
vilda, storslagna sceneriet. Sjöarna skummade och vräkte, och molnen
jagade hvarandra, under det att stormen tjöt som en hop lössläppta
afgrundsandar — det var en hemsk tafla men så storslagen, att den
bannlyste alla tankar på personlig fara.

Och medan fartyget arbetade i den svåra sjögången, skyndade
Mikael fram till mig, klädd i oljedukskläder från hufvud till fötter.

»Hvarför går du inte ned?» skrek han i örat på mig. »Du
kan inte göra någon nytta på däck.»

»Jag vet det», svarade jag. »Det är skamligt, att en så stor
oth stark karl som jag står här sysslolös af pur okunnighet. Men
jag stannar hellre kvar, skådespelet är storartadt.»

»Det blir värre, innan det blir slut», skrek Mikael, när han
gick. »Lycka till!»

Det knakade i fogarna, och segel och tåg spändes till det
yttersta. Jag kröp fram till den plats, där kaptenen stod.

»Förr eller senare kommer något att gå», hörde jag honom
säga till styrmannen. »Hon kan aldrig stå ut i längden på detta vis.
Ja, jag tänkte det. Där gick det första!»

Medan han talade, slet sig fockmärsseglet från liket och flaxade
likt en stor sjöfågel.

»Gud vare lof, att det inte var storseglet», sade kaptenen. »Håll
upp i vind, styrman.»

»Rodret hårdt i lä!» skrek styrmannen. Rorgängaren åtlydde
befallningen, och det såg ut, som fartyget skulle manövrera bra, då
det plötsligt gjorde en läöfverhalning, och både fockmasten och
storbramstången brötos af.

»Nu är det ute med oss», tänkte jag i min oerfarenhet, men
nu red fartyget lättare på vågorna, och att döma efter kaptenens
anmärkningar till styrmannen, såg han snarare belåten ut än motsatsen,
som om han icke brydde sig så mycket om förlusten, nu då <i>Pizarro</i>
icke längre krängde som förut.
»Fortfarande på däck?» sade kaptenen till mig. »Jag önskar,
att ni ville gå ned och titta till fru Revel och Daisy. Ni borde
skaffa er något att äta också, ehuru ni nog får hjälpa er själf.»

»Det går nog bra», svarade jag. »Jag skall se till, att de också
få något.»

Efter mycken svårighet lyckades jag komma ned under däck,
där det största virrvarr rådde. Tallrikar, glas, soffkuddar, böcker och
jag vet icke hvad slängdes från den ena sidan till den andra, under
det att stewarden tröstlös gick omkring bland spillrorna.

»Här ser trefligt ut!» sade han, när jag inträdde. »Hur skall
jag väl få allt detta bra igen?»

»Ni behöfver inte se så ängslig ut», svarade jag. »Ni är i alla
fall inte ansvarig för spektaklet.»

»Jag var här nere», fortsatte stewarden, »och hade ingen aning
om hvad som stod på där uppe, då hon plötsligt krängde, och innan
jag visste ordet af, kom jag hals öfver hufvud ut genom dörren och
allt glas och porslin efter mig. Jag undrar bara, hur man skall kunna
ställa någorlunda till rätta igen i sådant väder?»

»Det är inte värdt att grubbla på», sade jag skrattande. »Ni
har det inte sämre än vi andra. Men se efter, om ni kan skaffa oss
något att äta, så är ni hygglig.»

»Ni kan få rom och skorpor och ost, det är allt hvad jag kan
åstadkomma.»

»Ja, det är ju inte så illa», sade jag. »Gå efter litet, medan jag
ser till damerna.»

Jag fann fru Revel och Daisy i deras hytt, den förstnämnda
utom sig af fasa, ropande på hjälp. Daisy däremot satt på golfvet
och tycktes hålla så god min som det var möjligt under sådana
förhållanden.

»O, Jack», ropade fru Revel, så snart hon märkte mig, »hålla
vi på att sjunka? Jag vet, att vi göra det. Öfverge oss inte! Rädda
mig! Rädda mig!»

»Det är inte så farligt, fru Revel», svarade jag. »Allt det här
år visserligen ytterst obehagligt, men det är ingen egentlig fara.
Fartyget kränger men är för öfrigt alldeles oskadadt med undantag af
att toppstängerna gått, och det inbillar jag mig vara ganska bra. —
Är du rädd, liten?» frågade jag och vände mig till Daisy.

Daisy betraktade mig med runda ögon och nickade.

»Försök att inte vara det», sade jag och klappade henne på
hufvudet. »Du kan vara säker på att jag kommer till dig, så snart
det blir någon verklig fara. Och nu måste ni båda äta kväll med
mig. Det är inte mycket att få men skall väl ändå hindra oss från
att hungra.»

Sedan vi slutat vår enkla måltid, gick jag åter upp på däck och
stod en stund, betraktande matroserna, som höllo på att kapa de tåg,
som höllo de afbrutna masterna kvar. Kaptenen kom fram till mig
och sade:

»Gå ned och lägg er, vi reda oss bra.»

»Tror ni, att vi gå igenom det här?» frågade jag.

»Ja, jag hoppas det», svarade han. »Båten är bra, men jag tror,
att vi skola vara att godt stycke ur kursen, när stormen lagt sig.»

Jag var så trött, att jag trots fartygets rullningar sof som ett
murmeldjur. Jag insåg emellertid, att det var omöjligt att ligga på min
brits, och därför sträckte jag ut mig mellan ett par madrasser på
golfvet, och när det dagades, sökte jag upp stewarden för att höra
hvad han kunde bjuda på till frukost. Det var naturligtvis omöjligt
att göra upp eld i köket, men vi lyckades finna litet sprit och värmde
upp litet kaffe åt fru Revel och Daisy, öfver hvilket de blefvo mycket
tacksamma. Själf drack jag ett par koppar, stoppade en handfull
skorpor i fickorna och gick upp på däck.

Den syn, som tedde sig för mig, var verkligen hemsk.
Fartyget krängde fortfarande, vind och vågor kämpade ännu våldsamt,
och himmeln var mörk och dyster. Åskan rullade i fjärran, och
då och då flammade en blixt på afstånd och gick i långa
sick-sack-linjer från himmelen till hafvet. Medan jag stod och betraktade
ovädret, kände jag en hand på min axel, och när jag vände mig om,
såg jag Mikael bredvid mig.

»Du har ett bra tillfälle att få se naturkrafterna i fullt utbrott
nu», sade han.

Jag förstod, att han måste ha skrikit detta i örat på mig, men
det hördes knappt hårdare än en hviskning. »Skola vi öfverlefva
det?» skrek jag.

»Var inte rädd för det», svarade han. »Hon lyder styret bra,
och så länge hon gör det, är det ingen fara; men hvart vi komma,
det vete gudarna, ty så som vi nu drifva, skola vi långt förr se
Sandwichöarne än Valparaiso.»

Dagen gick, natten föll på och tillbringades på samma
obekväma sätt, men när jag steg upp ur min bädd på golfvet tredje
morgonen efter stormens utbrott, kände jag, att fartyget gick stadigare,
och elementens hemska lek tycktes börja sluta. När jag skyndade
upp på däck, sprang jag nästan i armarna på Mikael.

»Hallå!» sade han. »Är det du? Se på det där!»

Han pekade på himmeln, medan han talade, och ehuru den
ännu var mörk och molnen gingo lågt, försökte några ljusstrålar
tränga igenom, och snart tittade solen fram.

»Hurra! Hurra!» ropade jag. »Nu äro vi säkra igen.»

»Hm», sade Mikael till hälften för sig själf. »Det är bara att
komma ur askan i elden eller snarare ur såspannan i soppkitteln.»

»Hvad menar du med det?» frågade jag. »Blåsten håller på
att aftaga, solen tittar fram, och hafvet kommer att bli lugnt. Snart
skola vi vara i Valparaiso.»

»Du talar som en bok», sade Mikael, »och kanske du har rätt.
Men jag misstänker, att det är något på tok. Titta på kapten och
styrman! Jag undrar hvad de tala om. De se just inte så glada ut.»

Jag kastade en blick upp till hyttdäcket, där kaptenen och herr
Wood stodo inbegripna i ett, som det tycktes, allvarligt samtal. Herr
Simcox kom i detsamma fram till dem, och ett ögonblick senare
skyndade skeppstimmermannen också dit.

»Det var det jag tänkte», mumlade Mikael.

Jag betraktade honom förvånad. För mig, landkrabba, innebar
timmermannens uppträdande ingen anledning till oro, men Mikaels
erfarenhet sade honom genast, hvad det betydde.

»Tala om hvad du har för funderingar», sade jag otåligt.

»Jag tror», sade han sakta», att våra bekymmer börja nu först,
ty vi ha — kapten!» afbröt han till svar på ett rop från kaptenen.

Jag betraktade dem, där de stodo i allvarligt samspråk, och när
Mikael skyndade ned för trappan igen, rusade jag emot honom.
Han skyndade förbi mig med dystrare min, än jag sett honom förut
hafva under den värsta stormen.

»Fartyget har sprungit läck», hviskade han.

Jag förstod honom icke strax, men så blef hela betydelsen af
denna olycka klar för mig. En läcka! Så länge plankorna under
oss varit friska, hade vi varit jämförelsevis säkra trots det svåra vädret;
men nu skulle det bli värre. Vi hade sprungit läck, och om hålet
icke kunde tätas — kaptenens röst väckte mig ur mina funderingar.

»Herr Brook», sade han, »nu kan ni vara till nytta. Vi ha
sprungit läck och behöfva starka armar vid pumparna.»
»Säg mig sanningen», sade jag, »sväfva vi i fara?»

Han såg mig i ögonen.

»Ja», svarade han efter ett ögonblicks tystnad, »i stor fara. Efter
hvad timmermannen berättat, tycks utsikten att kunna rädda fartyget
vara liten. I värsta fall få vi öfverge det. Det är vårt enda hopp,
ehuru äfven det är klent i en sådan sjögång. Men låt oss ännu
hoppas på det bästa. Vill ni ta nästa arbetstur med Mikael och
styrmannen?»

»Ja, gärna», svarade jag. »Jag skall ta första turen, om ni vill.»

»Nej», sade han, »låt oss först få så många af besättningen som
möjligt i arbetet. Det afhåller dem från att tänka. Men jag skulle
verkligen bli er mycket förbunden, om ni ville gå ned och bereda
fru Revel på hvad som kan hända. Jag har så mycket att tänka på
just nu, att jag sannerligen inte kan stå ut med att höra på det
väsen, hon antagligen kommer att ställa till.»

Kaptenen såg mycket trött och orolig ut. Han hade knappt
lämnat däcket på tre dagar och två nätter, och nu tycktes det, som
ödet skulle beröfva honom hans fartyg trots all hans försiktighet och
skicklighet. Det var mycket hårdt, och jag tyckte det var synd om
honom, när han vände sig om för att utdela nya befallningar.

Hälften af besättningen arbetade vid pumparna, under det att
de andra stodo på däck och sågo på. Alla sågo nedslagna ut, och
det var med tungt hjärta, jag gick ned för att varsko fru Revel för
den fara vi voro utsatta för.

Det var i sanning ingen lätt uppgift, och fru Revels rop och
förebråelser gjorde den ingalunda lättare; men slutligen lyckades jag
få Daisy att förstå, att hon borde lägga ihop litet kläder, ifall vi skulle
bli tvungna att lämna fartyget. Sedan gick jag in i min hytt och
samlade ihop ett knyte för egen räkning.

När jag intog min plats bland männen vid pumparna, märkte
jag, att timmermannen åter närmade sig kaptenen. Denne ryckte till
vid underrättelsen och yttrade något till timmermannen, som drog
sig tillbaka. Efter en kvarts timme kom han tillbaka med nya
underrättelser, hvarpå kaptenen ropade på styrmannen och mig.

»Jag fruktar, att det är gagnlöst», sade han. »Timmermannen
rapporterar, att vattnet vinner på oss, och vi måste ordna, hvad som
bör göras. Det vore bra, om ni, herr Brook, ville gå ned till
stewarden och skaffa upp lifsförnödenheter, medan styrmannen och jag
se till båtarna.»
»Storbåten är den enda, som kan användas», sade styrmannen.
»Alla de andra ha blifvit förstörda.»

»Är det så?» sade kaptenen. »Nå, då få vi göra vårt bästa
med den.»

I detta ögonblick kom en karl vid namn Burke fram till
kaptenen, åtföljd af ett par andra. Kaptenen, som misstänkte, att de
ämnade ställa till bråk, vände sig till männen, när de kommo fram.

»Hvad vill du här?» frågade han Burke. »Gå tillbaka till din
plats och stanna där, tills du blir kallad.»

Burke rynkade pannan och stod där tvekande. »Jag ber om
ursäkt», sade han,  »men de ha bedt mig säga —»

»Jag vill inte höra hvad de bedt dig säga. Bort med dig!»

Vecken i Burkes panna blefvo djupare, men han vände sig om
och gick tillbaka utan ett ord. Kaptenen vände sig därpå till mig.

»Vi måste om möjligt göra en observation», sade han, »och
försöka få en idé om hvar vi äro. Jag skall gå ned efter min
sextant. Vill ni stanna här? Och om den där skurken försöker komma,
innan jag är uppe på däck igen, så ropa på mig eller ge honom ett
nyp, hvilket som lämpar sig bäst. Jag vet, hvad han vill. Följ mig
ned, Wood.»

Jag tog plats nära kajuttrappan, och kaptenen och styrmannen
hade knappt hunnit utför densamma, förrän fyra af besättningen
närmade sig, anförda af Burke, som beväpnat sig med en järnbult.

»Hvad vill ni, Burke?» frågade jag och ställde mig i vägen för
honom.

Han rynkade ögonbrynen och tycktes ämna ge mig ett rått
svar men bytte plötsligt om sätt.

»Jo», sade han, »det ser ut, som om vi arbeta vid pumparna
alldeles i onödan. Timmermannen säger, att vi inte komma någon
väg med vattnet, som stiger med hvarje minut; och eftersom det är
så mycket vatten ombord», fortsatte han med ett flin, »tänkte vi, att
vi skulle blanda till en grogg åt oss för att hålla oss varma.»

»Jaså, det är er afsikt», sade jag. »Vänta då, tills kapten
kommer upp på däck, så få vi höra hvad han säger.»

»Vi ge tusan i kapten», svarade Burke. »Och det är något,
som inte ni heller har med att göra. Ni är inte skeppare här. Gå
ur vägen!»

»Tillbaka, Burke! Ni kommer inte  förbi här», utropade jag.

»Kommer inte förbi, gör jag inte?» sade han hånande. »Det
var mig en rolig en! Det skola vi väl bli två om. — Hör på,
kamrater, låt oss klara däcket från den här landkrabban. Ur vägen
med er!»

»Ur vägen själf, skurk!» röt en röst bakom mig, och kapten
Miles rusade upp på däck, eldröd af vrede.

Burke höjde järnbulten. »Hör på, kapten», sade han, »vi ämna
inte bruka våld och vilja heller inte ta emot något sådant. Vi vilja
ha rom. Gif oss nyckeln i godo, så bråka vi inte vidare om den
saken.»

I stället för att svara tog den lille kaptenen ett steg framåt och
gaf Burke en stöt under hakan, så att denne tumlade baklänges.

Med ett tjut af raseri rusade nu Burke emot kaptenen med
järnbulten i högsta hugg. Hade slaget blifvit utdeladt, skulle det ha
varit slut med den präktige kaptenen, men innan så skedde, rusade
jag fram, grep karlen i handlofven med vänstra handen och vred till
så häftigt, att han tappade vapnet med ett rop af smärta. Därefter
drog jag honom ett par tum närmare mig och slog till honom med
min knutna högra hand. Slaget träffade honom midt emellan ögonen,
och med ett hest skri famlade han ett ögonblick med händerna i
luften, hvarpå han föll ned på däck med en duns.

»Hvilket slag!» utropade Mikael och sprang fram, följd af herr
Simcox och flera af besättningen, som öfvergåfvo pumparna i
ögonblickets ifver. »Han kommer inte att göra något väsen af sig på en
stund, det är då en tröst. Hvilket slag!»

»Han kommer inte alls att göra något väsen af sig mer, tänker
jag», sade herr Wood, som undersökt Burke. »Jag tror, att ni dödat
honom, herr Brook.»

»Jag hoppas, att jag inte gjort det», utbrast jag och skyndade
fram till Burke, som låg där orörlig.

»Han hade dödat kapten annars. Han har inte fått mera, än
han förtjänade», sade en af karlarne.

»Gå tillbaka till pumparna», befallde kaptenen, »och stanna där,
tills jag säger er, att det icke tjänar något till; och om någon af er
vågar göra ett dylikt försök igen, får han med den här att göra.»
Kaptenen drog upp en revolver ur fickan, och med ett doft mummel
drogo karlarne sig tillbaka.

Under tiden lutade jag mig helt förtviflad öfver Burke, då han
plötsligt till min outsägliga lättnad öppnade ögonen.

»Han är inte död!» ropade jag glad. »Gud vare lof!»

Med ett par matrosers hjälp reste sig Burke långsamt, och när
han varseblef mig, glödde hans ögon af outsägligt hat, och med en
grof ed stapplade han bort till skansen.

»Den där saken aflöpte godt och väl», sade kaptenen, »och det
är föga troligt, att de göra oss mera bekymmer efter ett sådant
exempel. Men hvilka muskler ni har! Jag har aldrig i lifvet sett ett
sådant slag.»

»Det gläder mig, att han bara var afdånad», sade jag. »Jag
tänkte inte gå så hårdt åt honom. Det hade varit förskräckligt, om
jag dödat honom.»

»Inte förskräckligare, än om han dödat mig», sade kaptenen
med ett skratt. »Som det nu är, har ni brutit armen på honom.
Jag hörde, hur det knakade.»

»Det säkraste är i alla fall, att ni håller ett vaksamt öga på
honom», inföll herr Wood, »ty om mord någonsin stått att läsa i en
mans ansikte, så var det i Burkes, när han såg på er nyss.»

»Nu prata vi inte mera om det här», sade kaptenen. »Tillbaka 
till pumparna! Herr Brook tycks kunna ta bra vård om sig
själf och om mig också», tillade han och tryckte min hand. »Jag.
har er att tacka för det här, Jack, och skall inte glömma det. —
Till pumparna!»

»Om du inte är trött efter den där ansträngningen, är du
kanske hygglig och visar mig, hur du bar dig åt», sade Mikael,
»men slå inte mig, jag har bara tagit <i>ett</i> hufvud med mig på den
här resan och lofvade min mor att ha det med hem igen.»

»Så tokig du är, Micky», sade jag skrattande. »Man skulle
kunna tro, att du inte hade något att tänka på här i världen.»

»Det har jag inte heller», sade han. »Var det så här?» Och
han gjorde en betecknande rörelse med armen. »Att vi skulle ha
en sådan kanalje om bord! Nu komma vi inte att sjunka. Det är
inte farligt. Sådana där gossar äro inte födda för att drunkna. Du
gjorde ditt bästa att göra honom till en trasa.»

»Skämta inte öfver det där, Micky», sade jag och vände mig
om för att gå ned. »Det är inte roligt att tänka på, att man så
när dödat en människa, om det också endast varit till själfförsvar.»

Snart hade styrmannen och jag burit upp så mycket
lifsförnödenheter, som kunde stufvas in i båten. Ehuru karlarne
fortfarande arbetade vid pumparna, var det tydligt, att det icke längre
fanns någon utsikt att kunna rädda fartyget, och vårt sista hopp var 
att komma ned i storbåten och anförtro oss åt den, tills vi nådde
land eller blefvo upptagna af något förbiseglande fartyg. Men att få
båten i vattnet vid denna sjögång var ingen lätt sak, så utsatt som
den var att krossas mot fartygets sida; slutligen voro dock alla
svårigheter öfvervunna, och den ene efter den andre började gå ned i
båten. Det var litet svårt att få ned Burke, som till följd af sin
skadade handled icke kunde hjälpa sig själf, men slutligen var äfven
han nere, och de enda, som voro kvar på fartyget, voro kaptenen,
fru Revel, Daisy och jag.

Kaptenen ville naturligtvis vara den siste, som lämnade fartyget;
jag hade yrkat på att få stanna, därför att jag visste, att mina krafter
skulle komma bra till pass för att hjälpa ned de svagare, under det
att fru Revel, som jag fört upp på däck, blef alldeles ifrån sig af
förskräckelse, när hon såg båten gunga på de höga vågorna, och
rusade tillbaka med sin dotter till hytten, förklarande att ingenting i
världen skulle förmå henne att lämna fartyget.

»Hvad skola vi nu göra med den där dåraktiga kvinnan?» sade
kaptenen, när alla de andra voro nere i båten.

»Det är bara en sak att göra», svarade jag. »Jag skall gå ned
efter henne, och så skola vi fira ned henne, vare sig hon vill
eller inte.»

»Gå då», sade han, »men skynda er.»

Jag sprang ner till fru Revels hytt. Dörren var stängd.

»Öppna genast, fru Revel», ropade jag. »Det är inte ett
ögonblick att förlora.» Men en svag snyftning var det enda svar, jag fick.

Jag hade genast klart för mig, hvad jag skulle göra, ty tiden
medgaf inga vidare ceremonier.

»Gå bort från dörren, Daisy!» ropade jag. »Jag tänker slå
in den.»

Men i detsamma öppnades dörren, och Daisy stod framför mig,
blek och darrande, men jämförelsevis lugn.

»Jag skulle ha öppnat förr», sade hon enkelt, »men mamma höll
fast mina händer. Jag tror, att hon svimmat.»

»Du är duktig, Daisy», sade jag och tog den medvetslösa fru
Revel i mina armar. »Följ mig fort!» Och jag bar min lätta börda
upp på däck.

Repet fästes under armarna på fru Revel, och hon firades
varligt ned i båten, innan hon återfått medvetandet, men nästan
omedelbart därefter slog hon upp ögonen, och när hon förstod, hvar
hon var, och icke såg Daisy bredvid sig, började hon skrika förfärligt
och skulle ha kastat sig i vågorna, om icke ett par af karlarne med
våld hindrat henne därifrån. Under tiden ägde en liten tvist i all
vänlighet rum mellan kaptenen och mig.

»Gå ner, ni», sade jag, »så skall jag räcka ned barnet.»

»Ni först», sade han beslutsamt. »Jag måste vara den siste,
som lämnar fartyget.»

»Det är bara känslofullt prat», svarade jag, »och sådant ha vi
inte tid att ägna oss åt nu. Jag har längre armar än ni och kan
därför hjälpa flickan bättre.»

»Kanske det är förståndigast», sade kaptenen och hoppade utan
vidare ned i båten.

»Nu, Daisy, liten», sade jag, »får du inte bli rädd. Det är
gjordt på en minut.»

»Jag är mycket rädd, Jack», svarade den lilla flickan, »men jag
skall hålla mig stilla och göra, som man säger åt mig.»

»Det är en snäll liten flicka», sade jag och gjorde fast repet
under armarna på henne. »Klart!» skulle jag just ropa, då tungan
tycktes stelna i munnen på mig, och jag blef så förskräckt, att jag
så när släppt Daisy i hafvet.

Det hela hade händt inom ett ögonblick. Båten gungade upp
och ned, och Mikael höll med båda händerna i repet, med hvilket
den var fastgjord vid fartyget, under det att kaptenen och herr Wood
stodo beredda att ta emot Daisy. Plötsligt sträckte Burke, som stod
närmast Mikael, ut vänstra handen. Det var någonting, som blänkte
i den, och innan någon kunde fatta hans afsikt eller var i stånd att
hindra honom, skar han ett par snitt i repet med sin slidknif. I
nästa  ögonblick drogs han ned i båten af kaptenen och herr Wood.

Och medan jag stod och stirrade med Daisy i famnen, rycktes
båten lös af vågsvallet. En fruktansvärd förvirring uppstod bland
besättningen, men samtidigt som de sista trådarna sprungo af, såg
jag Mikael bereda sig att taga ett språng, och då båten dansade
bort på vågorna, var han uppe på däck bredvid mig, under det att
han ropade: »Jag är hos dig, Jack!»

Jag gick mot honom och tryckte hans framsträckta hand. Mitt
hjärta var för fullt, för att jag skulle kunna tala.

»Den nedrige skurken!» utbrast Mikael och skakade knytnäfven
i riktning mot båten. »Hade jag inte rätt, när jag sade, att han inte
var född att drunkna?»
»De skola komma tillbaka till oss, Micky», sade jag, ehuru jag
får tillstå, att min röst just icke lät så hoppfull.

»Nej, det göra de inte», svarade han bittert, »jag känner deras
sätt. De blefvo otåliga och ängsliga öfver dröjsmålet, när du gick
ned för att hämta fru Revel. Och nu, då de kommit härifrån, äro
de rädda att återvända, om det också kunde lyckas dem att få båten
långsides med fartyget igen, hvilket jag på det högsta betviflar.»

Jag såg åter bort till båten. Mikael hade rätt: de rodde bort
af alla krafter, och ehuru jag kunde se, att kaptenen ifrigt
gestikulerade, och förstod, att han försökte förmå dem att återvända, voro
hans ansträngningar tydligen förgäfves, ty de visade icke den ringaste
benägenhet att lyda. Jag kunde se, hur fru Revel fortfarande stretade
emot de två, som höllo henne, och ett ögonblick glömde jag vårt
eget elände vid tanken på den stackars moderns ångest öfver
skilsmässan från henne» barn. Jag vände mig åter om, när en hand
vidrörde min.

Det var Daisy. Hon grät tyst, och mitt hjärta ömmade för
den stackars lilla varelsen, som så grymt ryckts bort från sin
beskyddarinna och från hvad som synbarligen var den enda utsikten
till räddning.

»Gråt inte, lilla Daisy», sade jag och klappade henne. »Mikael
och jag skola göra vårt bästa för att ta hand om dig, och Gud skall
vaka öfver oss alla.»

»Jag vet det, Jack», svarade hon, »och jag är inte rädd nu.
Men lyft upp mig, så att jag får vifta farväl åt mor.»

Jag tog henne på armen, och hon viftade med sin näsduk i
riktning mot båten; men den stackars förtviflade frun besvarade icke
hälsningen, det var endast kaptenen och herr Wood, som togo af sig
mössorna och viftade ett sista farväl.

»Mamma!» ropade Daisy med genomträngande röst. »Mamma,
kom tillbaka i O, kom tillbaka! Stanna hos mig! Stanna hos mig!»
Och så gömde hon ansiktet vid min axel och snyftade, som om
hennes hjärta skulle brista.

Jag såg på Mikael. Hans ärliga blå ögon stodo fulla af tårar,
och jag visste, att det icke var tanken på honom själf, som
framkallat dem.

»Stackars liten!» mumlade han. »För ned henne, och kom
sedan tillbaka, så fort du kan, ty vi ha mycket att göra.»
<img id="3093">Mikael hade rätt: de rodde bort af alla krafter.</img>



Jag bar ned Daisy i hytten, och efter ett fåfängt försök att
trösta henne skyndade jag upp på däck till Mikael. Ehuru jag icke
varit lång stund borta, hade han tagit tiden i akt och var sysselsatt
med att samla ihop en mängd lösa sparrar.

»Raska på!» ropade han. »Jag är rädd, att hon inte kommer
att flyta länge. Tag hit så många tåg, du kan få reda på.»

Jag lydde under tystnad, och under en timmes tid voro vi
strängt upptagna med att göra i ordning en flotte. Ehuru vi voro
ett par starka ynglingar, var det dock icke någon lätt sak att
sammanfoga sparrar och tomma tunnor, men vi förslösade ingen tid
med att prata utan arbetade af alla krafter, väl vetande, att vårt lif
berodde af denna sista utväg. Men slutligen var vår flotte färdig,
och Mikael betraktade beundrande vårt arbete, medan han torkade
svetten ur pannan.

»Den kommer att flyta som en kork och vara säker som ett
hus», sade han helt belåten.

»Ja», svarade jag, »om vädret blir vackert, skola vi reda oss
bra. Vågorna börja lägga sig.»

»Det gör fartyget med», sade Mikael lakoniskt, och så var
äfven förhållandet. »Tag upp flickan», fortsatte han, »och några filtar
på samma gång.»

Jag skyndade ned och ropade åt Daisy, som satt modstulen i
hytten, att följa mig samt tog några filtar och kuddar.

»Hämta nu upp din kista», sade Mikael, som stod bredvid sin
sjömanskista. »Det är godt utrymme, och det tjänar ingenting till
att lämna den kvar. Men skynda dig, ty ju förr vi äro i väg, desto
bättre är det.»

Han var lika lugn, som om han föreslog, att vi skulle ut på
en picknick, och när jag gick ned efter min kista och min
gevärslåda, undrade jag, hvad vi skulle ha gjort utan honom.

»Ja, det var bra», ropade Mikael, när han fick se gevärslådan.
»Den är alldeles för bra att lämna kvar. Är allt klart nu? Mat och
vatten? Det är bra! — Var beredd nu, Daisy. Kom hit, Jack, och
lyft så mycket du orkar.»

Efter många ansträngningar hade vi slutligen den stora
tillfredsställelsen att se vår flotte gunga på vattnet bredvid fartyget. Detta
låg nu så lågt, att det var lätt nog att få ned sakerna på flotten,
och då allt var färdigt, satte vi ned Daisy på filtarna.
»Skjut ut nu!» ropade Mikael. »Farväl, gamla skuta! Det
dröjer länge, innan jag kommer att trampa däcket på ett så präktigt
fartyg som detta.» Och i nästa ögonblick drefvo vi hastigt därifrån.

Under en kvarts timme sutto vi tysta och betraktade det
öfvergifna fartyget. Men så hördes ett svagt rop från Mikael. »Där går
hon!» sade han sorgset. »Farväl, gamla skrof!»

Medan han talade, krängde <i>Pizarro</i> våldsamt, och strax därefter
sjönk hon med fören först. Jag såg mig omkring. Storbåten syntes
icke till. Vi voro ensamma på oceanen.

*

</chapter>

<chapter name="FJÄRDE KAPITLET. I fjärran land">

<h1>FJÄRDE KAPITLET.</h1>

<h2>I fjärran land.</h2>

»Hallå, Jack! Vakna! Vakna!»

»Hvad bråkar du så mycket efter?» frågade jag och vaknade
upp från en orolig slummer. »Jag lade mig bara ned ett tag. Hvad
står på?»

»Ett fartyg! Ett fartyg!» ropade Daisy. »Titta! O, titta!»

»Ja, det är intet misstag. Det är ett fartyg. Hurra!»

»Hurra!» ropade jag. »Så är det, och det håller rakt ned på oss.»

»Jag tror det, men vi få inte vara så säkra», sade Mikael, som
höll på att binda fast ett par örngottsvar vid en lång åra »Vi skola
i alla händelser sätta upp en signal», och han viftade ifrigt med sin flagga.

Det var på eftermiddagen den fjärde dagen vi tillbringade på
flotten, hvarest vi, som Mikael uttryckte sig, icke haft det för bra.
Emellertid kunde vi haft det värre, ty alla spår af stormen voro nu
försvunna, och de två sista dagarna hade vi drifvit omkring på så
lugnt och klart vatten, att man knappt kunde tro, att det var
detsamma, som nyss varit så upprördt. Vi hade haft godt om mat och
dryck, och om Daisy icke varit så sorgsen, skulle vi ha känt oss
ganska lyckliga trots vår obehagliga belägenhet. Men till och med
Mikaels glada lynne fördystrades af barnets djupa sorg. Om det
icke händt inför hennes ögon, hade hon kanske burit det bättre, men
som det nu var, kände hon sig alldeles förtviflad, och trots våra
upprepade försäkringar, att båten med hennes mor helt säkert skulle bli
upptagen på något fartyg, grät hon dagen i ända. Men vid åsynen af
fartyget blef hon helt glad, sprang omkring på flotten, viftade med
sin näsduk och ropade: »Mamma är nog där! O, jag är säker på
att mamma är där!»

»Hör på tösen», sade Mikael med ett skratt. »Gör det inte
godt i hjärtat att höra henne? Ja, kära Daisy, det är mycket troligt,
att de tagit upp båten. Det få vi snart veta.»

»O, hon ändrar kurs», utropade jag förtviflad.

»Nej», sade Mikael och svängde med flaggan. »Hon har sett
oss och lägger bi. Hurra! Hurra! Se, där fira de ned båten. Hurra!»
ropade han jublande, och Daisy och jag delade hans glädje.

»Hurra!» hördes det från båten, som hastigt närmade sig, och
snart kunde vi urskilja officerens oroliga ansikte, där han satt i
aktern. Inom kort låg båten vid sidan af vår flotte, jag höll fast i
tåget, som de kastat till oss, och vi voro i säkerhet.

»Ni tyckas vara muntra sjömän», sade officeren.

»Var säker på det», svarade Mikael. »Det är inte gråt och
tandagnisslan, när man får se ett så vänligt ansikte och en så fin båt.»

Officeren skrattade. »Har ni något om bord, som är värdt att
ta med?» frågade han.

»Ja, om det inte är för mycket besvär, så äro vi tre stycken»,
svarade Mikael så lustigt, att besättningen brast i skratt. »Och det
är en präktig tunna med salt fläsk, som aldrig varit öppnad, och där
bredvid är en kagge med utmärkt rom, som vi sparat för att dricka
er skål. Och —»

»Håll inne med ert prat och kom om bord», afbröt officeren
skrattande. »Hvarifrån kommer ni? Jag gissar, ni inte äro ute på
någon lustseglats.»

Jag berättade våra äfventyr under vägen till fartyget, ty Mikael
var så uppsluppen, att han inte kunde gifva ordentliga svar, och när
jag slutade, sade officeren:

»Jag inbillar mig, att ni haft bästa turen. Hvad båten beträffar,
vill jag slå vad —»

Jag skyndade mig att göra ett tecken åt honom att tiga, men
Daisy afbröt honom med darrande röst:

»O, ni tror väl inte, att mamma har drunknat?»

»A nej, kära barn», svarade han. »Men vi ha inte träffat på
båten, det är allt. Utan tvifvel har något annat fartyg gjort det.»

Daisy gömde ansiktet i händerna och snyftade, och den
godhjärtade sjömannen klappade henne på hufvudet och försökte trösta henne.

»Krya upp dig, liten», sade han, »vi skola göra det så trefligt
som möjligt för dig på <i>William Penn</i>, och när vi komma till Sidney,
väntar din mamma kanske på dig där.»
»Sidney!»  upprepade jag förvånad. »Segla ni till Sidney?»

»Ja», svarade han, »vi äro destinerade dit. Har ni något att
invända emot det?»

»Nej, nej», svarade jag, »jag blef bara förvånad. Jag hade fått
för mig, att ni ämnade er till Valparaiso.»

»Inte mycket», sade vår räddare skrattande. »Vi lämnade den
staden för fjorton dagar sedan, och fast kapten är mycket tillmötesgående,
tror jag inte, att han vill vända om för nöjet att få sätta er i land där.»

»Naturligtvis inte», sade jag, »men jag trodde inte, att jag skulle
komma så långt på min resa. Men man får vara glad öfver hvilken
hamn som helst i storm.»

»Ja, så är det», sade officeren, »och om ni inte öppnar ögonen
i pur förvåning första gången ni ströfvar omkring på gatorna i Sidney,
vill jag inte heta Silas T. Dodd, styrman på <i>William Penn</i>. Men
se nu äro vi framme. Det är bara att stiga på. Jag tänker, det
behöfs ingen presentation.»

Det gjorde det heller icke, ty kaptenen kom emot oss med
utsträckta händer och en hjärtlig hälsning. »Jag kan få höra er historia,
när ni hvilat er, gossar», sade han vänligt. »Ni måste vara trötta.
Hallå!» — han fick se Daisy — »En liten flicka! Hon kommer att
ta hand om henne som en råget sköter om sin kalf. Det är min
hustru», tillade han med en viss stolthet — »fru Soames. Huron
P. Soames är mitt namn. Jag svär på, att den lilla flickan kommer
att få det bra nu. Hör hit, Pete! Tag med dig de här gossarne och
visa dem, hvart de skola ta vägen.»

Medan kapten Soames gjorde dessa anmärkningar utan att ge
sig tid att hämta andan, banade sig en stor kvinna med vänligt
utseende väg genom den grupp sjömän, som omgaf oss, och skyndade
fram till Daisy, som höll mig i handen. Barnet såg upp, när
kvinnan närmade sig, lämnade mig plötsligt och sprang emot henne. I
nästa ögonblick låg hon snyftande i famnen på fru Soames, som bar
henne ned i hytten.

»Tänk», sade Mikael, när vi följde den färgade mannen ned,
»hvilken tur att denna goda kvinna fanns ombord. Det kommer att
bli en stor tröst för stackars Daisy.»

»Vi ha också all anledning att vara tacksamma», sade jag, »ty
jag vågar påstå, att en vänligare man än kapten Soames aldrig
seglat på hafvet. Jag önskar, att jag visste, hvad som blifvit af båten
med vår egen lilla kapten.»
»Gud gifve, att han inte har det sämre än vi», sade Mikael
och lade sig i sin koj. »Jag vet inte hvad du tänker göra, men jag
är destinerad till 'Fjäderholmarna'. Och behöfver inte tänka på
någon vakt», tillade han. »O, det är härligt! Det säger jag då, att
den här kojen är bättre än flotten. Tycker inte du så med?»

»Jo, det är den verkligen», svarade jag, i det jag följde hans
exempel och lade mig. »Men att vi äro på väg till Sidney! Det
tycker du väl bättre om än herr Timberlys kontor? Hvad skola vi
göra, när vi komma fram?»

Mikaels enda svar var en snarkning. Han låg redan djupt
insomnad.

Hade vi varit första klassens passagerare, som betalat bra, kunde
kapten Soames icke ha visat oss större uppmärksamhet. Han var
godheten själf; och när Mikael på sitt karakteristiska sätt erbjöd sig
att uträtta något arbete för att betala resan för oss tre, skrattade den
godlynte skepparen honom midt i ansiktet.

»Nej, nej», sade han, »ni seglar icke under mig och skall inte
arbeta under mig. Jag tycker, ni har förtjänat att få fritid nu. Om
vi skulle komma på den tanken att göra en tripp tillbaka till
Valparaiso framdeles, skola vi se hvad som kan göras. Som det nu är,
bli ni mina gäster.» Och då Mikael protesterade och sade, att han
var fullkomligt i stånd att arbeta och önskade få göra det, bad
kaptenen honom skrattande »hålla mun».

»Hör nu, unge Brook», sade han till mig en dag, »hvad
tänker ni göra, när ni kommer i hamn?»

Jag svarade, att Mikael och jag voro mycket villrådiga härom,
men vi tyckte, att, eftersom vi voro där, skulle vi se oss om i landet.

»Så godt är det», sade kaptenen. »Men hur har ni det med
kassan?»

»Jo», svarade jag, »jag har omkring tio pund, och Mikael har
fem, men vi tänkte be er ta emot det som betalning för vårt kosthåll.»

»Nej, unge man», sade kapten Soames mycket bestämdt, »kom
aldrig och tala om något sådant. Jag har tagit upp er tre ur hafvet,
och jag vill inte ta emot någon betalning», hvarpå han vände sig
om och gick bort.

»Jag har tänkt på en sak», sade han och vände om till mig
efter att ha gått af och an några gånger, »som jag skall tala om för
er. Ni har väl skrifvit till er far, gissar jag? Har ni ett bref färdigt
att afgå vid första hamn vi komma till?»
»Ja», svarade jag leende. »Jag har beskrifvit hela historien för
min far.»

»Jag kunde tro det. Hör nu hvad jag har att säga. <i>William
Penn</i> skall tas i docka, när vi komma till Sidney, och jag tänker, att
vi komma att vara där ett par månader eller så. Under tiden kunde
ni och den där rödhårige gynnaren, ni har med er, se er om i landet.
Ni kunna dra en växel på mig där, och när vi äro klara att afsegla till
Valparaiso, tar jag er med dit, och där kunna vi göra upp våra affärer.»

»Men bäste kapten Soames», sade jag brådskande, »vi —
hvarken Mikael eller jag — kunna begagna oss af er välvilja på detta
sätt. Detta kunna vi inte ens drömma om.»

»Här är ju inte fråga om någon sorts uppoffring. I Valparaiso
kan ni ju få pengar genom herr Timberly, och då får jag igen mitt.»

»Men —», började jag, men han afbröt mig:

»Nu anse vi den här frågan afgjord och därmed punkt; gå nu
ned och skrif ett postskriptum till er far och tala om det för honom.»
Därmed gick han ifrån mig och stängde in sig i sin hytt.

»Hvad pratade du och gamle Huron P. om?» frågade Mikael,
som kom fram till mig, när kaptenen försvann. »Du ser nästan ut
som en uggla vid dagsljus.»

»Gör jag?» sade jag skrattande. »Nå, om jag ser litet
förvånad ut, så är det inte så mycket att undra på. Hör på, skall du få
höra.» Och så talade jag om för honom kaptenens förslag.

»Ja», sade Mikael och drog ett djupt andetag, när jag slutat,
»det är en präktig gammal gosse, därom är inte tu tal. Det är min
själ som en dröm. Jag reser med ett kontor i sikte, och så
kanske jag om några dar rider på en struts efter en känguru.»

»Allvarsamt taladt går det nog inte an. Vi kunna verkligen
inte hela tiden låta kapten Soames lägga ut pengar för oss. Kanske
bli vi aldrig i stånd att betala igen dem.»

»Gamle Timberly klarerar nog den saken, när vi komma till
Valparaiso», sade Mikael.

»Men antag att vi aldrig komma dit.»

Mikael fnyste. »Tänker du, att vi skulle lida skeppsbrott igen?»
frågade han. »Men hvad tänker du göra, om du inte vill lefva på
kaptenen, för att du inte kan återbetala honom?»

»Du glömmer min växel på femtio pund», sade jag.

»Nej, det gör jag inte, men den är ställd på Valparaiso och
blir inte af så stor nytta i Sidney.»
»Vi få väl se», svarade jag. »Det vore högst märkvärdigt, om
en köpman med så stor affärsrörelse som herr Timberly inte vore
representerad i Sidney, i synnerhet om du tänker på den handel, som
bedrifves mellan dessa två städer. Högst sannolikt blir jag därför i
stånd att få ut mina pengar eller åtminstone något förskott.»

»Minsta besväret vore väl att lämna kaptenen växeln», sade
Mikael.

»Det är möjligt, men det skulle inte öfverensstämma med min
mening om oberoende», svarade jag.

»Ja», sade Mikael skrattande, »du är kapitalisten och får väl
bestämma. Jag måste lefva på någon en tid, och då kan det lika så
gärna vara "på dig.»

»Mikael», sade jag allvarligt, »oaktadt det just inte borde
nämnas i sammanhang med pengar, måste jag dock påminna dig om
hvad du riskerade för mig, när du hoppade från båten upp på det
sjunkande fartyget, och att jag därför vill vara dig till nytta nu.»

»Prata inte!» utbrast Mikael. »Den där saken är utagerad
för länge sedan. Och skulle du för resten inte göra detsamma för
mig hvilken dag i veckan som helst?»

»Jag har inte haft tillfälle till det än», svarade jag. »Det få vi
väl se, när den tiden kommer, om den någonsin gör det.
Emellertid är jag din gäldenär, och kom ihåg det!»

»Jag skall försöka att inte ruinera dig. Men eftersom vi tala
om våra planer för närmaste tiden, hur har du tänkt, att det skall
bli med Daisy?»

»Hon måste stanna hos fru Soames. Det är inte något annat
att göra. Hon kan inte gå och traska omkring med oss.»

Mikael grinade. »Inte riktigt», sade han, »men tösen
kommer nog inte att tycka om att bli kvarlämnad.»

»A, det bryr hon sig nog inte så mycket om», invände jag.
»Vi skola ju inte bli borta för alltid. Dessutom tycker hon så
mycket om fru Soames.»

»Och bra har hon det också», sade Mikael. »Den gamla frun
är som en mor för henne. Och jag gissar, att allt nog ordnar sig
själft, när vi komma till Sidney.»

Omkring tre veckor efter detta samtal, den 15 april 1851,
anlände vi till Port Jackson. En frisk vind blåste, och <i>William
Penn</i> förde sig väl, när vi svepte förbi den stora fyren på South Head,
och nästan omedelbart därefter löpte vi in i den finaste hamn i 
världen. Hvilken härlig syn det var! Höjderna kring stränderna voro
skogklädda ända ned; de otaliga lustbåtarna glänste med sina hvita
segel. Jag skall aldrig glömma denna härliga morgon, då jag för
första gången såg Sidneys hamn, och jag kunde icke låta bli att säga
till Mikael, som stod bredvid mig och äfven njöt af den storartade
taflan: »Sannerligen börjar jag inte känna mig glad öfver att vi ledo
skeppsbrott.»

»Jag tänkte mig det, att ni skulle spärra upp ögonen», sade
Silas Dodd, som händelsevis hörde min anmärkning, då han gick
förbi. »Men vänta tills ni komma i land, och om de då inte vilja
krypa ur hufvudet på er, vill jag inte vara holländare.»

<i>William Penn</i> bogserades till kajen, och vår längtan att känna
fast mark under fötterna var så stor, att landgången knappt var
utlagd, förrän Mikael och jag underrättade kaptenen om vår afsikt att
göra en utflykt i staden.

»Det är bra», sade han, »gör som ni vill. Jag skall själf gå i
land om ett par timmar. Ni kan gå och titta på parken och
botaniska trädgården. Ni behöfver inte vara oroliga för att gå vilse, så
länge ni frågar er för.»

Sedan vi gjort oss så fina som möjligt, skulle vi just gå i land,
då kaptenen kom och ropade oss tillbaka.

»Jag kom att tänka på en sak», sade han, »och det är, att ni
kanske borde säga farväl åt den lilla flickan, innan ni går.»

»Säga farväl till Daisy?» frågade jag. »Hvarför? Träffa vi inte
henne här, när vi komma tillbaka?»

»Jag tror inte det», svarade kaptenen. »Jag tycker, att fru Soames'
förslag inte är så tokigt, och Daisy går nog in på det. Ser ni,
gumman, hustru min, har någon sorts kusin eller något dylikt på ett
ställe, som heter Paramatta, omkring femton mil <footnote>Engelska.</footnote> uppför floden,
och hon säger, att hon tänker bege sig dit och ta flickan med sig.
Det skall göra henne godt, ser ni. Ombyte af luft och allt sådant där.»

»O, men det är synd, kapten», sade Mikael. »Tösen skulle
nog tycka om att få se staden, och vi tänkte nästan ta henne med
här omkring, innan vi anträda vår resa.»

»Det är nog bäst, att det blir så, som min hustru räknat ut
det. Ni låter flickan följa med henne till Paramatta och kan fara och
hälsa på henne om några dagar, under hvilken tid hon hunnit vänja sig
att vara af med ert sällskap, och då blir det inte svårt för er att resa.»
»Kapten har rätt, Micky», sade jag efter ett ögonblicks fundering.
»Det är nog bästa sättet. Dessutom skall ombytet göra Daisy godt.»

Vi hade icke sagt något till Daisy om vår tillämnade tripp in
i landet, och som vi lofvade att komma och hälsa på henne efter
några dagar, skildes hon från oss ganska lugnt, och vi begåfvo oss
i land, lättare om hjärtat vid tanken på att hon på sätt och vis skulle
vara beredd att vara af med oss en tid, när vi kommo för att delge
henne våra planer.

»Stackars lilla Daisy», sade jag, »det är synd att spela henne
ett sådant spratt. Jag skulle gärna vilja, att hon vore med oss några
dagar. Men det är nog bäst, som det är.»

»Jag är säker på det nu», svarade Mikael, »fast jag inte tänkte
så först. När vi komma tillbaka, få vi god tid att visa henne Sidney,
och då skola vi också vara bättre i stånd att göra det. Men hvart
tar du vägen?» tillade han, då jag gick tvärs öfver gatan för att tala
vid en poliskonstapel.

»Jag vill veta hvar King Street är», förklarade jag. »Jag tänkte
gå till herrar Arundel & Komp.»                                                        

»<i>William Penns</i> ägare!» sade Mikael förvånad. »Hvarför det?»

»För den där penningfrågans skull», svarade jag. »Kommer
du med?»

Vi stodo just midt emot ingången till Royal Hotel, som såg så
svalt och inbjudande ut, att Mikael beslöt sig för att stanna, där
han var.

»Nej», sade han, »jag skall stanna här och få mig en pipa och
en titt i tidningarna. Om du inte är tillbaka om en half timme,
kommer jag efter dig.»

»Det är bra», sade jag. »Om jag hinner uträtta, hvad jag skall,
före denna tid, skall jag vänta på dig utanför kontoret. På det
sättet tappa vi inte bort hvarandra.»

Mikael nickade och försvann in i hotellet för att röka, en vana
som han förskaffat sig på sjön, under det att jag begaf mig till King
Street, som låg i närheten, för att uppsöka herrar Arundel & Komp.

Jag gick in och sade mitt ärende, och sedan jag väntat några
minuter, underrättade mig en kontorist, att herr Arundel önskade
träffa mig, hvarpå jag visades in i ett inre rum, där en lång, vacker
man med de vänligaste ögon, jag någonsin sett, räckte mig handen
med ett välvilligt leende.
»Jag har hört litet om edra missöden, herr Brook», sade han.
»En af mina kontorister återvände från kajen för en half timme sedan
och berättade, hvad han hunnit uppsnappa af edra äfventyr. Det
skall roa mig att så småningom få höra alltsammans. Hvad kan
jag emellertid göra för er? Jag gissar ni inte skulle ha något emot
att få litet pengar, eller hur?»

Jag kände mig så öfverväldigad af hans hjärtliga vänlighet, att
jag icke kunde säga något på en stund.

»Ni behöfver inte vara rädd för att be om det», fortsatte herr
Arundel leende. »Ni och edra följeslagare äro firmans skyddslingar,
ser ni. Ni har inte blifvit upptagen ute på villande haf, sedan ni
förlorat allt hvad ni ägde, för att omkomma i en främmande stad utan
ett öre på fickan.»

»Jag vet inte, hvad jag skall svara på ett så vänligt bemötande»,
lyckades jag slutligen framstamma. »Jag kom i affärer och väntade,
att jag — jag —»

»Ni väntade att träffa en affärsman», afbröt han skrattande. »Det
gör ni ju också. Men jag hoppas, att ni inte inbillar er, att en
affärsman är detsamma som en girigbuk. Låt mig nu få höra ert ärende.»

Jag skrattade. »Det kommer jag aldrig att tro, sedan jag
träffat er», sade jag. »Men det är verkligen pengar jag behöfver, ty —»

»Jaså, jag kunde tro det», afbröt herr Arundel. »Naturligtvis
kan ni inte komma någon vart utan pengar. Det kan ingen.»

»Ursäkta mig, herr Arundel», sade jag, »men ni missförstår
mig. Jag har godt om pengar, ehuru jag inte har dem disponibla,
men jag trodde, att ni skulle kunna säga mig, hur jag skall få dem»,
stammade jag förvirrad, ty jag började förstå, att jag, trots min
skrytsamma föresats att vara oberoende, måste komma att stå i
tacksamhetsskuld till någon.

Herr Arundel lutade sig tillbaka i stolen och skrattade hjärtligt.
»Min käre gosse», sade han slutligen, »en sådan förlägenhet ni råkat
i! Jag tror, att jag förstår, hvad det är för fel. Troligtvis ha ni vid
skeppsbrottet lyckats rädda en växel, ställd på Valparaiso, och önskar
veta, hvad ni kan göra med den. Är det inte så?»

»Alldeles», svarade jag, förvånad öfver hans skarpsinnighet.

»Det skall jag genast upplysa er om», sade herr Arundel, under
det att hans ögon glänste af munterhet. »Er växel har inte mera
värde här än den där gamla tidningen.»

Mitt mod sjönk. »Jag förstod, att ni inte skulle vilja lämna 
pengar på den», förklarade jag, »men jag trodde, att ni skulle kunna
säga mig, om Timberly & Komp. ha representanter i Sidney, och
om så är, löser nog deras agent in växeln.»

Herr Arundel skakade på hufvudet. »Nej», sade han, »jag
känner nämnda firma, men den är icke representerad här. Och om
den också vore det, fick ni nog inte växeln inlöst ändå. Affär är
affär, ser ni.»

»Jag börjar märka det», sade jag med en suck. »Men om ni
har tid att höra på mig, skall jag tala om, hur det är ställdt, och
sedan är ni kanske god och råder mig, hur jag skall göra.»

Herr Arundel såg på klockan. »Hvar är er följeslagare?»
frågade han.

»Utanför, tror jag», svarade jag. »Han skulle vänta på mig
här, om jag icke återkommit till honom inom en half timme, och
jag har varit här längre än så.»

Herr Arundel ringde. »Gå och se efter, om en ung herre
väntar här utanför», sade han till den inträdande kontoristen. »Om
så är, så visa honom hit in. Han heter 0'Brien.»

Kontoristen återkom efter ett par minuter, åtföljd af Mikael,
som blef lika hjärtligt mottagen af herr Arundel som jag.

»Nu, gossar, skall jag säga, till hvilken slutsats jag kommit»,
sade vår vän, när Mikael fått höra, hur sakerna stodo. »Jag skulle
gärna vilja höra er själfva tala om edra äfventyr, och därför skall
jag skicka ned till fartyget efter edra kistor och låta föra dem till
mitt hus i Pott's Point. För närvarande har jag litet att göra, men
sannolikt är jag ledig klockan fem. Gå ut och roa er i staden
till dess, och kom sedan hit, så följas vi åt. Ni måste anse mitt hus
som ert hem, medan ni äro i Sidney.» Han hötte med fingret åt
oss och skrattade, då vi försökte tacka honom. »Jag har inte tid att
höra på det där. Kom tillbaka klockan fem, och glöm inte att roa
er under tiden!»

»Jag har då aldrig sett maken till karl att vara hygglig», sade
Mikael, när vi kommit ut på gatan.

»Jag trodde inte heller, att vi skulle mötas af så mycken
vänlighet», sade jag. »Herr Arundel är då en riktig krona bland män.»
Just då kände jag, hur en hand lades på min arm, och när jag
vände mig om, fann jag mig ansikte mot ansikte med en lång,
mager ung man med anteckningsbok och blyertspenna i handen. Han
tog af sig hatten och sade:
»Jag ber om ursäkt, men äro ni inte de herrar, som räddades
ute på hafvet af <i>William Penn?</i>»

»Jo», svarade jag, »det äro vi.»

»Hvilken tur!» utropade den unge mannen med ett belåtet grin.
»Jag kunde just tro det, när jag såg er komma ut från herr Arundels
kontor. Jag hörde talas om det nere vid kajen, men ville gärna
höra det af er själfva. Kom in här i portgången», fortsatte han
och drog oss med sig. »Tala nu om alltsammans!»

Han talade fort med hög röst, och jag kände mig mycket böjd
för att skratta åt honom. Emellertid lyckades jag hålla mig
allvarsam och frågade honom artigt, hvarför kan var så intresserad af oss.

»A, jag ber om ursäkt. Jag glömde», sade han. »Naturligtvis
kunde ni inte veta det. Jag är anställd i tidningen <i>Sidney Morning
Herald</i> och måste skrifva litet om er. Ni nekar väl inte? Någonting
är jag tvungen att tala om, och då kan det så gärna vara sanning.»

Vi skrattade båda. »Ni är verkligen högst energisk», sade jag
och berättade sedan i största korthet våra äfventyr, under det att
hans penna flög öfver sidorna i anteckningsboken.

»Jag tackar så mycket», sade han, när jag slutat. »Kom och drick
ett glas med mig i kväll. Mitt namn är Briggs. Jag bor i Redfern.»

Innan jag hann svara, hördes ett våldsamt bråk ute på gatan,
och herr Briggs rusade genast ut för att se hvad som stod på.

»En häst, som skenat!» ropade han och svängde med sin penna.
»Hvilken tur!»

Vi skyndade ut och sågo åt det håll, hvarifrån bullret hördes.
En häst rusade i fullt sken längs King Street. Han var spänd för en
lätt dogcart, i hvilken sutto en dam och en herre i militäruniform.
Flickan — ty hon var knappt mera än ett barn — höll sig med bägge
händerna fast i skärmen, under det att officeren förgäfves försökte
hejda det rasande djuret. Lyckligtvis var King Street nästan folktom
vid denna tid, men jag förutsåg, att om hästen lyckades nå George
Street, kunde mer än en olycka inträffa. Därför sprang jag utan
vidare ut till midten af gatan och lyckades gripa tag i tygeln, då
djuret rusade förbi. För ett ögonblick förlorade jag balansen och
släpades med, men lyckades få ett nytt tag strax ofvanom betslet
och ryckte till så hårdt, att hästen tvärstannade. Genast
omringades vi af nyfikna, som ville hjälpa till att hålla hästen, hvilket
emellertid icke behöfdes, ty han stod där darrande utan att försöka
fortsätta sitt vilda lopp.
»Ni var mig en modig krabat!» utbrast officeren, i det han
hoppade ned och hjälpte damen stiga ur. »Vänta ett ögonblick, tills
jag hunnit föra denna dam ur trängseln. Jag önskar tala med er.»

De försvunno i en bod, och som det nu var flera karlar, som
höllo i hästen, tog jag Mikael under armen — ty han hade hela
tiden varit i min närhet — och gick skyndsamt därifrån.

Men vi hade icke hunnit långt, förrän vi hörde ett rop, och
när jag såg mig om, varseblef jag officeren, som skyndade efter oss,
åtföljd af herr Briggs och några andra.

»Bad jag er inte vänta?» sade han flämtande, när han kom
fram till oss. »Hvad menar ni med att gå er väg utan att ge mig
tid att tacka er?»

»Ni behöfde inte besvära er», svarade jag. »Någon annan hade
kunnat hejda hästen lika bra som jag.»

»Jag tror inte det», sade han och tryckte min hand. »Det såg
inte så ut. Men jag kan inte uppehålla er här och måste dessutom
återvända till min dam. Säg mig ert namn och er adress, så kan
jag komma och besöka er.»

»Mitt namn är Brook», svarade jag, »och hvad adressen beträffar,
har jag ingen än, ty jag har just nyss anländt till Sidney.»

»Brook!» upprepade officeren och betraktade mig noga. »Inte
<i>den</i> Brook, som blef räddad på hafvet?»

»Så ryktet går!» sade jag skrattande. »Jo, jag är den Brook
och här är <i>den</i> O'Brien, den andre, som blef räddad.»

Officeren räckte oss handen. »Det gläder mig att göra er
bekantskap», sade han. »Mitt namn är Woodward — major
Woodward. Ni måste komma och äta middag hos oss i dag. Öfversten
skall bli förtjust att få träffa er.»

Jag såg på Mikael, och båda brusto vi ut i skratt. »I de här
kläderna?» sade jag. »De äro de enda vi ha, ser ni.»

Woodward skrattade. »Ja, inte fästa vi oss vid det, om inte
ni gör det», sade han; »men jag tänker ni gör det, och därför
bestämma vi en annan dag. Ni skall väl ta in någonstans. Tala om
hvar det blir, så skall jag komma och hälsa på er.»

»Det skulle glädja oss mycket», sade jag. »Vi skola vara herr
Arundels gäster —»

»Arundel!» utbrast majoren. »Skola ni bo hos Arundel?»

»Ja», svarade jag. »Han har varit så vänlig och inbjudit oss.

Han har ställt om att vi skola flytta till honom redan i kväll.
Känner ni honom?»

»Mycket väl», sade Woodward med ett egendomligt leende.
»Och jag tror, att jag kan försäkra er, att om ni funnit honom
vänlig förut, skall han välkomna er med öppna armar nästa gång han
träffar er.»

»Hvarför det?» frågade jag.

»Därför att den dam, hvars lif ni räddade nyss, är hans enda
barn», svarade officeren och tog åter min hand.

Jag rodnade af glädje, men innan jag hann säga ett ord,
fortsatte Woodward:

»Jag måste skynda tillbaka, annars tror fröken Arundel, att jag
aldrig kommer igen. Emellertid skall jag titta in på Evora i kväll
efter middagen. Farväl så länge», och han skyndade bort.

»Jack», sade Mikael högtidligt, då vi fortsatte vår promenad,
»du har haft nästan för stor tur. Jag yrkar på att nästa gång vi
träffa på någon kvinnlig varelse, som behöfver hjälp, så öfverlämnar
du henne åt mig.»

»Får gå», sade jag skrattande; »men jag är särskildt glad öfver
att jag hade den turen att kunna göra något för dottern till den
man, som vi ha att tacka för så mycket.»

»Där ha vi herr Oberoende igen!» sade Mikael. »Du vill
inte ta emot något af någon.»

»Jo, det vill jag, fast jag erkänner, att jag tycker om, när jag
kan få återgälda något.»

»Nå, du har på förhand betalt denna skuld till fullo», sade
Mikael. »Du har fått vind i seglen, och jag, som inte känner några
samvetsbetänkligheter öfver att ta emot något godt, när det bjuds,
skall hålla fast vid dig och få min beskärda del. Och för att visa
min ödmjukhet föreslår jag, att vi gå in på den här restauranten,
som ser så inbjudande ut, och få oss frukost, som du skall få betala
för mig.»

*

</chapter>

<chapter name="FEMTE KAPITLET. På Evora">

<h1>FEMTE KAPITLET.</h1>

<h2>På Evora.</h2>

Major Woodward hade icke öfverdrifvit, när han talade om det
mottagande, vi skulle få af herr Arundel. När vi träffades
på eftermiddagen, hade han hört talas om den fara, hans dotter varit
utsatt för, och hur jag hejdat hästen, och han kom med så många
tacksägelser, att jag riktigt skämdes.

»Det är en sådan småsak att tala om», sade jag. »Hvilken
annan som helst, som har ett par starka armar, hade kunnat göra
detsamma.»

»En sådan småsak!» upprepade herr Arundel. »Kallar ni det
en småsak att riskera lifvet för en främling på det sätt ni gjorde?
Starka armar, bevars väl! Det behöfs mer än det för att icke släppa
tag, när man släpas med af en skenande häst. Det behöfs ett modigt
hjärta för att kunna se döden i ögonen på ett sådant sätt. En gata
full af fega stackare och endast en tapper man bland dem. Jag
tackar Gud, min gosse, att ni var där.»

Jag lade handen på axeln på Mikael. »Ni måste göra ett
undantag, herr Arundel», sade jag. »Mikael var strax bakom mig,
och om jag icke fått litet försprång, skulle äran, sådan den nu var,
tillfallit honom.»

»Ja», sade Mikael blygsamt, »visst skulle jag ha försökt. Men
jag tror sannerligen inte, att jag kunde ha hejdat hästen. Ni har
ingen aning om, hvilka muskler Jack har. Den som kan bryta af
armen på en stark karl med en enda knyck, han kan —»

»Hvad syftar ni nu på? Efter middagen måste jag höra alla era
äfventyr. Nu bege vi oss hem. Skola vi gå eller åka?»
Vi föredrogo att gå, och när vi lämnade de bullersamma
gatorna bakom oss och stego upp för höjden på östra sidan om
Woolloomooloo, förde herr Arundel samtalet på Daisy.

»Jag är orolig öfver er lilla vän», sade han. »Min afsikt var
naturligtvis, att hon också skulle komma hem till mig, men när jag
nämnde det för kapten Soames, underrättade han mig, att hans hustru
redan rest till Paramatta.»

»Ja», sade jag, »allt var ordnadt, innan vi lämnade fartyget,
och vi lofvade Daisy att hälsa på henne om ett par dar. Det är ju
inte så långt borta, eller hur?»

»Paramatta?» sade herr Arundel. »Nej, visst inte. Det är
omkring femton mil härifrån, och ni kunna göra en utfärd dit antingen
på floden eller efter landsvägen. Och så måste ni ta Daisy med hit.
Några dagar bland orangelunderna skola inte skada henne, men hon
har det nog bättre under mitt tak.»

»Daisy kommer att bli förtjust öfver de nya anordningarna»,
sade Mikael.

»Det blir hon nog», sade jag, »men det blir nästan för mycket
af det goda, om ni får oss alla tre på halsen.»

»Jag är mera själfvisk än ni tror», sade han; »det finns godt
om rum hemma, och jag tycker om att se ungdom omkring mig.»
Här tystnade han tvärt, och ett smärtsamt drag flög öfver hans
ansikte, men det försvann snart. »Det är nu mer än sex år sedan
min hustru och två gossar togos ifrån mig under en svår epidemi,
som hemsökte Sidney. Min dotter är det enda jag har kvar. Och
därför kan ni förstå, i hur stor tacksamhetsskuld jag står till er med
anledning af ert modiga uppträdande i morse. Och när jag ser er
två och tänker på att mina båda gossar skulle vara ungefär vid er
ålder, om de fått lefva, är det någon lättnad i en sorg, som aldrig
kan fullkomligt skingras, att visa er litet vänlighet för deras skull,
som äro borta. Men nu äro vi vid grinden», tillade han gladt, »och
här är min dotter, May, som kommer för att önska er välkomna
till Evora.»

En mycket vacker flicka på omkring nitton år kom emot oss.
Hon räckte mig vänligt handen och sade med ett förtjusande leende:

»Det var inte snällt af er, herr Brook, att springa bort i morse
utan att låta mig få tillfälle att tacka er. Men eftersom ni skall bo
hos oss, hoppas jag få månget tillfälle att visa min tacksamhet.»

»Det gör ni bäst genom att aldrig beröra detta ämne», sade
jag. »Det är belöning nog att kunna stå er fars dotter till tjänst.»

Hon rodnade lätt. »A, jag låter inte afspisa mig med fagra
ord», sade hon, hvarefter hon vände sig till Mikael och välkomnade
honom lika hjärtligt. »Jag har låtit göra i ordning de båda norra
rummen», sade hon sedan till sin far. »Var det bra?»

»Präktigt», sade han. »De stå i förbindelse med hvarandra»,
förklarade han för oss, »så att ni utan hinder kunna prata med
hvarandra om kvällarna. Kanske ni skulle vilja gå upp genast? Ni
behöfva inte vara oroliga öfver edra kläder. Vi skola ta oss en
promenad till Holly's i morgon och rigga upp er. — Jag gissar majoren
tittar in i kväll», tillade han, vänd till dottern.

»Jag tror, att han gör det», sade fröken Arundel, rodnande.

Herr Arundel skrattade. »Som om du inte visste det!»
Därefter sade han till tjänstflickan, som kom emot oss i tamburen: »Visa
herrarne till deras rum.»

»Hvilket rum vill du ha?» frågade jag Mikael, då vi blifvit
ensamma.

»De äro lika vackra båda två, men eftersom min kista står här
och din i det andra rummet, är den frågan snart afgjord.»

»Men en sak vill jag säga dig, och det är, att du inte pratar
om den där hästkraken vidare, annars knackar jag ihjäl dig.»

»Mördare!» ropade Mikael. »Hvad har jag gjort, efter du skall
urladda din vrede öfver mig?»

»Du är alldeles för begifven på att tala om mig och hvad jag
gör», sade jag. »Tänk, att du berättade om den där striden ombord
på <i>Pizarro!</i> Jag vill inte veta om det, hör du det?»

»Hvad?» utbrast Mikael. »Tänker du slå mig? Tror du, att
du är den ende starke mannen sedan Simsons dagar? Det skall jag
yisa dig.» Och med ett grepp i all vänlighet om lifvet på mig,
försökte han få mig i golfvet.

Jag skrattade, och med uppbjudande af all min styrka lyfte jag
upp honom i mina armar och bar honom till fönstret. »Ligg still,
annars kastar jag ut dig», sade jag. »Vill du lofva att aldrig göra
det mera?»

»Jag lofvar», flåsade Mikael, när jag satte ned honom på en
stol. »Du har sannerligen riktiga jättekrafter. Jag hade verkligen
inte trott, att du skulle kunna lyfta upp mig så där.»

»Ja, du är just ingen dunkudde», sade jag skrattande. »Och
nu vet du hvad som händer, om du inte lyder order. Men det är
nog middagstid snart.»

Vi hade knappt hunnit borsta och snygga oss efter vårt lilla
nappatag, förrän en klocka ringde, och ett ögonblick därefter följdes
vi åt utför trappan och visades af jungfrun in i salongen.

»Jaså, här har jag er», sade herr Arundel. »Ni måste vara
hungriga efter promenaden. Vi hoppa öfver alla ceremonier. — Gå
först du, May.»

»När jag kom ned för trappan hörde jag ett förfärligt bråk
från ert rum, herr Brook», sade fröken Arundel, när hon tog plats
midt emot sin far. »Jag hoppas, det inte var något farligt.»

Jag såg skuldmedveten på Mikael, som brast i skratt. »Det
gläder mig, att ni hörde det», sade han. »Det var Jack.»

»Jag hörde er röst också», anmärkte May leende.

»Det är inte att undra på», sade den oefterrättlige Micky. »Jag
skrek på hjälp. Jack grälade på mig. Det gör han ofta. Ni måste
binda honom för att få lefva i frid. Han lyfte upp mig och hotade
att kasta ut mig genom fönstret bara för att —»

»Micky!» afbröt jag honom skarpt. »Håll tyst!»

»Se där! Nu ser ni hur det är», sade Micky. »Han vill inte
ens, att jag skall få tala till mitt eget försvar.»

»Jag är säker på att ni blir mycket illa behandlad, herr O'Brien»,
sade May. »Hädanefter måste jag ta er under mitt särskilda hägn.»

»Tusen tack, fröken», svarade han. »Nu behöfver jag inte vara
orolig för mitt lif. Men skulle ni inte vilja», tillade han med ett
behag, som förtog all närgångenhet i hans begäran — »skulle ni
inte vilja kalla mig Micky eller Mikael? Jag känner inte igen mig
själf som herr O'Brien.»

Fröken Arundel skrattade. »Låt det bli Mikael och Jack och
May då. Passar det?»

»Ni tycks stå på riktigt god fot med hvarandra», sade major
Woodward, som kom in lagom för att höra det sista yttrandet. —
»Hur står det till, Brook? Har ni hejdat någon mer häst, sedan vi
träffades senast?»

Mikael skrek af förtjusning. »Akta er, major», sade han. »Han
kastar ut er genom fönstret, om ni rör vid det ämnet.»

Majoren såg så förvånad ut öfver dessa ord, att vi alla brusto
i skratt, under det Mikael i korthet förklarade, hvad han menade.

»Vi väntade dig knappt så tidigt, Woodward», sade herr Arundel.
»Säkert har du inte ätit än?»

»Nej», svarade majoren, »det har jag inte. Men vet ni, Brook»,
tillade han och vände sig till mig, »öfversten skulle vilja ha reda
på, om den kapten Brook, som kommenderade <i>Trefoil</i> vid Trafalgar,
var släkt med er.»

»Det var min farfar», svarade jag.

»Var det?» sade majoren. »Ni måste äta middag hos oss i
mässen i morgon. Öfversten skall bli förtjust att få träffa er.
Hans far och er farfar voro gamla vänner.»

»Känner öfversten min far?» frågade jag ifrigt.

»Det sade han inte», svarade majoren. »Men jag gissar det.
Ni kan ju fråga, när ni träffar honom.»

»Det var en mycket angenäm öfverraskning», sade herr
Arundel. »Jaså, ni är sonson till den ryktbare Brook! Egendomligt nog
har jag en gravyr af det stora sjöslaget, där er farfars fartyg synes
i förgrunden i strid med franska fregatten <i>l'Espérence</i>. Ni känner
förstås till den?»

»Ja», svarade jag gladt. »Vi ha den hemma. Men jag skulle
gärna vilja se den.»

»Det skall ni visst få», sade herr Arundel. »Den sitter i
rökrummet. — Har du slutat, major? Ett glas vin till? Inte? Låt oss
då följas åt in i rökrummet och prata. — Du kan komma med, May,
om du vill. Du gör ju alltid det, när Woodward och jag äro
ensamma, och vi kunna ju inte kalla dessa gossar främlingar. Jag
tycker nästan, att jag känt dem, så länge de lefvat», sade han
skrattande, när vi följde honom in i rökrummet.

Jag vet icke hur länge jag stod framför familjetaflan. Mina
tankar voro långt borta i mitt engelska hem, och jag tog föga notis
om det, som tilldrog sig omkring mig; men slutligen hörde jag herr
Arundels röst tätt bredvid mig.

»Jag hade så när glömt tala om för er, Jack», sade han, »att
ett fartyg afseglar med post i morgon. Ni kanske vill skrifva hem?»

»Jag skref till min far i morse, innan jag lämnade fartyget och
lade ned brefvet i en breflåda», svarade jag.

»Det var bra», sade herr Arundel. »Låt oss nu gå till de andra.
Ni röker inte, förmodar jag?»

»Nej», svarade jag, »jag har inte kommit så långt än, men
känner jag Mikael rätt, röker han för oss båda.»
En skrattsalfva från May och majoren afbröt oss, och vi kommo
lagom för att höra Mikaels nästa infall.

»Ja», sade han och sög belåtet på en stor pipa, »jag började,
men slutade upp igen vid ganska tidig ålder.» Och så berättade
Mikael en mycket lustig historia, hur han botades för att röka för
nio år sedan.

»Nå», sade herr Arundel, när skrattet afstannat efter Mikaels
historia om hans första pipa, »få vi höra edra äfventyr i kväll, eller
äro ni för trötta?»

»Mikael får berätta», svarade jag. »Han gör det mycket bättre
än jag.»

»Hör på den!» sade Mikael. »Nåväl då, fröken — May,
menar jag, <i>Infandum renovare jubes dolorem</i>, så —»

»Bevars väl», afbröt majoren, »tänker ni berätta på latin? —
Har du något lexikon, Arundel? Jag har alldeles glömt det lilla latin,
jag kunnat.»

»Å, hvarför skulle ni afbryta mig, när jag började så storståtligt? 
Nåväl, jag föddes i —»

»Väck mig, när ni kommer till den intressanta delen», afbröt
majoren, i det han lutade sig tillbaka i stolen och slöt ögonen.

»Ja, eftersom ni inte är intresserad af historien om mitt
tidigare lif», sade Mikael, »skall jag hoppa öfver den och börja vid det
tillfälle, då min käre unge vän Brook utmärkte sig genom att hoppa
öfver bord under en storm en eftermiddag, när vi höllo på att kryssa
genom Magelhaens sund.» Och så började han skildra vår resa på
ett så lefvande sätt, att May Arundel ömsom skrattade och grät,
medan hon hörde på, och de båda herrarne lyssnade med största
intresse.

»Stopp där, Micky!» sade jag, när han nämnde om hur båten
lämnade fartyget och helt lugnt började beskrifva hur vi byggde
flotten. »Du utelämnade en viktig sak. Det är min tur nu», och
trots hans protester berättade jag, hur ädelmodigt han uppfört sig.

»Det får jag då säga, Brook», sade majoren, när vi slutat vår
berättelse, »att eftersom ni lämnade hemmet endast för att söka
äfventyr, tror jag, att ni hittills har goda skäl att vara belåten med
resultatet.»

»Och ni har också goda skäl att vara tacksam mot försynen,
som så underbart räddat er», tillade herr Arundel. »Jag undrar,
hvad som blef af dem i lifbåten.»

»Styrmannen på <i>William Penn</i> tycktes tro, att de gått till botten»,
sade Mikael, »men jag kan verkligen inte inse, hvarför inte de också
kunnat bli upptagna så väl som vi.»

»Det kommer att dröja länge, innan vi få höra, huru det gått»,
sade herr Arundel; »men jag skall skrifva och låta herr Timberly
veta, hvar ni finnas, ifall han har några underrättelser att lämna.
Och nu tror jag, att vi visa ut dig, Woodward, ty det är nära
midnatt, och våra gossar måste vara dödströtta.»

När majoren gick genom hallen, tog han mig afsides. »Hör
på, Jack», sade han, »jag vet, att ni är utledsen på det där ämnet
och lofvar, att jag inte skall återkomma till det; men för att återgå
till den där affären i morse, så vet ni kanske, att jag är förlofvad
med May Arundel?»

»Jag gissade det», svarade jag.

»Gjorde ni? Då vet ni hvad jag känner för er. Jag ville blott
säga, att närhelst ni är i behof af en vän, så vänd er till mig. Glöm
inte det!» Och sedan han tryckt min hand, gick han ut.

Herr Arundel och May sutto redan till bords, när vi kommo
ned till frukosten nästa morgon, och den förre såg leende upp från
några bref, som han ögnade igenom.

»Jag har några nyheter här, som skola intressera er», sade han
efter att ha hälsat. »Den första rör Daisy och har just kommit med
ett bud från fartyget. Kapten Soames skrifver, att han fått
underrättelse från sin hustru, som säger, att de vänner, hon väntat sig
finna i Paramatta, ha rest därifrån och bosatt sig på annat håll.»

»Å, då få vi tillbaka vår Daisy i dag», sade jag.

»Nej», svarade herr Arundel, »det blir ingenting af, ty fru
Soames har med den karakteristiska energien hos hennes släkte icke
förlorat någon tid att spåra upp sin kusin, som kaptenen uttrycker
sig, och har tagit Daisy med sig.»

»Hvart ha de rest?» frågade jag, när herr Arundel slutat.

»Någonstädes på andra sidan Bathurst. Naturligtvis är ni lika
klok nu som förut, men nämnda stad ligger bortom Blåa bergen,
omkring hundrafemtio mil västerut.»

»Bevare mig väl», sade Mikael, »det var bra långt. Hvad har
kunnat fara i den gamla damens hufvud, eftersom hon rest så långt?»

»Jo», sade herr Arundel och skrattade trots sin märkbara oro,
»det tycks, som om hon fått reda på en fora, som just ämnade sig
till denna plats och tyckte, att ett godt tillfälle inte borde förloras.
Tänk på er lilla vän, som gör sin första resa genom landet efter ett
spann af åtta eller tio oxar.»

»Det låter trefligt», sade Mikael.

»Men det känns inte så», inföll May. »Jag har försökt det.»

»Ni misstänker väl inte någon fara?» frågade jag. »Jag tyckte,
att ni såg orolig ut.»

»Fara? Nej», svarade herr Arundel, »jag tänkte bara på det
obekväma i färden. Jag skulle gärna ha velat bespara barnet en så
ledsam erfarenhet. Emellertid kan det nu inte hjälpas, och kanske
ombytet efter den långa sjöresan skall göra henne godt.
Egendomligt nog är det just i den riktningen, jag tänkt mig, att ni skulle
göra en liten tripp, och då kunna ni, så godt sig göra låter, följa
hennes spår. Detta för mig till den andra nyheten, jag skulle
omtala», fortsatte han och såg på sin dotter. »En gammal vän till dig,
May, är i Sidney just nu.»

»Jaså. Hvem då?»

»Ben Layton. Han kunde inte ha återkommit vid något bättre
tillfälle än nu. Jag tänkte på honom i går kväll och önskade, att
han vore här. Det är en man för er, Jack.»

»För mig?» sade jag. »Hvarför det, och hvem är han?»

»Om jag inte misstar mig allt för mycket, kommer han att
bli mer än glad att följa med er och tjänstgöra som vägvisare; och
som han känner landet utantill, kunde ni inte få någon bättre. Han
tillbringar största delen af sin tid med att jaga och kommer hit till
staden för att sälja sitt byte, Det är en konstig kurre och tämligen
oberoende, men som jag varit i tillfälle att göra honom åtskilliga
tjänster, är jag säker på att han icke skall neka, om jag ber honom
bli er följeslagare.»

»Är han född i Australien?» frågade Mikael.

»Han är en typisk son af detta land. Han föddes i
Illawaraedistriktet och är nu något öfver trettio år. Hvad han inte känner
till om snår och träsk, är inte värdt att veta, ty han har nästan hela
sitt lif studerat deras hemligheter. Jag tror inte, att det i hela
kolonien finns någon, som bättre eller ens så bra kan göra er förtrogen
med dem.»

»Ni talade om, att han nyss återvändt», sade jag. »Hvar har
han varit?»

»I Kalifornien för att söka guld, en sysselsättning, som inte
tycks gagnat honom mycket. Han deltog i den allmänna rusningen
dit 1849, och liksom många andra har han återvändt nästan fattigare,
än då han for. Emellertid kommer han lagom. Jag skall nu söka
upp honom och höra, hur han tänkt sig den närmaste framtiden.
Under tiden kan May tjänstgöra som vägvisare åt er. För resten
kan jag gärna be öfversten och Woodward äta middag här i dag.
Ni kunna prata mera ostörda här.»

»Er far öfverhopar oss med vänlighet», sade jag till May, när
herr Arundel lämnade rummet.

»Det är hans lifsuppgift att göra enhvar lycklig», sade Mikael.
»Det kan hvem som helst se.»

»Han är den bäste och mest osjälfviske man i världen», sade
May med strålande ögon och rodnande kinder, »och jag tror inte
det finns hans make. Ni måste låta honom göra alldeles som han
vill, Jack. Det skulle bli en svår missräkning för honom, om ni
inte gjorde det.»

»Han ger oss ynnestbevis på ett sätt, som om det vore vi, som
hjälpte honom», sade jag,  »och så att —»

»Att till och med ditt envisa oberoende måste ge vika för
honom», afbröt Mikael med ett skratt. »Och det är då för väl. Jag
kan inte säga er, hvilken lättnad jag känner, May. Jag har hela tiden
varit rädd, att denne styfnackade unge man skulle säga, att han inte
ville resa. Men säg, vet ni något om vägen?»

»Låt mig se», sade May och räknade namnen på fingrarna.
»Först skola ni fara till Paramatta, sedan till Peurith och så till Emu
Plains, därefter skola ni färdas öfver Blåa bergen, förbi Mount
Victoria och Hartely, sedan utför andra sidan till Macquarie Plains, så
till Bathurst och slutligen dit, där Daisy är.»

»Det där låter ju mycket trefligt», sade Mikael; »och hvad kunna
vi få skjuta?»

»A, alla sorters djur», svarade May, »som Ben Layton, om han
kan förmås att följa med, kan tala om mycket bättre än jag.»

När herr Arundel kom hem på kvällen, hade han goda
nyheter med sig. Ben Layton hade samtyckt att följa med, så snart han
fick höra talas om vår tillämnade färd. Herr Arundel bad mig följa
med in i biblioteket för att afhandla saken. Det var omöjligt att
vägra att gå in på ett så ädelmodigt anbud, och jag lugnade mig själf
med att utbedja mig löfte att få återbetala allt vid första tillfälle.

Det var ett muntert sällskap vid middagen. Så fort öfversten
fick se mig, lade han handen på axeln på mig och ruskade mig i
all vänlighet. »Ni är gröfre vid tjugo år, än er far var vid
tjugofem», sade han; »och han var ändå ingen spenslig karl.»

»Ni känner således min far?» frågade jag förtjust.

»Känner honom!» upprepade öfversten. »Jag skulle tro det.
Det gjorde hvarenda en vid hela regementet, ty han var den
tappraste soldaten och dugligaste officeren där. Och jag tror just inte,
att jag glömmer, hur han en dag, när jag fick en kula genom knäet,
lyfte upp mig och bar mig på ryggen midt framför artillerielden.
Visst känner jag er far!»

»Å, öfverste, var det ni?» utropade jag. »Min far har berättat
det där, men jag hade glömt ert namn.» Och under middagen njöt
jag mera af öfverstens berättelser än af rätterna.

»Hör nu, Jack», sade han, då vi samlades i rökrummet, »ni
borde ha följt i er fars fotspår. Hvarför gjorde ni inte det? Det
finns plats för sådana som ni i Indien än i dag.»

»Min far ville, att jag skulle stanna hemma», svarade jag. »Han
ville inte höra talas om att jag skulle gå i krigstjänst.»

»Och så har ni flugit ur boet ändå. Ja, ungt blod vill ha sin
egen väg. Af Arundel har jag hört», fortsatte han, »att ni och er
unge vän skola bege er ut på en jakttur. Jag skulle gärna vilja vara
med genom ombud. Jag skulle vilja ge er en bössa.»

»Jag tackar er för er vänlighet», sade jag, »men min far gaf
mig en vacker bössa, när jag lämnade hemmet, och en jaktknif också.»

»Gjorde han?» sade öfversten. »Har ni någon bössa då?»
frågade han därefter Mikael.

»Nej, det har jag inte», svarade denne.

»Då skall ni få den bästa, som kan fås, i morgon», sade
öfversten. »Inte ett ord. Jag säger, att ni skall ha den. Och vi skola
öfverglänsa unge Brook. — Gaf er en bössa?» muttrade han.
»Hvarför gjorde han det? Han kunde ha lämnat det åt mig.»

»Han glömde antagligen, hur sannolikt det var, att jag skulle
träffa er», sade jag.

Öfversten skrattade. »Naturligtvis», sade han. »Jag glömde
alldeles, att han inte anförtrott er åt mig. Och han gaf er en
knif också. Jag undrar just, om det var <i>den</i> knifven.»

»Hvilken knif?» frågade jag.

»Knifven, som han stack ihjäl tigern med.»

»Hvad för något?» utbrast jag. »Var ni med? Ja, just den var
det. Skulle ni vilja se den?»
»Ja, det skulle jag verkligen. Gå och hämta den i Det här var
trefligt, det är ju alldeles som i gamla tider.»

När jag efter ett par minuter kom tillbaka, talade öfversten med
stor ifver. »Det är den», utropade han, »alldeles densamma! Så väl
jag kommer ihåg den!»

»Låt oss få höra historien, Jack», bad May. »Ni och öfversten
ha den ju alldeles för er själfva.»

»Det är en enkel historia», började jag. »Min far var en dag
ute för att skjuta småvildt, åtföljd af en jägare, som bar en reservbössa,
laddad med kula. En skadskjuten påfågel hade flugit undan ett
stycke och föll ned i en hålväg, dit min far gick för att ta upp den.
När han stannade för att göra det, fick han höra ett svagt morrande,
och när han såg upp, varseblef han en ståtlig tiger, som synbarligen
just rest sig från sitt läger. Utan att vända på hufvudet sträckte min
far ut handen mot jägaren, som borde ha varit strax bakom honom,
men denne fege karl hade genast försvunnit. Och hvad värre var
— han hade tagit bössan med sig.»

»Så förfärligt!» utbrast May, under det att öfversten mumlade:

»De uslingarna! Jag känner dem. Alltid tänka de på att rädda
sig själfva.»

»När min far fann sig i denna belägenhet», fortsatte jag, »och
visste, hur gagnlöst det var att skjuta på en tiger med hagelskott,
började han sakta dra sig tillbaka med ögonen fästade på tigern,
som höll sig fullkomligt stilla och betraktade honom. Hur denna lek
skulle ha slutat, vet jag inte; men olyckan ville, att min far
trasslade in foten i någon slingerväxt och föll baklänges, hvarvid bössan
gick af.

»Hastigt som blixten tog tigern genast ett språng i höjden emot
honom. Min far höjde vänstra handen för att skydda hufvud och
ansikte och drog samtidigt med högra handen upp knifven, som
öfversten nu håller i, och när tigern kom öfver honom, stötte han
knifven två gånger i odjurets sida. Blodet forsade ur tigerns bröst,
då den med ett hemskt rytande lyfte tassen och slog till. Slaget
träffade vänstra öfverarmen, som krossades, och förorsakade ett svårt
sår, men i samma ögonblick gaf min far djuret en ny knifstöt, som
träffade hjärtat; och då tigern föll på sidan och i dödssmärtan ref
upp jorden och bet omkring sig, lyckades det min far att rulla sig
undan och komma på fötter.»

»Ett svårt nappatag», sade herr Arundel, när jag slutat.
»Jag skulle tro det», sade öfversten, »men Brook kom till lägret
och berättade hela affären, som om det varit en riktigt hvardaglig
händelse.»

Sedan min knif blifvit beskådad af herr Arimdel och
majoren, reste sig öfversten, hvarefter de båda främmande herrarne
aflägsnade sig.

*

</chapter>

<chapter name="SJÄTTE KAPITLET. Väster ut">

<h1>SJÄTTE KAPITLET.</h1>

<h2>Väster ut.</h2>

De närmaste dagarna förflöto under förberedelser till färden.
Öfversten höll sitt löfte och sände Mikael en präktig bössa
till hans stora tillfredsställelse, och till mig anlände en revolver af
nyaste modell, så att jag icke skulle bli afundsjuk, som gifvaren
anmärkte. Vi skulle sammanträffa med Ben Layton i Paramatta, och
när måndagsmorgonen randades och vi togo plats i herr Arundels
vagn, förklarade May, att vi sågo ut som ett par sjöröfvare i våra
höga stöflar, röda rockar och hattar af kålpalm.

»Farväl, gossar!» ropade vår vänlige värd. »Roa er nu riktigt.
Hör efter bref på postkontoret, när ni komma till Bathurst, och kom
ihåg, att edra rum stå i ordning här, när ni tröttnat på att flacka
omkring.»

»Och», tillade May, »om ni händelsevis skulle upplefva några
särskildt egendomliga äfventyr, så glöm inte att teckna upp dem för
min räkning.»

Vi skrattade och lofvade det och viftade med händerna, då
vagnen satte sig i rörelse för att föra oss till kajen, där vi skulle gå
om bord för att resa till Paramatta.

Efter en kort färd lade båten till vid en liten brygga. »Det
här tycks vara Paramatta», sade jag. Landningsplatsen var kantad
af dagdrifvare, för hvilka båtens ankomst och afgång synbarligen var
ett angenämt afbrott i dagens enformighet, och som betraktade oss,
när vi stego i land, med största intresse, under det att vårt utseende
diskuterades på det mest ogenerade sätt.

»Här är ett par spritt nya kamrater, Georg», utropade en
mager yngling, som lutade sig mot en stolpe och sög på en kort
och mycket smutsig kritpipa.

»Nej, visst inte», svarade Georg, »det är generalguvernören
och hans medregent.»

Mikael skrattade hjärtligt åt dessa slags kvickheter och ropade:

»Prata inte strunt, Georg, utan visa oss vägen till 'Röda kon'.»

»'Röda kon', guvernör», sade Georg. »Menar ni inte
residenset? Jag trodde, ni skulle komma med en tidigare båt och hade vagn
med spann nere för att möta er.»

»Mycket förbunden», svarade Mikael, »men vi få väl nöja oss
med hotellet så länge, om ni vill tala om, hvar det ligger.»

Men Georg kunde icke låta ett så bra tillfälle att öfva upp
sin tunga gå sig ur händerna, och medan jag lyssnade till det
ordbyte, som ägde rum mellan honom och Mikael, lade jag märke till
en lång, bredaxlad karl, som helt ogeneradt stod och betraktade oss.

Det var en ståtlig karl, öfver sex fot lång, ehuru något smärt
i förhållande till sin längd. Han hade ljusbrunt helskägg, och hans
hy var mörkt bronsfärgad. Han hade stora ögon, blåa som det
finaste stål. Hela hans figur tillkännagaf stor styrka, och ehuru han
såg ganska lugn ut, var det tydligt, att under hans lugna yttre
slumrade en ovanlig kraft, som endast väntade på tillfälle att bryta ut.

Våra blickar möttes, och han stirrade envist på mig ett
ögonblick. Och så skildes hans läppar af ett lätt leende — han berättade
efteråt, att vi sågo så ovanligt nya ut — hvarpå han med hög, men
icke obehagliga röst sade:

»Om ni händelsevis tittar efter Ben Layton, har ni honom här,
och om ni två komma från herr Arundel, har jag funnit er.»

Vi skrattade åt denna besynnerliga inledning, och jag svarade
vänligt:

»Ja, vi äro de nya kamrater, herr Arundel sändt er. Jag är
Jack Brook, och det här är min vän O'Brien»

»Bättre känd som Micky», inföll denne individ.

Layton log åter på sitt egendomliga sätt. »Jag gillar er», sade
han och tillade helt öppenhjärtigt: »Om jag inte sett det vid första
ögonkastet, hade jag gått min väg och låtit er titta efter mig, tills
ni ledsnat på det och vändt om igen».

»Det är uppriktigt», grinade Mikael.

»Ja», sade Layton, »det är mitt sätt. Besparar en en massa
besvär och förklaringar. Kom, så gå vi till 'Röda kon' och äta. Jag
är riktigt hungrig.»
När vi kommo till värdshuset, mottogos vi på det hjärtligaste
af värden, en godlynt, rödkindad man.

»God dag, mina unga herrar», sade han vänligt. »Jaså, Ben
har låtit er hitta honom. Han hade sina funderingar förut, men jag
ser, att han har ställt sig på er sida.»

»Jag har redan talat om det där för dem, herr Barnes», sade Ben.

Värden skrattade. »Ja, jag kunde tro det. Stig på, stig på, så
skola ni få några skifvor oxstek, så god man kan få den utanför
gamla Englands gränser — och hvad tycka ni om Australien? Ni
ha inte haft tid att bilda er så stort omdöme om det än, men helt
säkert finna ni det bättre än att drifva omkring på en flotte. Jag
har läst om det där i Herald. Att tänka sig hvad ni gått igenom!
Och så unga som ni äro!» Och på detta sätt lät han mun gå, tills
Layton sade:

»Stå inte i dörröppningen, herr Barnes. Vi kunna ju inte
komma in, medan ni är där. Steken blir förstörd. Gå efter er pipa
och prata, medan vi äta.» Hvilket herr Barnes också gjorde.

När Ben inmundigat mera stek än Mikael och jag tillsammans
— hvilket icke vill säga så litet — och sköljt ned det med ett par
muggar te, började han tala om affärer, som han kallade det.

»Ingenting att göra här emellan och Emu Plains», sade han. »Vi
skola rida så långt som dit och gå till fots den öfriga delen af vägen.
Vi behöfva inte all er packning. Filt, tjur och panna äro nog.»

»Hvad menar ni med tjur?» frågade Mikael.

Herr Barnes skrattade.

»Det är en tennkanna att koka te i», förklarade han. »Hästar
kan ni få, om ni vill», tillade han sedan, vänd till Layton.

»Hvilketdera önskar ni?» frågade Ben. »Åka eller rida?»

»Jag har aldrig ridit på annat än en åsna», inföll Mikael,
»men jag skall försöka.»

Layton skrattade. »Då är det bättre att åka», sade han. »Drag
ut vagnen, herr Barnes. Rogers får ta den tillbaka i morgon. Jag
vet, att han kommer öfver då.»

Herr Barnes gick ut, under det att Mikael och jag löste upp
vår packning och togo bort en hel del saker, som vi tagit med oss,
men som Ben förklarade, att vi icke behöfde.

»Jag borde ha kommit ned till Sidney och sett på, när ni
rustades ut», sade han. »Men ju mindre ni tar med er på en sådan
här tripp, desto bättre är det. Se där är vagnen. Kom nu!»
Det lifliga sto, hvars plikt det var att föra oss ut på vår resa,
var synbarligen lika oroligt som Ben, att vi icke skulle förlora någon
tid, ty midt under ett väl genomtänkt afskedstal af herr Barnes sköt
hon fart likt en pil från en båge, så hastigt, att Mikael så när ramlat
af, och höll sedan jämn fart, som icke behöfde uppmuntras. På något
mindre än två och en half timme voro vi vid färjstaden.

»Hurra!» ropade Mikael och hoppade ned, under det att vi
sköto upp dörren till värdshuset. »Hurra! Ändtligen är vår resa
börjad. Titta, Jack, där äro Blåa bergen.»

»Desamma, som ni sågo från Sidney», sade Ben. »Snart äro
vi midt uppe i dem.»

»Hvar skola vi börja uppstigningen?» frågade jag.

»Rakt framför oss. Vägen är rak som ett snöre mellan färjan
och Lapstone Hill. Något mer än två mil.»

Under det att Ben ordnade med hållkarlen angående häst och
vagn, gingo Mikael och jag ned till färjan, som helt enkelt bestod
af en flatbottnad båt, som löpte utmed en lina och sköttes af en
tystlåten karl med dyster blick och en obehaglig vana att oupphörligt
spotta stora kvantiteter tobaksspott öfver allt utom i floden. Den
bistra uppsyn, med hvilken han hälsade oss, ljusnade genast, så snart
Layton kom ned till stranden, och då han märkte, att vi voro i
sällskap, nedlät han sig att fråga Ben, hvart vi skulle fara, och när han
hörde »ingenstans särskildt», anmärkte han, att det var en vacker
afton, spottade ogeneradt i båten och började hala den tvärs öfver
floden, i det han envist motstod hvarje försök af Mikael att komma
i samtal med honom.

Men när Mikael drog fram en stor tobaksrulle ur fickan och
började karfva af den och stoppa i sin pipa, blef färjkarlen mycket
intresserad, och slutligen, just som Mikael skulle stoppa ned tobaken
i fickan igen, slutade han dra i linan, lämnade båten åt sitt öde och
gick fram till Mikael, som han betraktade med mycken
uppmärksamhet. Layton blinkade åt oss, tog tag i linan och började hala.

»Det är prima tobak», anmärkte färjkarlen med något som
skulle föreställa ett inställsamt leende.

»Ja, lita på det», svarade Micky, stoppade ned tobaksrullen och
trefvade efter en tändsticka.

Färjkarlens ansikte mulnade. »Riktig sjömanstobak?» frågade
han ifrigt.
»Ja, det är det», svarade Micky och letade fortfarande efter
tändstickan.

»Se här har ni. Här är eld», sade färjkarlen, strök eld på en
sticka mot benet och höll den försiktigt mellan händerna. »Riktig
sjömanstobak! Och godt om den, kan jag tro?»

»Var säker», sade Micky gladt. »Jag har en hel låda full, som
Kristofer Kolumbus gaf min far till present, när han kom tillbaka
från Amerika.»

»Gjorde han?» sade färjkarlen högst intresserad, ehuru han
säkerligen aldrig hört talas om den store amiralen.

»Ja», fortsatte Micky och sög lugnt på sin pipa, »och far min
gaf mig en hel del och sa': 'Micky, min gosse', sa han, 'stoppa det
här i din pipa och rök det; och när helst du träffar på någon
trumpen karl, som inte svarar höfligt, när du gör honom en höflig fråga,
så gif honom en bit, så skall du få se så kvickt han byter om ton.
Kanske han farit på den här färjan själf någon gång i tiden.»

Ben och jag brusto i skratt.

»Och se här, gamle gosse», fortsatte Micky och drog fram den
dyrbara tobaken samt skar af hälften af den, »är en bit åt er, och
kanske ni kommer ihåg far mins ord, när ni valkar den i munnen.»

»Mycket tacksam, bästa herrn», sade färjkarlen och bet kvickt af
en bit. »Jag menade inte så illa och hoppas, att det inte togs så upp
heller. Nästa gång ni far öfver med färjan, skall jag vara annorlunda.
Tänker ni sälja resten af förrådet?»

»Ja», svarade Mikael, när färjan skrapade mot bottnen, och han
hoppade i land. »Vi äro på väg till kungen på Kannibalöarna, och
eftersom jag tror, att han kommer att ta alltihop, så skall ni få
den andra biten också.»

Färjkarlen var mycket tacksam. »Ni är en riktig gentleman»,
ropade han, när vi gingo vår väg. »Hör på, Ben. Jag har hört sägas,
att några vildar varit synliga nyligen.»

»Hvar?» frågade Ben, i det han stannade helt tvärt och vände
sig om.

»Ett stycke norr ut. Trodde, att ni skulle vilja ha reda på det.»

»Många?» frågade Ben.

»Kan inte säga. Nick Barlow säger, att han såg ett halft
dussin; men kanske det är fler. Adjö så länge.»

»Adjö så länge», svarade Ben. »Jag undrar, om han inte tar fel
ändå»,  fortsatte han, när vi vandrade öfver slätten mot bergen. »Jag
har inte på tjugo år hört talas om, att de kommit så långt ned
som hit.»

»Är det troligt, att de anfalla oss, om vi träffa på dem?»
frågade jag.

»Inte mycket. Kanske de slunga ett spjut på oss från något 
bakhåll eller öfverfalla oss, när vi sofva. Men beväpnade som vi tre
äro, få vi nog hela skaran att fly. I alla händelser måste vi ha
ögonen med oss, när vi lämna vägen.»

»Ni tänker således ställa färden mot norr?» sade Mikael.

»Ja, jag tänkte det — åtminstone i början. Ville ni hellre gå
söderut?»

»Inte jag», sade Mikael. »Jag skulle inte ha något emot att
få se de där herrarne».

»Jag tror för resten, att det är bara prat», sade Ben. »Förstår
inte, hvad som förmått dem komma så här långt ned, om inte för —»
han tystnade.

»Om inte för hvad för något?» frågade vi med en mun.

»Om inte för <i>yoollong erabadiong</i>», svarade han.

»Och hvad kan yoollong — jag glömde det andra — vara?»
frågade Mikael skrattande.

»Jo», svarade Ben, »det är en sak, som de där vildarna ha för
sig, som de inte vilja, att en hvit man skall se på. Jag förmodar,
att det är en sorts religiös ceremoni. De röra upp himmel och jord
i alla fall.»

»Men hvad göra de?» sade jag.

»De ta alla gossar vid en viss ålder och knacka ut en
framtand på dem. Förmodligen för att göra män af dem.»

»Det var just ingen ceremoni», sade Mikael.

»Är det inte? Jo, på mitt ord, det är det — på det sätt, som
de utföra det. Jag har själf sett det för tio år sedan.»

»Antag, att de äro här nere för yoollong», sade jag, »tror ni,
att vi kunna få se på det?»

»Kanske, om vi äro mycket försiktiga», svarade Ben. »Nere
vid kusten låta de en hvit se på ibland. Men om de äro af riktiga
sorten, duger det inte, att vi visa oss.»

»Men hvarför kunna de inte knacka ut de där tänderna, hvar
de än äro?» frågade jag. »Hvarför företaga de vandringar för att
utföra denna operation?»

»Några af dem göra det och andra inte», svarade Ben.
»Sådana, som hållit sig långt borta från de hvita och minnas de få usla
traditioner de ha, försöka vanligtvis komma till en bestämd plats för
denna sak.»

»Nå, finns det en sådan plats här i närheten? Var det här,
som ni såg yoollong?»

»Nej, det var nära Brisbane Water på norra kusten. Men det
är nog bara prat, att de synts till.»

Vi hade nu lämnat Emu Plains bakom oss och stego upp för
den präktiga väg, som straffångar sprängt i berget för föga mer än
fyrtio år sedan. Då och då mötte vi en ryttare eller ett spann af
åtta eller tio oxar, som på sitt långsamma, tåliga sätt släpade sig
fram längs vägen; men på det hela taget mötte vi ganska få
människor och kunde ingalunda förutse, att den tid var så nära
förestående, då just på denna väg tusentals af våra medmänniskor skulle
trängas — en otalig skara från jordens alla kanter — några skyndande
väster ut med glada förhoppningar och andra med dystert, tärdt
ansikte och hjärtat krossadt af förtviflan släpande sig med trötta steg
mot hufvudstaden.

Helt långsamt stretade vi upp för berget, och åtminstone två
af oss voro hänförda öfver det nya skådespelet. Och när det led
mot solnedgången, förbyttes stillheten i de stora skogarna, som
kantade klipporna öfver oss och dalgångarna under oss, till rörligt lif,
och rundt om i alla riktningar, i träd och buskar stämde tusentals
fåglar upp en härlig aftonsång.

»Det må jag då säga, att den, som sagt, att australiska fåglarna
inte kunna sjunga, måste ha haft en besynnerlig idé om musik»,
sade Mikael. »Jag har aldrig hört något så hänförande. Om vi
komma att färdas under sådan musik hela vägen, skall jag för min
del vara fullkomligt belåten. — Men hvad är det där, Ben? Det
kan inte vara någon fågel?»

Medan han talade, steg ett lågt, behagligt ljud upp från dalen,
ett klart, entonigt ljud, som ofta upprepades, alldeles som om någon
sakta slog på en silfverklocka. Därefter upprepades ljudet från ett
annat håll och så åter från ett annat, tills luften fylldes af
silfvertoner, som om naturen ringde sina barn till hvila.

»Det är en fågel», sade Ben, »klockfågeln. Det är en liten
flod nere i dalen. Man finner dem alltid nära vatten. Det har gjort
mig glad mer än en gång förr att höra dem ringa.»
»Hur så?» frågade jag.

»Å, när man gått vilse, hungrat och varit halfdöd af törst»,
sade Ben. »Tre gånger har det varit nära ute med mig, då jag hört
klockorna och följt ljudet. Och en gång räddade mig en dufva på
samma sätt. Jag skall tala om det där så småningom.»

Vi hade stannat för att lyssna till denna hänförande konsert,
men Ben bad oss nu fortsätta, ty han var angelägen att hinna fram
till ett litet värdshus, beläget omkring en mil längre fram, där vi
skulle stanna öfver natten.

»Men jag trodde, att vi skulle ligga ute», sade Mikael icke
utan missräkning.

»Det få vi nog tillräckligt af framdeles», invände Ben.

När vi uppnådde värdshuset, visade det sig vara af enklaste
slag. Det var en koja, uppförd af bräder och afdelad i smärre rum.
I skänkrummet, för att kalla det så, sutto ett halft dussin
groflemmade karlar, och från ett inre rum kommo ljud, som tydde på, att,
ehuru det var tidigt på kvällen, åtminstone några hvilade efter dagens
vedermödor. Dessa, förklarade sedan Ben för oss, voro oxdrifvare
och boskapsskötare, som skulle fortsätta sin färd, så snart månen
gick upp igen, omkring midnatt. Utanför kojan voro flera vagnar,
i eller under hvilka andra oxdrifvare sofvo, medan man här och där
såg någon karl med en tenntallrik i knät och en panna med te
eller toddyvatten, allt efter hans smak, intaga sin aftonmåltid, innan
han gick till sängs. Ben tycktes känna och vara känd af alla i
skänkrummet, under det att vår prydliga utstyrsel framkallade leenden
bland dem.

»Minsann är det inte Ben Layton!» ropade värdshusvärden och
trängde sig fram för att skaka hand med honom. »Hvar har du
varit, gamle gosse, hela den här långa tiden? Låt oss tömma ett glas!»

»Ströfvat omkring», svarade Ben och skakade hand med dem
alla. »Men vi låta bli att dricka. Jag är inte mycket för det, när
jag är ute på jaktstråt. Kan du ge oss någon liggplats? Tänk inte
på mig, men om de här ungdomarna kunde få det.»

Värden skakade på hufvudet. »Det ligger ett halft dussin i
hvarje rum», svarade han. »Kanske vi kunna klämma in er
någonstans.»

»Å, bry er inte om oss», sade Mikael. »Vi ha sofvit på sämre
ställen än ute en så varm och vacker kväll, som det nu är. 
Dessutom skulle jag vilja nöta af litet af finessen på min rock, så att, om
det finns någon smutspöl, tror jag, att jag lägger mig i den.»

Det blef ett allmänt skratt åt detta, och en af karlarne sade
godmodigt:

»På min heder kommer ni inte att få den där finessen afnött,
innan ni varit länge med Ben Layton. Jag har min vagn där ute, och
ni kan krypa ihop under den, om ni vill. Jag fortsätter i alla fall
inte förrän i dagningen.»

»Det var bra», sade Ben och tog emot anbudet. — »Och nu,
Bill, förmodar jag, att du har en bit stek eller fläsk åt oss?»

Värden var i stånd att sörja bättre för mat än logis, och snart
sutto vi framför ett stort fat med stek, som vi gjorde all heder åt.
Vi följde Bens exempel och sköljde ned köttet med en mugg te, och
sedan slogo vi oss ned bland de andra.

»Jaså, du är ute på jaktstråt, Ben», sade en groflemmad karl
och kom fram till oss. »At hvilket håll?»

»Ett stycke norr ut», svarade Ben. »Nick Barlow säger, att
det är vildar där. Men det tror jag inte.»

Karlen log på ett egendomligt sätt.

»Det är. så», svarade han; »men det är en mindre, än det var
för två dagar sedan.»

»Hvad nu?» sade Ben. »Har du dödat en af dem?»

»En af dem anföll mig», svarade mannen. »Se här!» Han
vände högra sidan till oss och tog af sig hatten, då vi sågo ett långt,
friskt sår. »Han kastade ett spjut från sitt gömställe bakom ett träd»,
fortsatte han. »Han trodde väl, att han skulle få död på mig, men
däri bedrog han sig och kom själf till en annan värld.»

»Hur långt härifrån var det?» frågade Ben, på hvilken vildens
död icke tycktes göra något som helst intryck.

»På andra sidan Mount Tomah. Tänker ni ta den vägen?»

»Ja», sade Ben, »men inte för att skjuta vildar. Jag låter dem
vara i fred, om de låta mig vara det.»

Mikael och jag utbytte blickar af lättnad. Vi hade begifvit
oss ut för att se nya och märkvärdiga saker, men ingen af oss
ansåg det som något nöje att döda vildar, och därför voro vi glada
öfver att höra Ben förklara, att han heller icke ville det.

»Nu, pojkar», sade Ben till oss, »är det tid att gå till hvila.
Vänta ett ögonblick, så skall jag hämta bäddarna.»
Efter ett kort samtal med värden gick han in och återvände
strax därefter med ett par tjocka mattor. »Se där», sade han och
gaf oss hvar sin. »Präktiga mattor. Gjort dem själf. Tycker, att
de äro bra mycket bättre än filtar.»

Det voro de också, och vi rullade in oss i dem under vagnen
med packningen som kudde, och på så sätt tillbragte Mikael och jag
vår första natt under Australiens himmel.

*

</chapter>

<chapter name="SJUNDE KAPITLET. I hålvägen">
<h1>SJUNDE KAPITLET.</h1>

<h2>I hålvägen.</h2>

Det började just dagas, när ett tjut från Mikael väckte mig ur
min djupa sömn.

»Du kan sofva, om det kniper; jag har ropat på dig i fulla
fem minuter, och om ytterligare fem minuter skulle fyrspannet ha
begifvit sig i väg öfver dig och dina sängkläder.»

Jag skrattade och rullade fram under vagnen. Förmannen höll
just på att spänna för det andra paret oxar och skrattade, när han
fick se mig.

»Ni var mig en baddare att kunna sofva», anmärkte han. »Här
har varit ett förfärligt buller hela natten, och ändå har ni sofvit som
en stock.»

»Jag bjuder alltid till att göra en sak bra, när jag håller på med
den», sade jag och doppade hufvudet i ett ämbar rent vatten, som
Mikael hämtat från brunnen strax bredvid. »Jag är genast färdig
att äta frukost.»

»Ja, den är i ordning, när ni är det», sade Ben och kom ut
ur kojan. »Samma sort som i går kväll. Stek och te. Bäst att
stoppa i sig, medan det är varmt.»

Det var tur, att vi hade bra mage, ty steken skulle ha vållat
en strutsmage obehag. Vi höllo emellertid till godo med
anrättningen, och sedan vi betalt vår blygsamma räkning, slängde vi
ränseln öfver ryggen, och med ett »adjö så länge!» styrde vi kurs efter
Ben nedåt hålvägen.

Vi gingo ända ned till bottnen af dalgången och följde en smal
bäck, som ringlade sig fram, som om den alldeles glömt, hvarifrån
den kom, och icke hade någon idé om hvart den skulle gå, så
slingrande var dess lopp. Det var ett drygt arbete att komma utför, ty
underskogen var tät, och då och då vadade vi genom jättelika nässlor,
som nådde oss ända till höfterna. Det behöfdes verkligen icke, att
Ben varnade oss för dem, ty ingendera af oss önskade att ramla
omkull bland dem.

Slutligen kommo vi till en öppen plats, där ett kullfallet träd
låg som en stor båge öfver bäcken, och här föreslog Ben, att vi
skulle hvila.

»Klockan är strax tolf», sade han, »och det här är en lämplig
hviloplats. Tag af er ränslarna och låt oss äta middag.»

»Är det fråga om middag?» utbrast Mikael. »Det var roligt
att höra. Jag har inte tänkt på något annat ända sen frukosten.»

»En sådan storätare du är, Micky!» sade jag skrattande. »Jag
har godt af steken än.»

»Vänta, tills du varit på sjön lika länge som jag», sade Mikael,
»så får du se en sådan aptit en sjöman har. Och det är nog godt
och väl att tala om middag, men hvad skola vi få att äta?»

»Bröd och te», sade Ben lakoniskt.

»Bröd och te!» upprepade Mikael med stor missräkning. »Och
inte något annat?»

»Inte något annat», svarade Ben, »så vida inte ni kan skaffa
något bättre.»

»Mord!» utropade Mikael. »Menar ni, att ni fört oss så
lång väg för att vi inte skola få något annat att äta? Det är
öfverlagdt mord!»

Ben fnyste och började samla stickor och grenar, med hvilka han
tänkte göra upp eld. »Det finns en bit salt kött också», sade han.

»Salt kött!» utropade Mikael och sken upp. »Nå, det låter
höra sig. Men hvad skola vi få till kvällen?»

»A, jag tänker, att vi hitta på något, annars blir det väl uppror
i lägret.»

»Det blir det, det lofvar jag er», svarade Mikael. »Jag skall
säga er en sak. Medan ni och Jack göra upp eld, skall jag smyga
mig längs bäcken för att se, om jag kan skjuta något.»

»Det är bäst att låta bli, Mick», sade jag. »Du kan gå vilse.»

»Prat!» svarade han. »Det är inte gärna möjligt, så länge jag
håller mig utmed bäcken.»

Och så bar det af med honom.
»Han hittar inte mycket den här tiden på dagen», sade Ben.
»Men han kan ju gärna gå och försöka.»

Mikael försvann ur sikte, och Ben och jag sysslade med
anordningarna för vår enkla middag. Ben hade ett egendomligt sätt
att koka te. Han fyllde pannan med vatten från bäcken, lade i en
handfull te och två näfvar socker och lät det sedan koka. Därefter
sträckte han ut sig till sin fulla längd och sög på sin pipa, medan
han höll blicken riktad på tekannan.

»Det var ett konstigt sätt», utbrast jag skrattande. »Hvar har
ni lärt er laga mat?»

I stället för att svara rullade sig Ben plötsligt under det
kullfallna trädet och vinkade åt mig att göra detsamma.

»Hvad är det?» hviskade jag, när jag åtlydde hans vink. Han
pekade tyst på andra sidan af bäcken.

Jag följde riktningen af hans finger och såg högt uppe på en
utskjutande klippa en hjort, som såg sig om åt alla håll och
synbarligen hade sina funderingar, om det var säkert nere vid bäcken.

»Han  har inte märkt oss än», hviskade Ben. »Skjut honom.»

Jag tog noga sikte, sköt och bommade, men just som djuret
vände sig om för att rusa därifrån, smällde ett skott från Bens bössa,
och efter ett högt luftsprång rullade hjorten ned i bäcken några steg
ifrån oss.

»Där ha vi vår kvällsvard», sade Ben och laddade om. — »Men
hvad var det?»

Medan han talade, hördes tätt på hvarandra två skott, som ett
ögonblick senare åtföljdes af rop.

»Jag tror», utbrast Ben, »att Mikael har skjutit sig själf.» Men
ett högt hallå, som ekade genom hålvägen, öfvertygade oss om att,
hvad som än händt, var Mikael ännu vid lif.

»Hallå!» skrek Ben till svar och skyndade utmed bäcken så fort
benen kunde bära honom, under det att jag följde tätt efter honom.

Vi hade icke hunnit en kvarts mil, då vi fingo se en
märkvärdig syn. En kraftigt byggd naken inföding låg utsträckt på rygg
bredvid bäcken, synbarligen död. Mikael stod lutad öfver honom
med handen tryckt mot vildens bröst och ett uttryck af förtviflan i
ansiktet.

»Micky!» utbrast jag förskräckt. »Du vill väl inte säga, att
du skjutit honom?»

Mikael kunde knappt tala af rörelse. Han nickade med 
<img>En kraftigt byggd naken inföding låg utsträckt på rygg
bredvid bäcken, synbarligen död.</img>


hufvudet som en mandarin och lät endast höra några oartikulerade ljud,
men slutligen kom det fram:

»Jag vet inte. Jag är så rädd. Men det var inte min mening.
Det är det besynnerligaste, jag varit med om. Jag kan inte
upptäcka, att han har något sår.»

Under tiden hade Ben undersökt den fallne.

»Han är oskadad», sade han slutligen. »Endast afsvimmad.
Kommer sig om några minuter. Vi skola slå litet vatten öfver honom.»

När vi gjort detta, skakades hela hans kropp af en darrning,
han suckade ett par gånger, slog upp ögonen, satte sig plötsligt upp
och började rifva sig i hufvudet.

»Hurra!» ropade Mikael, sprang fram till honom och tog
honom i handen. »Hurra! Han är inte död. Sannerligen trodde jag
inte, gamle gosse, att det var alldeles slut med dig. Hurra!»

Och han dansade rundt omkring den förvånade vilden, hvilkens
ögon rullade vildt, under det att hans tänder skallrade af förskräckelse.

»Var stilla, Micky, din tok!» utbrast jag. »Kan du inte se,
att du skrämmer den stackars karlen från vettet med dina upptåg.»

»Hur står det till, gamle gosse?» sade Mikael och tog den
svartes hand, som han kraftigt skakade. »Om jag fått mig en sådan
där stöt, skulle jag inte kunna gå hem och tala om det för min
mamma. Nå, kan du inte tala? Jag har inte gjort dig illa. Se här
har du en bit tobak», slutade han och räckte fram ett stycke.

Den svartes ögon glänste af förtjusning, och ansiktet förlorade
det förskrämda uttrycket. »Bra», sade han och grep ifrigt efter
tobaken. »Bra! Mullinowool murry moola (mycket sjuk), baal bung
(inte död). Mullinowool pattabow orangey bit o'bacca. Murry boojery.
(Jag vill äta en liten bit tobak. Mycket god).»

»Det skall du göra, min gubbe», sade Mikael, när Ben
öfversatt detta tal. »Så mycket du vill, så länge du vill och så ofta du
vill. Jag skall stoppa dig med tobak, så att du kan sätta en
tändsticka till hufvudknoppen och röka dig själf. Jag skall adoptera
dig. Jag skall sörja för dig under hela ditt lif, bara för att du inte
dog i dag. Hvad heter du, min son? Jag skall skrifva in det i mitt
hjärta, ty jag vill aldrig glömma dig, min älskling, för att du varit
så vänlig mot mig i dag.»

Den svarte lyssnade till denna löjliga harang i ytterlig
förvåning och fäste slutligen blicken frågande på Ben, som stod bredvid
och skrattade hjärtligt.
»Hvad heter han, Ben?» frågade Mikael. »Tag reda på det,
det tycks vara en hygglig karl.»

Ben frågade honom.

»Mullinowool», svarade den svarte genast.

»Mullinowool!» utropade Mikael. »A, det var nästan litet för
mycket af det goda. Jag skall kalla honom Uf för korthetens skull,
och det är dessutom lättare att komma ihåg. Hör du, herr Uf?
Ditt namn är Uf från denna dag. Mullinowool! Man får ju
munnen alldeles full! — Hvad betyder det, Ben?»

»Morgonrodnad eller något dylikt», svarade Ben, som knappt
kunde tala för skratt.

»Hans mamma har gifvit honom orätt namn», sade Mikael.
»Att döma af hans ansiktsfärg, borde han kallas Skymning.»

»Men hur kom du öfver honom, Micky?» frågade jag. »Hur
kunde du tro, att du hade skjutit honom?»

»Det var han, som kom öfver mig», invände Mikael. »Och
hvarför skulle jag inte tro, att jag skjutit honom? Jag hade ned
honom på något sätt, jag vet inte hur. Ser ni det där trädet? Nå, jag
traskade i väg och fick så se ett par vackra fåglar där uppe. Där äro
de för resten», afbröt han och pekade på ett par vackra skogsdufvor.
»Jag afsköt högra pipan, och ned föll nummer ett, slängde så det andra
skottet efter nummer två, när jag plötsligt fick höra ett öronslitande
tjut, och innan jag hann blinka, kom den där gamle Ulven flygande
ned ur trädet och hade så när ramlat på hufvudet på mig. Hvilken
duns det var!»

»Men hur kom det sig, att han ramlade ned?» frågade jag.

»Det var väl jag, som var orsaken till det», svarade Mikael.
»Jag måtte ha träffat honom någonstans, fast jag inte kan finna det
minsta sår på honom. — Hvar är du sårad, Uf?» fortsatte han,
vänd till den svarte.

»Mullinowool baal bung», svarade denne med ett grin.

»Ja, jag vet, att du inte är bung, som du kallar det», sade
Mikael. »Men är du skadad någonstans?»

Den svarte gned sig i hufvudet med ett förvånadt uttryck.

»Är det i hufvudet?» sade Mikael. »Ja, att döma af det sätt,
på hvilket du kom ned, undrar jag inte alls på, att du känner efter,
om det sitter kvar. Titta efter, Ben, hvar jag träffat honom, om
jag verkligen gjort det.»

Ben undersökte honom noga och fann, att han alls icke var träffad.
»Hur kom det sig, att du föll ned ur trädet som en flygande
ekorre?» frågade Ben.

»Mig se hvit man med moojel caberra (rödt hår)», svarade Uf
och visade sina hvita tänder för Mikael, som grinade till svar. »Mig
finna 'possum (pungråtta) i det där trädet», fortsatte Uf. »Murry
boojery!» och han smackade med läpparna.

»Men hvarför föll du ned? Tala om det!» afbröt Ben.

»Mig klättra upp och finna 'possum. Sedan mig taga
tomahawk och tcho, tcho, tcho! Mig inte höra hvit man. Sedan hvit
man pang, pang! Mig taga stort hopp ur träd. Mig tro vara sårad.»

»Jaså, gick det till på det sättet», sade Mikael, när Uf slutat.
»Han måtte ha varit på andra sidan stammen, när jag sköt, och fulla
trettio fot uppe i trädet; men han dansade ned där i buskarna, och
jag antar, att det räddade hans nacke.»

»Å, de där infödingarna äro hårda som spikar», sade Ben. »Det
behöfs mycket för att döda dem».

»Men Ben», inföll jag, »hvad som förvånar mig är, hur han
kunde komma upp i trädet. Det är för tjockt för att han skulle
kunna klättra upp, och den lägsta grenen sitter tjugo eller trettio
fot högt.»

»Det gör inte honom något», svarade Ben. »Han skall snart
visa, hur han bär sig åt. Hör på, Mullinowool, gå upp i det där
trädet och hämta ned din 'possum.»

»Mig vara murry moola (mycket sjuk)», jämrade sig Uf och
gned sig i hufvudet.

»A, gå och hämta 'possum, så får du tobak.»

Detta framkallade en ögonblicklig verkan på Uf, som genast
steg upp, ruskade på sig som en hund och gick till trädet, ett stort
gummiträd, i hvars släta stam vi sågo en mängd inskärningar, som
han skurit vid sitt föregående uppstigande. I en af dessa satte han
högra fotens stortå; därefter höjde han kroppen öfver marken, klämde
sig fast intill stammen, som han omfattade med båda armarna.
Därefter drog han upp vänstra foten och satte in stortån i den andra
inskärningen, och på så sätt klättrade han upp till den första grenen,
som det tycktes med föga större ansträngning, än om han gått upp
för en stege, och där visade han genom en åtbörd, hvar 'possumen
låg. Han fortsatte nu huggningen, som blifvit afbruten genom Mikaels
skott, och snart hade han fått hålet så stort, att han kunde få in
handen. Han drog ut djuret vid svansen, gaf det ett kraftigt slag i
hufvudet med tomahawken och slängde ned det på marken, hvarefter
han klättrade ned med samma fart och lätthet, som han gått upp.

»Bravo, Uf», ropade Mikael, när den svarte kom fram till
oss med djuret i handen. »Hvad skall du göra med den där nu,
sedan du fått den?»

»Mig äta den», svarade Uf kort med ett bredt grin.

»Ack!» utbrast Ben. »Vi ha ju glömt teet. Kom!» Och han
skyndade tillbaka till lägerplatsen.

»Kom med, Uf», sade Mikael och klappade infödingen på
axeln. »Du kan steka din 'possum vid vår eld.»

»Boojery!» svarade Uf. »Mig komma. Vänta en stund.»

Han försvann bland buskarna och återvände efter en liten stund,
klädd i en blå skjorta med röda prickar, hvilken han tydligen tagit
af sig, innan han klättrade upp. I handen höll han ett par spjut
och en bomerang.

»Bevare oss väl!» utbrast Mikael. »Du är ju en riktig
sprätt, Uf.»

Uf grinade. Han var synbarligen mycket stolt öfver sin skjorta,
som bar tydliga spår af att dess förre ägare användt den, så länge
han kunnat, innan han gjorde sig af med den.

När vi kommo fram till lägret, funno vi Ben i färd med att flå
hjorten, vid hvilken syn Ufs ögon strålade af glädje, ty det finns
ingenting, som så tjusar en australisk inföding som ett godt mål mat.

»Mig steka den åt er, Ben», skyndade han sig att säga,
angelägen att visa sig tjänstvillig för att få deltaga i den förestående
festmåltiden.

»Det går an», sade Ben. »Men kvicka tag!»

»Hur tänker du göra?» frågade Mikael.

»Komma med mig, Micky», svarade Uf, som snappat upp våra
namn och alltid tilltalade oss med dem på det mest naturliga sätt i
världen. »Mig visa, huru steka hjort.»

Han gick ett stycke utmed bäcken, där det fanns en stor hög af
något, som såg ut som hårdnad lera, hvilket det också visade sig vara.

»Massor af myror här», förkunnade Uf och stannade framför
högen. »Göra präktig ugn.»

»Men hör du, Uf, inte tänker du väl lägga in hjorten bland
de där otäcka myrorna?» invände Mikael.

»Alla myror döda», svarade Uf och började genast sitt
arbete. Med några kraftiga slag med tomahawken gjorde han ett ganska
stort hål i myrstacken. I detta tände han upp eld, och sedan han
täckt öppningen med ett tjockt barkstycke, återvände han till Ben,
som kokat nytt te, under det att Mikaels dufvor fräste på spett
framför den flammande elden.

»Hör hit, pojkar!» ropade Ben. »Låt oss börja med salta köttet.
— Se här, Uf, har du också en bit.»

»Tacka», sade Uf artigt och tog emot köttbiten, som Ben
räckte honom. »Ben vara hygglig karl. Mig vara länge med er.»

»Du får sörja för dig själf i så fall», svarade Ben. »Det här
är allt salt kött du får. Ät din 'possum.»

Uf mottog denna underrättelse mycket lugnt, och sedan han
dragit skinnet af sin 'possum, kastade han in köttet i elden och gick
bort för att se till ugnen.

»Riktiga storätare, de där!» anmärkte Ben. »Han skulle ha
ätit upp allt hvad vi hade, om han fått. — Kom hit, Uf, jag vill
tala med dig.»

Uf kom långsamt tillbaka och kastade en blick på sin 'possum.

»Hör på, Uf, finns det många af din stam här i närheten?»

Innan Uf svarade, drog han pungråttan ur elden, slet af ett
ben, blåste ett ögonblick på det och bet sedan af ett stycke.

»Många», sade han och tuggade på sin stek med stor
tillfredsställelse.

»Hvar?» frågade Ben.

Uf pekade i riktning mot norr.

»Hur långt bort?» fortsatte Ben.

»Solen vara snärt där», sade han och pekade på en aflägsen
bergstopp. »Solen gå bakom snart. De vara så långt borta.»

»Han menar, att vildarna äro föga mera än en timmes väg
härifrån», förklarade Ben. »Hur många?» fortsatte han vänd till
Uf, som höll upp alla tio fingrarna tre gånger.

Ben hvisslade. »Det var många. Hvad ha de för sig, Uf?»

»Stor corroboree (dans), när måne gå upp», svarade Uf. »Många
gossar. Yoollong erabadiong.»

»Aha!» sade Ben till oss. »Det var ju det, jag trodde. Skola
vi nu vända om och lämna dem i ro eller gå vidare och se på
galenskapen?»

»Å, låt oss för all del fortsätta», sade jag. »Vi få kanske aldrig
mera ett sådant tillfälle.»
»Det antar jag, att vi inte få», sade Ben. »Men kom ihåg,
att det är litet riskabelt. Om de märka oss, måste vi antingen ta
till benen eller också slåss med dem. Men det senare tycker jag
inte om. De vilja inte göra oss något ondt, och jag hör inte till
dem som skjuta ned hvarenda svart, därför att han inte är hvit,
hvilket jag redan talat om för er.»

»Ni vara god man, Ben», sade Uf, som uppfattat Bens ord.

»Jag är af alldeles samma åsikt som ni», sade jag. »Det får
inte bli något skjutande, men nog skulle jag mycket gärna vilja se
på den där ceremonien.»

»Det skulle jag också», inföll Mikael. »Gamle Uf kan nog
visa oss vägen till en plats, hvarifrån vi kunna åse härligheten utan
att bli sedda. — Kan du inte det, Uf?»

Uf nickade. Han hade ätit upp sin 'possum, och hans tankar
vandrade till hjorten.

»Du kan få, hvad vi inte behöfva till kvällen», sade Ben, som
följt riktningen af hans blick.

Detta var icke så ädelmodigt, som det lät, ty vi kunde hvarken
göra slut på hjorten i ett mål eller med fördel bära något med oss;
men Uf blef mycket förtjust.

»Ni vara mycket präktig man, Ben», förklarade han. »Mig
föra er att se yoollong erabadiong. Nu mig steka hjort.»

»Stek vårt stycke först», befallde Ben. »Vi känna dig. När
du väl fått din mat, vill du inte göra något sedan.»

Han skar af ett stycke af hjorten och räckte det åt Uf. Denne
bar det till ugnen, som han noga sopade ren från aska, och lade
sedan köttet i den rödglödgade fördjupningen. Därefter täppte han
igen hålet och sade åt Mikael, som gaf akt på honom:

»Det snart steka bra.»

»Om vi skola gå och titta på vildarna i natt», sade Ben, »vore
det nog bäst, att vi nu togo oss en lur. Vi behöfva inte bryta upp
förrän strax före midnatt. Därför föreslår jag, att vi sofva, tills det
blir tid att äta kväll. — Passar det, Micky?»

»Utmärkt», svarade Micky; »ty jag kan inte neka till att jag
känner mig litet trött efter att ha gått och traskat ända sedan
daggryningen. Säg åt Uf att väcka oss vid solnedgången.»

Ben skrattade. »Det tjänar inte mycket till», sade han. »Titta
på honom! Han håller redan på att göra i ordning en annan ugn.
Han kommer att stoppa i sig så mycket, han kan få ned, och sedan
krypa ihop som en hund. Väcka oss! Det kommer allt att bli
tvärt om.»

»Nå, jag går i alla fall och lägger mig», sade jag. »Jag gissar,
att du och Ben inte följa exemplet, förrän ni rökt en pipa.»

»Lita på det, min gosse», svarade Mikael, som redan höll på
att stoppa sin pipa. »Gå du. Jag skall sjunga en vaggvisa för dig.»

Jag lade mig under trädet, hvarpå Mikael stämde upp en
slagdänga, och det dröjde icke länge, förrän jag insomnade.

*

</chapter>

<chapter name="ÅTTONDE KAPITLET. Yoollong erabadiong">
<h1>ÅTTONDE KAPITLET.</h1>
<h2>Yoollong erabadiong.</h2>

Strax före midnatt steg Ben upp, makade ihop grenarna i brasan,
så att elden flammade upp, och började laga i ordning det
oundvikliga teet, utan hvilket intet mål i hans tycke var fullständigt.
Medan han sysslade med detta, kommo Mikael och jag fram till
honom.

»Hvar är Uf?» frågade jag. »Jag hör honom snarka
någonstädes.»

»Han har krupit ihop bredvid kvarlefvorna af hjorten alldeles
bredvid ugnen», sade Mikael. »Jag har försökt väcka honom, men det
är hopplöst. Jag har aldrig sett någon kunna sofva så. Han
öfverträffar till och med Jack.»

»Tack så mycket», sade jag skrattande. »Jag skall se till hvad
jag kan göra.»

»Gå inte», sade Ben. »Låt honom vara. Han är lika mätt
som en boa constrictor. Han blir bara trumpen, om ni väcker honom.
Det är bättre, att vi gå utan honom.»

»Men hur skola vi då få vägvisare?» frågade jag, icke litet orolig
för att gå miste om utsikten att få se vildarna.

»Vi reda oss bra utan honom», sade Ben. »Jag pratade litet
med honom, medan ni sofvo, innan han proppat sig full. Jag vet
precis, hvar de äro.»

»O, den stackars Uf!» utropade Mikael. »Jag trodde, att han
skulle göra oss det nöjet att vara oss följaktig hela tiden.»

»Det gör han nog också», sade Ben. »Tar nog reda på oss i
morgon. Det är just inte troligt, att han lämnar oss, så länge vi
skaffa honom mat. Det försäkrar jag.»
Medan vi pratade och åto vår sena aftonmåltid eller tidiga frukost,
hade månen gått upp och sken nu så klart, att vi med lätthet
kunnat se att läsa. Ben sprang upp.

»Kom nu!» utropade han. »Det är en härlig natt, och vi ha
en timmes marsch, innan vi få se ceremonien.»

»Farväl, gamle Uf», sade Mikael, när vi gingo förbi den
snarkande Mullinowool, som för säkerhets skull tagit af sig sin
dyrbara skjorta och låg klädd i ingenting annnat än sitt svarta skinn.
»Jag hoppas, att det skall lyckas dig få reda på oss igen, ty jag
måste tillstå, att jag tycker riktigt bra om dig.»

»Var inte orolig för det», sade Ben. »Han kommer att följa
efter oss, så snart han vaknar. Kom ihåg, Micky, att, om vi råka
på några hjortar eller änder eller något annat skjutbart, får ni inte
lossa skott, så att vildarna ana oråd.»

»Det kan ni lita på», sade Mikael; »men hvad skola vi göra,
om vildarna anfalla oss?»

»Låt oss ta reda på hvar de äro först», svarade Ben. »När vi
få se, hur landet är beläget, blir det nog någon råd.»

»Hvad är det där för ljus?» afbröt Mikael plötsligt, då vi gått
en stund.

»Lägerelden», sade Ben med låg röst. »Prata inte mera nu!
Vi måste vara försiktiga.»

Vi smögo oss nu fram under tystnad men hade icke gått långt,
förrän Ben gjorde ett tecken med handen, hvarpå vi stannade i
skuggan af några trädbevuxna klippor.

»Vänta här», hviskade han, »medan jag går och ser efter, hvad
de ha för sig. Håll er alldeles stilla!»

Han smög sig bort så ljudlöst, att hvarken knastrandet från en
torr gren på marken eller bullret från någon lös sten bland klipporna
gaf oss en idé om hvilken riktning han tagit, och jag erkänner, att
jag icke kunde låta bli att rycka till, när han en stund därefter
plötsligt dök upp bredvid oss, där vi stodo, stirrande på lägerelden, som
med hvarje ögonblick flammade högre och klarare.

»Nu vet jag, hvar de äro», hviskade Ben, »och hur vi skola
komma till dem. Jag har sett den där platsen mer än en gång förr,
fast jag inte vetat, att det varit deras plats. De äro många — väl
omkring trettio, om man räknar gossarna med.»

»Kunna vi komma tillräckligt nära för att se ceremonien?»
hviskade jag.
»Ja», svarade han; »det är en bra plats. Men om de märka
oss och sätta efter oss — hvilket de troligtvis göra nu, då deras
blod är i svallning — då måste vi skjuta öfver hufvudet på dem,
den ena pipan efter den andra. Det kommer att hejda deras
framfart, och sedan måste vi skynda utför berget och dela på oss. Ni
behöfva inte vara rädda för att komma vilse, ty när ni väl kommit till
bäcken, behöfva ni bara styra kosan mot Södra korset, så komma ni
tillbaka till vårt läger. Vildarna följa inte efter. Det är deras första
förföljelse, vi ha att akta oss för. Ha ni förstått?»

»Fullkomligt», sade Mikael. »Det kommer nog att gå bra.
Det är föga troligt, att de märka oss.»

»Inte om vi äro försiktiga», sade Ben. »Kom, ty nu börja de
vakna.»

Under vår marsch från lägret hade vi hela tiden gått uppför en
sluttning. Sedan vi vandrat i omkring tjugo minuter, uppnådde vi
bergets topp, som utgjordes af en platå, där det var lätt att smyga
sig fram utan buller, och vi sågo nu tydligt en stor eld, kring
hvilken två eller tre gestalter rörde sig.

Ben smög sig nu fram mellan träden på samma försiktiga sätt
som förut men stannade plötsligt, såg sig omkring ett ögonblick,
som om han sökte något, och med en hastig vink åt oss kastade
han sig ljudlöst framstupa.

Vi följde hans exempel och icke ett ögonblick för tidigt, ty en
reslig gestalt, försedd med spjut och sköld, kom plötsligt fram ur
buskarna till höger om oss och gick fram mot lägret. Hade vi
förblifvit stående, hade han knappt kunnat undgå att se oss.

Ben slingrade sig fram likt en stor orm och kom fram till oss.
»Det var nära», hviskade han. »Vi ha kommit för långt åt höger.
Den plats, jag tänkte på, är på andra sidan om elden. Vi måste
krypa, res er inte upp nu.»

Äter smögo vi oss efter honom, krypande på händer och knän
öfver den steniga marken, och slutligen kommo vi till en plats, där
en halfcirkel af klippor bildade ett naturligt bröstvärn.

»Den här platsen är det», hviskade Ben och stannade bakom
en klippa. »Härifrån kunna vi se allting. Välj en bra plats och kom
ihåg, att ni skynda till bäcken, om vi måste fly.»

Mikael och jag valde ut hvar sitt klippblock och togo plats
bakom desamma. Vi voro något till vänster om Ben och skilda från
hvarandra genom öppna platser af ungefär femton fots bredd. Vi
hade en utmärkt utsikt, och äfven om det icke varit månsken, skulle
ljuset från den stora elden, som nu flammade midt emot oss, varit
tillräckligt att upplysa den fantastiska scenen.

Strax framför oss var en stor öppen plats, vid hvars ena ände
brann en stor eld, under det att här och där smärre eldar flammade,
bredvid hvilka några infödingar lågo utsträckta, för lata eller för mätta
efter föregående kvälls måltid för att intressera sig för tillrustningarna.

Åtskilliga voro emellertid församlade kring den stora elden, alla
beväpnade med spjut, klubbor och bomeranger. Deras nakna
kroppar voro fullsmetade med hvit piplera eller någon sorts färgämne.
Breda streck gingo tvärs öfver bröstet och vertikala linjer längs benen,
så att, då de rörde sig af och an, sågo de ut som lefvande skelett.
På högra sidan af den öppna platsen var ett annat och mindre
sällskap infödingar. Dessa voro obeväpnade och omålade och omgåfvo
en grupp af tio gossar, hvilkas ålder tycktes växla mellan tolf och
femton år, och som sutto på marken, inväntande hvad som komma
skulle, utan tvifvel med blandade känslor.

Det dröjde icke länge, förrän de sällsamma högtidligheterna
begynte. Gossarna fördes fram till midten af den lilla slätten, och
efter några förberedande ceremonier, hvilka — efter hvad Ben
sedermera förklarade — afsågo att gifva de blifvande krigarne framgång
på jakten, mod och kraft att besegra sina fiender o. s. v., framträdde
den krigare, hvilken hela tiden tjänstgjorde som ett slags
ceremonimästare, och tog plats midt emot de andra, omkring trettio steg från
det ställe, där jag låg gömd. Svängande klubban i luften, uppgaf han
hesa utmaningsrop, hvilka besvarades af de andra med tjut af hån,
under det att de skakade sina spjut och räckte ut tungan åt honom.
Men ceremonimästaren fortsatte att uppgifva skrik på skrik, tills
slutligen en af krigarna steg fram och kastade sitt spjut mot den
utmanande. Spjutet tog mark några tum till höger om mannen, som
med ett triumferande skratt tog upp det och sände det tillbaka med
sådan skicklighet, att det föll ned strax bredvid ägaren, som tog upp
det och drog sig tillbaka. En annan krigare steg fram och slungade
sitt spjut, som likaledes förfelade målet och återkastades med samma
skicklighet. Ett tredje och ett fjärde spjut hveno genom luften, hvart
och ett afsedt, som det föreföll mig, att genomborra hjärtat på den
ensamme kämpen; men med en skicklig rörelse på den muskulösa
armen svängde den svarte riddaren sin stora sköld, och spjuten föllo
oskadliga ned framför hans fötter. Detta gjordes med sådan
skicklighet, att jag var färdig att hälsa hans konst med bifallsrop, och en
gång nådde ett halfkväfdt utrop från Mikael mitt öra,då ett spjut hven
på sex tums afstånd från den anfallnes hufvud. Men innan det hann
passera förbi honom, böjde han sig snabbt åt ena sidan, grep med
otrolig skicklighet om midten på skaftet, vände det om och sände
det med sådan fart tillbaka, att den, som kastat det, endast kunde
rädda sig genom ett hastigt hopp åt sidan.

Och nu kom turen till den siste. Det var en särdeles
kraftigt byggd karl, och när han förde handen bakåt och tog sikte, såg
det ut, som om han menade allvar. Ceremonimästaren var
synbarligen af samma mening, ty han tycktes förlora litet af sitt
själfförtroende och flyttade otåligt på sig. Kanske någon liten enskild tvist
varit rådande mellan honom och spjutkastaren, som nu ansåg sig ha
ett gynnsamt tillfälle till uppgörelse. Spjutet kom hvinande rakt mot
hufvudet på ceremonimästaren, som nu återfått sin sinnesnärvaro, ty
med ett utrop af förakt slungade han bort skölden, och med
korslagda armar iakttog han, hur vapnet kom flygande. Och just som
det för min uppjagade fantasi såg ut, som spjutet skulle genomborra
hans panna, sjönk den svarta gestalten hastigt och smidigt ned på
knä, och spjutet hven öfver hufvudet på honom, passerade i obehaglig
närhet af mig och borrade sig ned i jorden omkring tio steg bakom
mig. I samma ögonblick nådde mig en tyst varningssignal från Ben,
och jag beredde mig på att fly, om den, som kastat spjutet, skulle
närma sig för att återtaga sitt vapen. Men denne gjorde emellertid
intet försök därtill, och därför stannade vi lugnt kvar.

Och nu tycktes ändtligen slutet närma sig och tillrustningarna
börja till den egentliga ceremonien, tandutslagningen. 
Ceremonimästaren drog sig tillbaka i busksnåren, och under hans frånvaro kommo
tio män fram och hukade sig ned på marken. Gossarna fördes
därpå fram, den ene efter den andre, och fingo sätta sig grensle öfver
axlarna på de tio nedhukade männen. Bakom hvarje par stod en
annan man, som höll den bakåtböjde gossens hufvud stadigt mellan
sina händer. När allt detta var färdigt, visade sig ceremonimästaren
åter, och med många fantastiska böjningar på kroppen tog han fram
ett långt spetsigt ben, med hvilket han skar i tandköttet på hvarje
gosse. En trästicka, som också var något tillspetsad, framtogs sedan,
och operatören stack in spetsen af stickan i såret. En medhjälpare
framträdde nu med en stor sten i handen, och medan den ene svarte höll
fast stickan, gaf. den andre denna med stenen ett kraftigt slag, så att
tanden flög ut. Under hela operationen uppgåfvo såväl de, som höllo
gossarnas hufvud, som de, hvilka sutto vid elden, de gräsligaste tjut,
så att, om något skrik af smärta undslapp något af offren, var äran
ändå räddad, ty det var icke möjligt för någon att höra det. Hvar
och en af de tio gossarna behandlades lika, men tanden flög icke
alltid lika lätt ut.

Dessa ceremonier drogo ut på tiden, och när det led mot
slutet, började daggryningens första strålar redan färga bergstopparna.
Det var synbarligen tid att begifva sig af, om vi icke önskade att bli
upptäckta, och en ny varningssignal från Mikael visade, att han
kommit till samma resultat. När jag vände mig åt sidan, fick jag se,
hur mina två följeslagare lugnt kröpo bort samma väg vi kommit,
men just som jag gjorde mig i ordning att följa dem, skilde sig den
inföding, som kastat spjutet öfver mitt hufvud, från gruppen vid
elden och sprang hastigt i riktning mot mig. Säkerligen kom han
för att taga sitt vapen, och jag insåg, att, om jag stannade, där jag
var, skulle han komma rakt på mig. Å andra sidan var det omöjligt
för mig att byta plats utan att utsätta mig för att bli sedd af honom.
Här var ett svårt dilemma. Jag vände mig åter om för att se efter
Ben och Mikael, men de hade försvunnit bakom träden, i tanke att
jag följde dem.

Den svarte närmade sig hastigt, och innan jag hade klart för
mig, hvad jag skulle göra, hade han satt sin fot på det klippblock,
bakom hvilket jag hållit mig gömd, hoppade kvickt ned på
marken och sprang bort till sitt spjut. Som jag mycket väl förstod, att
han måste se mig, när han kom tillbaka, sprang jag upp, så fort han
passerat förbi mig, och skyndade efter honom. När han hörde mig
komma, vände han sig om, och jag har aldrig sett någon se så
förvånad ut som denne vilde, då han fick se mig. Ett skrik dog bort
på hans läppar, men han återvann snart fattningen, tog några steg
tillbaka och kastade spjutet mot mig. Till min lycka kom hans
förvåning honom att darra på handen, och vapnet susade förbi mig
bort emot den öppna platsen, där det föll ned bland dem, som sutto
kring elden, till deras stora förvåning och förargelse, att döma af de
rop af harm, som de uppgåfvo. Men innan min motståndare hann
öppna munnen för att tillropa dem en förklaring eller lyfta sin klubba
till försvar, hade jag rusat på honom och höll honom fängslad i
mina armar. Han stretade emot af alla krafter, synbarligen tänkande,
att   hans sista stund var kommen, men jag tog ett stadigt grepp och
kastade  honom   med  hufvudet före i ett busksnår, där han sparkade
med benen i vädret.

Jag skyndade tillbaka till klippan för att taga min bössa, men
då jag vände om för att fly, blef jag sedd af ett par svarta, som
sprungit fram för att ta reda på hvarför deras kamrat kastat spjut på
dem. De uppgåfvo höga rop, och deras kamrater vid elden, som
började ana, att allt icke stod rätt till, skyndade fram till dem.
Belägenheten började bli kinkig nog för mig, ty massor af spjut hveno
efter mig, när jag sprang, och därför stannade jag helt tvärt, vände
mig om och afsköt båda piporna öfver hufvudet på mina förföljare.
Ett ögonblick därefter hörde jag fyra skott, hvaraf jag förstod, att
Ben och Mikael voro i närheten, och då de uppskrämda vildarna
flydde åt alla håll, vände jag mig om än en gång och sprang utför
berget, så fort benen förmådde bära mig.

Jag sprang så under en kvarts timme utan att se mig om men
ansåg mig då vara tämligen säker och satte mig på en klippa för att
hämta andan. Jag hörde ingenting af mina förföljare, och därför
ansåg jag för gifvet, att vildarna beslutit lämna mig i fred; hvad som
dock föreföll mig högst egendomligt, var, att jag icke hörde något af
Ben och Mikael, som borde ha sprungit utför berget icke långt från
mig, men stillheten stördes icke af något annat än sången från
fåglarna, som började vakna.

»Jag förmodar, att de liksom jag ta sig ett ögonblicks hvila»,
tänkte jag.

»Det är nog ändå bäst, att jag inte ropar, ifall någon af
vildarna skulle vara i närheten. — Men hvar är Södra korset?»

Ja, hvar var det? Borta liksom de andra stjärnorna, som
förbleknat i morgonrodnadens sken. Ben hade icke tagit detta med i
räkningen, och hur skulle jag väl finna återvägen till lägret utan
denna stjärnbild som vägvisare? Med solen till hjälp, förstås. Det
skulle gå lika bra och bättre till och med. Men så kom jag att
tänka på, att åtminstone ett par timmar skulle förflyta, innan solen
kommit upp så högt, att jag kunde se den.

»Det här var inte bra», sade jag för mig själf. »Emellertid är
det nog bäst, att jag går ned för berget och tar reda på bäcken.
Om jag tar vägen åt höger, är jag säker på att komma till lägret i
tid. Men hvad har blifvit af Ben och Micky?»

Just då var det något, som rörde sig i närheten.» Där har jag
en af dem», tänkte jag och ropade med låg röst: »Ben! Micky!»
Genast hördes ett prassel i buskarna och tramp af snabba
fötter, och bort ilade en hjort i hastigt språng upp för berget.

»Det här var högst egendomligt», mumlade jag. »Hvar i all
världen kunna de vara? Jag tänkte, att vi voro tämligen nära
hvarandra. Antagligen ha de redan hunnit ned till bottnen af dalen och
invänta mig. Det är så godt, att jag går ned och tar reda på det.»

Jag steg upp och fortsatte att gå utför, i det jag höll skarp
utkik efter vildarna, ty jag var alls icke angelägen om att åter vara
skottafla för deras spjut. Inom kort var jag nere vid bottnen af
dalgången och stod där och stirrade helt förvånad? Jag gned mig i ögonen.
Bäcken! Bäcken! Hvar var den? Den var borta, försvunnen! Hvad
hade händt? Hade det varit jordbäfning, medan vi voro uppe på berget?
Var platsen förtrollad? Var . . . Plötsligt insåg jag hela sanningen.
Jag hade kommit ned på orätt sida af berget och hade kommit vilse.

»Men det är väl ändå inte så farligt», sade jag för mig själf,
»ty jag behöfver ju bara gå uppför berget igen och så ned på andra
sidan. Det är enkelt nog.»

I teorien var det nog så, och jag skulle icke ha dröjt med att
sätta det i verkställighet, men då jag stod och stirrade upp på ett
stort träd på toppen af berget, som jag tänkt taga till vägmärke, såg
jag något, som kom mig att dyka ned bakom ett klippblock,
hvarefter jag hastigt kröp in bland buskarna till höger.

Två infödingar stodo under det stora trädet och tittade, som
det föreföll mig, rakt åt det håll, där jag stod. De hade emellertid
visat sig så plötsligt, och jag hade försvunnit så fort, att jag hoppades,
att de icke märkt mig. Jag såg efter, om min bössa var i ordning,
ty, ehuru jag var emot blodsutgjutelse, ville jag icke, att de skulle
genomborra mig, utan att jag gjorde motstånd, fast mina utsikter att
kunna motstå tjugo eller trettio beväpnade infödingar, som säkerligen
skulle anfalla mig från alla sidor, voro skäligen små. Det var föga
troligt, att Ben och Mikael skulle komma till min undsättning, ty de voro
naturligtvis på väg till lägerplatsen och antogo, att jag var före dem,
som jag också skulle ha varit, om jag icke gjort det olyckliga
misstaget. Jag hade således intet annat att göra än att sitta stilla och vänta.

Jag tittade fram mellan buskarnas löfverk och såg, att de två
infödingarna förenat sig med sina kamrater, som nu begåfvo sig utför
berget, åtföljda af gossarna. De pratade och pladdrade så mycket,
att jag förstod, att de hittills icke märkt mig.

Det märktes tydligt, att de voro förargade och uttömde sin
vrede öfver en stackare, som gick ett stycke ifrån de andra med sänkt
hufvud. Jag igenkände honom som samme man, hvilken jag gifvit
ett så ovänligt famntag. Hans kamraters tillmälen tycktes såra
honom mycket; då och då höjde han på hufvudet och slungade
antagligen fram några fula ord, som mottogos med ohyggliga tjut.

»Han tycks inte ha det så rasande trefligt, stackars karl», sade
jag, skrattande för mig själf. »Tänk om han visste, hur lätt han
kunde återfå sin förlorade heder!»

»Förmodligen ämna de nu dra sig längre in åt skogen,
eftersom de blefvo störda», tänkte jag, då de klättrade ned för berget;
men jag såg strax därefter till min förskräckelse, att de, då de
kommit ned i dalgången, började samla bark och torra grenar för
att göra upp eld.

»Nu är jag i fällan», mumlade jag. »De tänka slå läger, och
jag får vänta här, tills de somnat, innan jag vågar mig fram.» I
sanning en angenäm utsikt, ty det kunde dröja timmar, innan jag
skulle få tillfälle att krypa därifrån, och den plats jag valt för att
iakttaga infödingarnas rörelser var olyckligtvis mycket obekväm. Det
kunde emellertid icke hjälpas. Jag var tvungen att hålla mig stilla.

Alla voro nu nere i dalgången och ordnade sig i grupper med
undantag af min siste motståndare, som drog sig litet åt sidan och
lutade sig mot ett träd.

Plötsligt såg jag honom rycka till och ifrigt se sig omkring,
hvarpå han skyndade fram i riktning mot mig. Hade han sett mig?
Nej, ty han stannade på ungefär halfva vägen, lutade sig hastigt ned
och lockade dit sina kamrater med ett högt rop, under det han med
spjutet pekade på något, som låg strax framför honom.

»Hvad står nu på?» undrade jag, ty jag kunde icke se, hvad
det var, som ådrog sig så mycket intresse.

Men länge behöfde jag icke lefva i okunnighet därom, ty
mannen sänkte spjutet och lyfte därefter på dess spets upp min röda
bomullsnäsduk, som råkat falla ur min ficka, utan att jag märkt det.

»En sådan olycka, att jag inte märkte näsduken», tänkte jag.
En högljudd och liflig diskussion utspann sig nu bland dem, som
samlats kring näsduken. Alla pratade på en gång, och det uppstod
ett sådant sorl, att jag trodde, att jag skulle kunna smyga mig upp
för berget utan att bli observerad.

Men det lät sig icke göra, ty en reslig karl, synbarligen
höfdingen, banade sig väg genom massan och ropade med befallande
röst: »Karagoro!» hvarvid den, som hittat näsduken, genast steg fram.

En liflig dialog följde, som jag säkerligen skulle ha funnit mycket
underhållande, om jag blott förstått deras språk. Jag var emellertid
i stånd att uppfatta något af dess mening till följd af de lifliga
åtbörderna.

Höfdingen påyrkade synbarligen, att Karagoro, som funnit
näsduken, också skulle åtaga sig den mera ansvarsfulla uppgiften att
upptäcka dess ägare. Detta satte sig Karagoro emot på det mest
eftertryckliga sätt och anhöll, att flera af hans kamrater skulle få
befallning att bistå honom i hans undersökning. Men höfdingen var
obeveklig, och då Karagoro såg, att motstånd var fåfängt, rätade han på
sig, skakade spjutet öfver sitt hufvud samt uppgaf ett tjut, som jag
antog vara en uppmaning till mig att stiga fram och visa mig.

Som jag naturligtvis icke tog någon notis om denna
inbjudning, och den tappre Karagoro icke visade någon lust att lämna den
plats, där han stod, brusto de andra i skratt och kallade honom en
feg stackare, hvilket retade den store krigaren så, att han med ett
halfkväfdt rop rusade in bland buskarna för att söka efter den, som
han enligt min öfvertygelse för ingen del önskade finna.

Först gick han i alldeles orätt riktning, men när han började
vädra hit och dit som en hund, förstod jag, att det endast var en
tidsfråga, när jag skulle bli upptäckt, och därför tog jag ett stadigt tag
om bössan och inväntade min motståndare.

Karagoro gick rundt omkring, och hans mod steg, då minut
efter minut förgick, utan att någon fiende blef synlig; men med ens
ändrade han kurs, vände sig åt höger och närmade sig det busksnår,
där jag låg gömd.

»Där ha vi det», mumlade jag. »Kom, munsjör Karagoro, så
skola vi snart pröfva, hvem som är starkast.» Liksom svar på min
uppmaning kom Karagoro närmare, men när han uppnådde
busksnåret, stannade han och började återigen vädra, alldeles som
han luktade någon fara. Jag hoppades, att han skulle vända sig om
och gå åt ett annat håll, men hans kamraters rop sporrade honom,
och tvekande böjde han undan löfverket. I samma ögonblick afsköt
jag båda piporna tätt framför näsan på honom; för andra gången denna
dag fick nu den hedervärde Karagoro göra en ofrivillig kullerbytta
och rullade utför sluttningen, under det han uppstämde gälla nödrop.
Naturligtvis var det endast min mening att skrämma honom,
och det hade jag gjort med stor framgång, men den lilla
öfverraskning jag lämnat åt Karagoro, utsträcktes till hela hans stam, ty alla
flydde under vilda rop, så fort benen förmådde bära dem.

Och nu gjorde jag något mycket dumt. Om jag stannat kvar
helt lugnt bland buskarna, hade vildarna varit okunniga om hvar jag
fanns och att jag var ensam, och de hade utan tvifvel fortsatt sin flykt;
men så snart de tagit till benen, gjorde jag detsamma, och lämnande
mitt skydd, sprang jag i motsatt riktning.

I detta ögonblick vände Karagoro, som sprungit efter sina
kamrater, sig om, och när han på grund af min flykt förstod, hur landet
var beläget, ropade han åt sina kamrater att stanna. Ögonblicket
därefter förstod jag af deras förändrade rop, att de förföljde mig.

Jag skyndade framåt, men vägen var ojämn, de barfotade
kri-garne bakom mig vunno på mig, och snart hörde jag ett spjut
hvina efter mig.

Jag såg mig om och varseblef, att Karagoro stod i begrepp att
kasta ett nytt spjut. Ett stort gummiträd växte strax framför mig,
och jag skyndade bakom det, just som spjutet kom hvinande och
borrade sig djupt in i den mjuka barken.

»Ett ögonblick senare och jag hade varit genomborrad», tänkte
jag och laddade om min bössa. Åter kom ett spjut hvinande,
ämnadt åt min arm, som jag oförsiktigt blottställt, när jag laddade.
Det passerade så tätt intill mig, att jag ofrivilligt hoppade åt sidan
och sålunda blottställde mig, hvarvid en hel skur af spjut kom
hvinande. Men jag hann i tid tillbaka bakom trädet, och spjuten
susade förbi utan att skada mig.

Åtskilliga af infödingarna lämnade nu dalgången och började
klättra uppför sluttningen med den tydliga afsikten att ansätta mig
bakifrån; under tiden stod Karagoro, som var högligen förtjust öfver
utsikten att få hämnas de oförrätter han lidit, med spjutet färdigt
att genomborra mig i samma ögonblick, som jag skulle bli nödsakad
att visa mig.

»Det här duger inte», tänkte jag; »jag måste på ett eller annat
sätt afleda uppmärksamheten från mig.» Och det gjorde jag. Jag
siktade lågt och afsköt den ena pipan mot Karagoro och den andra
mot en annan inföding, som skilt sig litet från kamraterna på
sluttningen. Det var för långt håll för att jag skulle kunna göra
dem någon egentlig skada, men haglen pepprade deras bara ben och
kommo dem att sjunga en annan ton. Ekot hade knappt dött bort,
förrän jag hörde ett högt hurrarop bakom mig, och när jag tittade
mig om, såg jag Ben komma springande, följd af Mikael. Strax
bakom dem varseblef jag Mullinowool, som viftade med sin blåa
skjorta i ena handen, under det att han skakade sina spjut med den
andra.

»Hurra!» ropade jag, utom mig af glädje öfver den oväntade
synen, medan vildarna, som icke ens gåfvo sig tid att undersöka, hur
stor förstärkningen var, flydde i vild förvirring.

Den olycklige Karagoros obehag voro emellertid ännu icke slut,
ty Mullinowool rusade förbi mig och slungade sin bomerang efter
den flyende vilden. Det egendomliga vapnet träffade den stackars
Karagoro med sådan kraft i ryggen, att han för tredje gången
tumlade öfver ända. Uf rusade fram, svängande sin klubba, men
Karagoro var snart på benen igen; fasan förlänade honom vingar, och han
lyckades undkomma sin förföljare.

»Hurra!» ropade Mikael, i det han sprang fram och tryckte mina
händer. »Det gläder mig väldigt, gamle gosse, att få se dig igen.»

»Det var tur, att vi kommo i tid», sade Ben leende.

»Ja, det var det verkligen», svarade jag, »och ni kunde inte
ha varit mera välkomna. Men hur kunde ni få reda på mig?»

»Det var Uf, som gjorde det», inföll Mikael. »Hurra för Uf!»

»Jag saknade er inte, förrän vi voro vid lägerplatsen», sade
Ben. »Jag trodde, att ni var före oss. När jag fann, att ni inte var
där, vände vi genast om. Uf höll just på att vakna. Jag sade
honom, att ni måste ha kommit ned på denna sida, och han förde oss
hit på en väg, som han kände till.»

»Jag är dig mycket tacksam, Uf», sade jag, när denne nu kom
fram till oss med skjortan på armen.

Uf grinade. »Ni vara god kamrat, Jack», sade han. »Ni
skjuta mig en annan hjort. Mig äta mycket af den!»

Åt hvilket karakteristiska tal vi alla brusto i skratt.

*

</chapter>

<chapter name="NIONDE KAPITLET. Guldfyndet">
<h1>NIONDE KAPITLET.</h1>

<h2>Guldfyndet.</h2>

Omkring tre veckor efter vårt äfventyr med infödingarna
kommo vi till Bathurst, där jag på postkontoret fann det bref,
herr Arundel anmodat mig höra efter. Jag öppnade det, och när
jag läst de första raderna, undslapp mig ett utrop af öfverraskning,
blandad med glädje.

»Hvad står på?» frågade Mikael.

»Riktigt goda nyheter», svarade jag. »Båten är funnen.»

»Båten?» upprepade Mikael. »Du menar väl inte vår gamla
storbåt?»

»Jo, just den. Är det inte präktigt? Hör, hvad herr Arundel
säger i sitt bref: 'Jag vet, att det skall glädja er att få veta, att
<i>Pizarros</i> storbåt blef upptagen af en kutter, <i>Maria Stavely</i>, och att
kapten Miles tillika med de andra med ett undantag anlände till
Sidney för två dagar sedan'.»

»Den gamle skepparen är således, Gud ske lof, i säkerhet», sade
Mikael. »Hvad var det jag sade dig, Jack? Sade jag dig inte, att
det skulle gå dem väl, så länge de hade den där skurken Burke
om bord? Sade jag inte, att den mördaren aldrig blifvit född för att
drunkna?»

»Jo, visst gjorde du det», svarade jag, under det att Ben stod
och skrattade åt Mikaels ifver, »men låt mig fortsätta brefvet: 'Så
snart jag fått veta detta, gick jag ned till hamnen för att uppsöka
kapten Miles ombord på <i>Maria Stavely</i>. Han var öfverlycklig, då
han fick höra, att ni blifvit räddade, lyssnade med djupaste intresse
till min berättelse om edra äfventyr och bad mig sända hvad han
kallade en hel last hälsningar till er. Han skall själf skildra sina 
äfventyr med storbåten, när ni träffas i Sidney på er återresa. Den
olycklige Burke . . .'»

»Jaså», afbröt Mikael, »han har således fått sitt. Nå, det var
rätt åt honom.»

»Inte så brådt, Micky», sade jag och fortsatte läsningen af
brefvet. »'Den olycklige Burke, som kapten Miles med rätta ansåg
ansvarig för er död (ty naturligtvis kunde ingen tro, att ni skulle kunna komma
ifrån fartyget, innan det sjönk), hölls fängslad under resan till Sidney,
men strax efter <i>Maria Stavelys</i> ankomst dit lyckades han rymma ur
hytten och komma i land, och sedan har ingen hört något om honom.'»

»Så där ja!» utropade Mikael. »Men jag hade rätt ändå. Otur
var det i alla fall. Jag hade nästan hoppats, att vi aldrig mera skulle
få höra talas om honom. Om han får tag på dig, Jack, är det bäst,
att du aktar dig; ty ...»

»Prat, Micky», inföll jag, »troligtvis få vi hvarken se eller höra
talas om honom mera. Men få se, hvad herr Arundel skrifver vidare:
"Och nu kommer jag till något ledsamt. Jag omnämnde, att alla
kommit till Sidney utom en, och det var fru Revel, som icke
öfverlefde de utståndna vedermödorna utan dog, tre dagar efter det båten
tagits upp, samt begrafdes på sjön'.»

»Stackars lilla Daisy», utbrast Mikael. »Hur skola vi kunna
tala om det för henne?»

»Det är i sanning mycket sorgligt», sade jag. »Först hennes
far och nu hennes mor. Stackars liten flicka!»

»'Jag skulle råda er'», läste jag vidare i brefvet, »'att inte säga
barnet något om det för närvarande. Det är tids nog, när ni komma
tillbaka till Sidney. Låt henne först återvinna hälsa och krafter, så
kan hon lättare bära den sorgliga nyheten. För närvarande väntar
hon knappt att få återse sin mor, och det är mycket förståndigare
att lämna henne i okunnighet om denna sorg, tills hon är starkare.'»

»En ömhjärtad man», inföll Ben. »Och det är nog bäst att
lyda hans råd.»

»Det vill jag mer än gärna göra», svarade jag, »ty jag är icke
alls angelägen att omtala dylika nyheter. Ha vi ingenting att göra
i Bathurst, Ben, så föreslår jag, att vi genast bege oss af till Daisy.»

»Det går an», sade Ben, »men om ni önskar skrifva några bref,
är det bäst, att ni går in på fru Blacks hotell, medan jag går ut och
skaffar litet ammunition.»

Vi gjorde, som Ben föreslog, och när han kommit tillbaka och
vi slutat våra bref, styrde vi färden till Booroowong, där Daisy och
fru Soames voro.

Vi fingo veta, att Booroowong var en stor landtgård i närheten
af eller vid floden Summerhill, ungefär trettio mil väster om
Bathurst. Vägar i detta ords egentliga bemärkelse funnos icke, men
vi hade en gångstig att följa, och äfven om denna icke funnits, hade
vi nog tagit oss fram ändå med Ben som vägvisare. Vi fingo
emellertid helt oväntadt hjälp af Uf, som stod och tryckte näsan platt
mot ett bodfönster.

»Kommer du med oss, Uf?» frågade Ben.

»Yowi (ja)», svarade Uf.    »Hvart gå ni?»

»Till Booroowong.    Vet du, hvar det ligger?»

»Yowi; en som heta Mac äga hus där.»

»Alldeles rätt, Mackenzie», svarade Ben. »Du kommer väl med
och visar oss vägen?»

»Den där skjortan vara mycket vacker, Ben», anmärkte Uf
och pekade på ett  brokigt plagg, som hängde utanför boddörren.

»Jaså, det är ditt pris», sade Ben skrattande. »Nå, kom då,
gossar!    Vi kunna lätt nog finna vägen utan honom.»

Ufs mod sjönk. Hans enkla strategi hade varit otillräcklig, och
hans missräkning var så tydlig, att jag tyckte det var synd om honom.

»Skulle du vilja ha den där skjortan?» frågade jag.

Uf grinade af förtjusning men gaf samtidigt Ben en frågande
blick, som om han vore rädd att säga ja.

»Det är inte min affär», sade Ben till svar på hans blick. »Om
Jack tycker om att förslösa sina pengar på en sådan latmask som
du, får han naturligtvis gärna göra det för. mig.»

Uf förstod blott litet af detta tal, men då jag gick in i
boden och ett ögonblick senare visade mig med den efterlängtade
skjortan, tog han det synbarligen som ett medgifvande till förmån för
honom, ty han gick fram till Ben och klappade honom helt vänligt
på axeln, i det han anmärkte: »Ni vara mycket god man, Ben. Mig
vara mycket tacksam».

»Jag har inte gifvit dig den, din svarta kanalje», skrek Ben.
»Det var Jack.»

Uf vände sig om och såg på mig, men problemet var för
svårlöst för honom. Ben var höfdingen, och jag hade endast handlat
som hans biträde i denna för Uf viktiga affär; därför klappade han
Ben än en gång och sade vänligt:
»Mig förstå. Ben säga Jack hämta skjorta. Jack hämta den.
Ni vara mycket god man, Ben.»

»Kom nu», sade Ben skrattande. »Han har fått i sitt svarta
hufvud, att jag gifvit honom skjortan, och det tjänar ingenting till
att försöka få honom att tro annat.»

Så snart vi lämnat staden ett stycke bakom oss, stannade Uf,
tog af sig sin gamla skjorta, som han omsorgsfullt rullade omkring
sina spjut, och tog på sig den nya, hvarefter han struttade framför
oss så stolt som en hund med två svansar, som Mikael uttryckte sig.

Följande dag vid solnedgången fingo vi syn på
mangårdsbyggnaden vid Booroowong — ett långt, lågt hus med veranda på tre
sidor.    Några lerkojor lågo på andra sidan bakom en inhägnad.

Ett halft dussin stora hundar kommo skällande emot oss, när
vi närmade oss huset, och en liten flicka, som satt och läste på
verandan, lyfte upp hufvudet vid bullret. Hon stirrade ett ögonblick
på oss, som om hon icke kunde tro sina ögon, sprang sedan upp
med ett rop af glädje, rusade ned för gångstigen, kastade sig i mina
armar och höljde mitt ansikte med kyssar.

»Jack, käre gamle Jack, är det verkligen du?» flämtade hon.
»Så roligt att få se dig igen! Hur har du fått reda på oss? Hvar har
du varit? Hvad har du gjort? Hvarför har du inte skrifvit och talat
om att du skulle komma? Och där är Micky också!» Och så rusade
hon fram till honom.

»Vi ville komma och öfverraska dig, kära Daisy», sade jag
skrattande,  »och det tror jag också, att vi gjort.»

»Ja, det ha ni verkligen», svarade Daisy. »Men hur ha ni
kunnat hitta hit ensamma?»

»Det ha vi inte gjort», sade jag. »Där är expeditionens ledare»,
och jag pekade på Ben.

Daisy gick fram till honom och hälsade.

»Tack för att ni fört hit Jack och Micky», sade hon. »Jag
heter Daisy.    Hvad heter ni?»

Ben nämnde sitt namn, och Micky skulle just med stor
högtidlighet presentera Uf, när Daisy plötsligt utropade:

»Nej, se Mullinowool! — Hur mår du, Mullinowool? Jaså, du
har kommit tillbaka igen.»

»Hvad?» sade Mikael förvånad. »Känner du gamle Uf? Det
var en öfverraskning.    Hur ha ni blifvit bekanta?»

»Han var här samma dag jag kom»,  svarade Daisy,  »och herr
Mackenzie gaf honom en gammal skjorta. Jag kände inte igen
honom i den nya.    Hvarför kallar du honom Uf, Micky?»

»Vi träffade honom för några dagar sedan», förklarade jag,
»och Micky kristnade om honom. — Men hvarför har du inte talat
om, att du varit här förr, Uf?» frågade jag.

Uf grinade och ref sig i hufvudet. »Mig glömt det. Mig
varit här många gånger.    Mac mycket god man.»

»Herr Mackenzie sade, att han skulle kasta ut honom, nästa
gång han kom hit för att tigga», sade Daisy, hvarvid Uf skrattade,
som om han fått höra en stor artighet.

I detta ögonblick visade sig fru Soames i dörröppningen, och
när hon kände igen oss, välkomnade hon oss på det hjärtligaste.

»Det var roligt att få se er igen», sade hon. »Stig in! Vi
skola just äta kväll. Vet ni, fru Mackenzie, här äro de två
gossarne, som vi togo om bord ute på hafvet, som jag talat om för er.»

Herr och fru Mackenzie kommo ut, och då de fingo höra,
hvilka vi voro, blefvo vi mycket vänligt mottagna och inbjudna att
bo hos dem, så länge vi ville. Och sedan Uf fått order att gå
till köksafdelningen och få sig litet mat, något som han icke lät
säga sig två gånger, följde vi vårt värdfolk in i huset.

Just som vi kommo till dörren, tog Daisy mig litet afsides,
och jag såg, att den fråga, som jag fruktade mer än andra, sväfvade
på hennes läppar.

»Har det kommit några underrättelser om mor?» frågade hon.

Jag tvekade ett ögonblick. Barnet hade redan haft godt af
vistelsen på landet. Färgen hade återvändt på hennes kinder, men det
var ej rådligt ännu att säga henne sanningen. Därför svarade jag
undvikande:

»Det hade inte kommit några, när jag lämnade Sidney.»

Daisy suckade och torkade bort tårarna, som fyllde hennes
ögon; men till min outsägliga lättnad gjorde hon inga vidare frågor.

När jag nästa morgon kom ut ur mitt rum, såg jag Ben och
Daisy, som blifvit goda vänner under föregående afton, gå af och an
under orangeträden under allvarligt samtal. Daisy skyndade fram
för att möta mig.

»Hvad prata ni om?» frågade jag, sedan jag hälsat god morgon.

»Jag föreslår en utfärd», sade Daisy med värdighet. »Du och
jag och Ben och Mikael skola bege oss af efter frukosten.»

»Och hvart skola vi gå?» sade jag.
»Å, vi gå längs floden», svarade Daisy. »Vi finna nog någon
vacker plats. Jag skall be fru Mackenzie om litet bröd och kött,
och så laga vi till te själfva.»

»Det skall göra mig ett stort nöje, fröken Revel», sade jag,
»att mottaga er vänliga bjudning.»

Vid niotiden fördes hästar fram till trappan till fasa för
Mikael, som förklarade, att han hellre ville gå tjugo mil än rida en.
Herr Mackenzie underrättade honom emellertid, att hans häst var ett
mycket lugnt djur, som nog icke skulle springa bort med honom,
hvarpå Micky klängde upp i sadeln, där han satt som en mjölsäck.
Kontrasten mellan honom och Ben, som satt som gjuten i sadeln,
var så löjeväckande, att vi höllo på att kikna af skratt.

»Ja, ni må gärna skratta», sade Mikael, icke det minsta
förargad öfver vår munterhet. »Jag undrar, hur ni skulle ta er ut i en
masttopp en stormig dag.»

»Se efter barnet!» ropade fru Soames, när vi redo bort. »Låt
henne inte sätta sig på något otäckt kräldjur. Det är godt om dem
här i trakten. — Daisy!»

»Hvad är det?» frågade Daisy och vände sig om i sadeln.

»Smutsa inte ned din vackra klädning, liten.»

»Jag skall akta mig», förklarade Daisy och red vidare.

Floden rann fram ungefär en half mil från huset, och när vi
kommit fram till den, följde vi dess lopp ungefär tre mil till en
plats, där den slingrade sig bakom en ofantlig klippa. Och här
gjorde Daisy halt.

»Vi kunna rida vidare sedan, om vi skulle vilja», sade hon
och hoppade ned från sin ponny, »men det här tycks vara en bra
middagsplats.»

»Det är vår plikt att lyda», sade Mikael, »och jag för min
del är inte alls ledsen att för en stund slippa detta 'mycket lugna
djur'.   En loggert i krabb sjö är som en dunbädd mot den här besten.»

»Nu, mina gossar», sade Daisy, när Ben sadlat af hästarna och
tjudrat dem,  »få ni skaffa bränsle och göra upp eld.»

Detta var snart gjordt, hvarefter vi slogo oss ned kring en
kullfallen trädstam, som fick tjänstgöra som bord.

»Det är en bättre sorts te än ert, Ben», sade jag och smuttade
på den kopp, som Daisy räckte mig.

»Får jag besvära dig med att ge mig en bit fågel, kära Daisy?»
sade   Mikael.    »Å,   du  behöfver   inte anstränga dig med att dela på
biten. Jag skall bjuda till att äta upp hela stycket. Hvarför grinar
ni som en apa, Ben?»

Bens enda svar var ett högt gapskratt. Han pekade öfver
hufvudet på Mikael, som vände sig om och började skratta, så att han
fick teet i orätt strupe.

»Hvad är det med dig?» sade Daisy. »Hvarför gjorde ...
O, ha, ha, ha! Titta på Uf! O, Jack, titta på Uf! Är han inte
lustig?»

Äfven jag smittades af den allmänna munterheten, ty bakom
en krök af floden trädde Mullinowool fram, iklädd all sin ståt. Han
hade på sig den nya skjorta, som jag gifvit honom i Bathurst, och
hade satt fast den gamla blåa på så sätt, att ärmarna släpade efter
honom som ett par svansar. På hufvudet hade han en stukad hög
hatt, som jag gissar han fått af herr Mackenzie, och om halsen
bar han remmen till den ask, som ursprungligen omslutit hatten.
Slutligen hade han lagt ifrån sig sina spjut och försett sig med en
telning af ett träd, som han nyttjade som ett slags promenadkäpp,
synbarligen i den tro, att han nu var mycket lik en hvit man i sitt
uppträdande.

Uf klef på, svängande sin promenadkäpp och fullkomligt
omedveten om att vi skrattade åt <i>honom</i>, och när han kom fram till oss,
stannade han och hälsade artigt.

»Hur stå till?»  började han.    »Ni hafva mycket roligt.»

»Det är utsikten, Uf», sade Mikael och började åter skratta,
»Hvad har du fått den där hatten ifrån?»

»Och halsbandet?» fnittrade Daisy.

Uf skrattade med oss af pur glädje och belåtenhet.

»Ni tycka om det?» frågade han. »Mig tycka mycket fin.
Yowi.»

»Tycka om det!» utropade Mikael. »Det är en syn, som
jag inte för allt i världen skulle vilja gå miste om. Gamle Uf, du
är verkligen präktig!»

Uf log ett bredt, belåtet leende. Men plötsligt ändrades hans
min, och han såg högst olycklig ut.

»Nu kommer det», sade Ben och torkade sig i ögonen.

»Hur är det med dig, Uf?» frågade jag, under det att Mikael
sprang upp och skyndade fram till honom, ty han hade satt sig på
trädstammen, och i det han höll sig för magen, rullade han med
ögonen och jämrade sig högljudt.
»Hvad är det, som är på tok med dig, Uf?» frågade Mikael.
»Är du sårad?»

»O! O! Mig vara mycket hungrig», jämrade sig Uf och
kastade en längtansfull blick på matvarorna, medan Ben åter brast ut
i skratt.

»Jag kunde förstå det», sade han, »så snart jag såg honom
komma.    Jag visste, att han spårade oss för matens skull.»

»Ni mycket god man, Ben», sade Uf, som uppfattat de sista
orden och trodde sig ha funnit en försvarare; men Daisy inföll
med skärpa:

»Du är en glupsk och snål varelse, Uf. Jag såg i morse
med egna ögon, hur du åt så mycket till frukost, att det kunnat
räcka till för tre personer. Emellertid förmodar jag, att vi måste
ge dig något.    Vill du ha litet te?»

»Tacka», sade Uf, hvilken som vanligt endast förstod så
mycket, som han ville.

»Och litet bröd?» fortsatte Daisy.

»Tacka», upprepade Uf.

»Och så vill du väl ha litet kött eller det som är kvar af fågeln?»

Uf tvekade.

»Eller vill du ha båda delarna?» frågade Daisy skrattande.

»Tacka», svarade Uf genast, och hans ansikte sken upp, när
han märkte, att han så lätt kom ur det allvarsamma dilemmat.

»Se där har du», sade Daisy och räckte honom köttet. »Ät på
nu, och när du slutat, kan du hjälpa till med att diska pannan och
kopparna.»

Uf behöfde icke någon ytterligare uppmaning utan åt af alla
krafter, under det att Ben och Mikael fyllde sina pipor och
började röka.

Plötsligt hördes Daisy ropa med hög röst:

»Guld!»

Hon hade gått ned till floden, medan vi pratade, och skyndade
nu tillbaka till oss. »Jag tror, att det här är ett stycke guld!»
ropade hon.

Hon höll mellan pekfingret och tummen en liten klump, som
glittrade i solskenet.

Bens ansiktsdrag undergingo en egendomlig förändring, när
hans blick föll på det glittrande föremålet. Först blef han dödsblek,
men   sedan   rusade   blodet   åter   till   hans kinder.    Han sprang upp
och stod där, darrande i alla leder. Därefter skyndade han fram till
Daisy och ryckte det glänsande metallstycket ur handen på henne.

»Ja, det är det, Daisy», skrek han. »Hvar hittade du det?»

»Där borta», svarade Daisy, som blef rädd för hans häftighet.
»Där borta bredvid busken.»

Ben skyndade bort i den angifna riktningen, följd af Mikael
och mig, ty hans vilda ifver hade smittat oss, och vi voro ifriga att
få veta, hvad som upprörde honom. Endast Uf satt helt lugnt kvar
och åt på sitt kött.
</chapter>
<chapter name="TIONDE KAPITLET. Guldfeber">
<h1>TIONDE KAPITLET.</h1>
<h2>Guldfeber.</h2>

Vi rusade i väg, tills vi kommo till busken eller snarare trädet,
en liten sumpek, och här stannade Ben helt tvärt.

»Är det här?» frågade han med hes röst, och Daisy nickade
tyst till svar.

Jag kände knappt igen vår vän Ben. Hans vanliga lugn hade
alldeles öfvergifvit honom, och han tycktes förlorat all själfbehärskning.
Han andades kort och flämtande, som om han sprungit ett par mil
i stället för några steg. Svetten pärlade i ansiktet på honom, och
han skakade i hela kroppen; hans händer knötos och öppnades
konvulsiviskt, och hans läppar darrade, så att han knappt kunde få fram
ett ord, när han försökte tala.

»Jag blir strax bra igen», flämtade han, när han såg vår
förvåning,  »bara jag får tid på mig.»

»Men hvad är det åt er, Ben?» frågade Mikael och jag på
samma gång, ty, så besynnerligt det än må synas, ingen af oss kom
att tänka på betydelsen af Daisys fynd.

»Jag har haft det här i tankarna under de sista fem åren», började
Ben långsamt och drömmande och så olika mot hans vanliga hastiga
uttal,  »och nu är det sant — men det kom så plötsligt, det är allt.»

Han satte sig ned på marken, dolde ansiktet i händerna och
började vagga fram och åter. Vi tre stodo bredvid och betraktade
honom under tystnad. Slutligen lyfte han upp hufvudet, och när
han fick se, hur oroliga vi sågo ut, smålog han.

»Trodde ni, att jag mistat förståndet?» sade han.

Det främmande uttrycket i hans ansikte hade försvunnit, och
han såg åter lugn ut, hvarför jag frågade:
»Hvad var det, som framkallade denna egendomliga sinnesrörelse
hos er? Hvad är det, som blifvit sant?»

»Min dröm!» utropade Ben och reste sig. »Min dröm om
guld. Jag skall säga er, pojkar, att jag drömt om det i åratal. Jag
har arbetat för det, jagat efter det, sökt det kors och tvärs i
detta land. Men jag har aldrig funnit det. Jag visste, att det fanns
här. Jag kände det. Jag förstod det af alla tecken. Klipporna,
jorden, själfva luften sade mig det. Jag har inte funnit det; men här
är det, här i flodbädden, under den mark, på hvilken vi nu trampa,
framdraget i ljuset af detta lilla barn!»

Han lyfte upp Daisy och kysste henne.

»Vet du, liten», fortsatte han, »här på den fläck, där vi fyra
nu stå, skola i morgon stå ett dussin, ty Mackenzie och hans folk
skola komma hit med hackor och spadar. Sedan kommer hela
Bathurst att flytta hit, och så småningom, när nyheten spridts, skola
komma från norr och söder, öster och väster kristna, judar och
hedningar; alla skola skynda hit i tusental. Men låt dem komma!
De skola bringa rikedom till landet — mera än de föra bort, och för
öfrigt räcker det till åt alla. Landet är fullt af det. Inte här, inte
där, men öfverallt. Och dig, liten, tillhör äran att ha funnit det.
Män ha tänkt, och män ha handlat. Några ha pekat ut platser, och
andra ha följt anvisningen, men ingen har lyckats, ingen har funnit
det förr än nu, då du, ett litet barn, okunnig om hvad du gjorde,
lyfte denna lilla guldklimp från marken. Gossar», slutade han, i det
han satte ned Daisy igen och svängde sin hatt, »tre hurra för Daisy
Revel, upptäckaren af guld i Australien!»

Vi läto hurraropen ljuda, och det tycktes mig, som om de
upprepats från andra sidan floden, men jag antog, att det var eko och
sade ingenting om det då.

Och sedan Ben nu lugnat sig, sade han på sitt vanliga,
affärsmässiga sätt:

»Hör nu, Daisy, visa mig precis, hvar du fann den lilla klimpen!»

»Den låg här», sade Daisy, i det hon lutade sig ned och lade
fingret på en fläck strax under ektelningen. »Och — o, här är
en till!»

Hon höll upp en mindre bit, än den hon funnit förut.

Bens ögon strålade.

»Jag har en aning om att det finns mera på samma ställe. Vi
skola i alla händelser titta efter.»
Han tog tag i den lilla eken och försökte rycka upp den ur
jorden; men marken var för hård, och trädet satt fast trots hans
ansträngningar.

»Fram med knifvarna!» ropade han. »Luckra upp jorden kring
rötterna!»

Vi började arbeta af alla krafter, och till och med Daisy fick
tag på en pinne och petade så godt hon kunde, tills jorden slutligen
lossnade rundt rötterna.

»Nu går det att få upp den!» utropade Ben.

Han tog ett stadigt tag om stammen och började dra. Plötsligt
släppte han taget.

»Gossar», sade han, »det här är bara en liten början.
Framdeles få vi god tid att söka för egen del, och låt oss därför nu komma
öfverens om att hvad vi hitta under det här trädet tillhör Daisy
Revel.»

»Naturligtvis! Naturligtvis!» ropade vi, och Ben tog ett nytt
tag och drog upp trädet.

»Se där!» utbrast han, då han skakade jorden från rötterna och
höll trädet en armslängd framför sig. »Titta på det där! Hvad var
jag sade? Hurra!»

Vi ställde oss omkring honom för att undersöka trädet. Dess
rötter voro fria från jord, och här och där bland dem sutto liksom
små potatisar, om man får begagna en så anspråkslös liknelse, sju eller
åtta klimpar af rent guld, växlande i storlek mellan en böna och en
ärta. Ytterligare ett par hade fallit ned och lågo på kanten af det
hål, där trädet stått.

»O, så vackert!» utropade Daisy, som ingalunda förstod
betydelsen af upptäckten.    »Låt oss dra upp några fler träd, Ben.»

Ben log. »Vi få god hjälp med det inom få dagar», sade han.
»Det var inte så illa på ett drag.   Låt oss nu rensa ur hålet, gossar!»

Vi började åter arbeta med våra knifvar och lyckades få fram
två eller tre små bitar. Men snart kände Mikael, som arbetade
litet till vänster om mig, hur hans knif stötte emot något hårdt.

»Det är en sten i vägen här», sade han och såg upp.

»Sten var det!» sade Ben. »Troligtvis guldkvarts. Försök att
få upp den.»

Mikael skrapade med sin knif och hade snart blottat en
glänsande gul spets.
»Det är inte kvarts», utropade Ben. Sannerligen är det inte
rent guld!    Upp med det, pojke! Fort!»

Han lyckades slutligen få knifven under klimpen och bände
upp den, och där låg den nu i all sin glans. Det var en stor,
oregelbunden bit rent guld, omkring fyra tum lång och två tum bred,
och vägde, som Ben sade, snarare två skålpund än ett.

»Det var en fin bit», sade Mikael.    »Daisy, du har tur i dag.»
»Hvad   är  det   för   nytta   med  det där?» sade Daisy likgiltigt.
»Det är inte pengar.»

Ben skrattade högt.

»Nej, men det kan snart bli», utbrast han. »Du är hundra pund
rikare än för en kvart sedan.»

»Hundra pund!» utropade jag, mycket förvånad. »Menar ni,
Ben, att guldet är värdt så mycket?»

»Ja, så omkring har jag tänkt mig», svarade han.
»Alltsammans torde uppgå till ungefär trettio uns guld, och det är värdt
omkring hundra pund, kanske något mera.»

Mikael flämtade. »Allt, hvad jag kan säga, är, att, ju förr vi
följa Daisys råd och rycka upp flera träd, desto bättre är det»,
stammade han slutligen.

»Man hittar inte ett träd med guld bland rötterna alla timmar
på dagen», sade Ben, skrattande. »Men jag skall säga er, hvad vi
skola göra, sedan vi sett efter, att gropen verkligen är tom. Vi skola
ta litet af jorden med oss till floden och se efter, hur det slår ut.»
Då vidare undersökning icke skaffade oss mera guld i den grop
vi gräft med våra knifvar, tog Ben en handfull lös jord, kastade den
i en mugg och sprang ned till stranden, dit vi alla följde honom.
Han fyllde muggen med vatten och rörde upp jorden med fingrarna,
hvarvid han lutade på muggen, så att den lätta jorden följde med
vattnet och rann ut. Detta upprepades flera gånger, tills intet annat
än litet fin, svart sand fanns kvar på bottnen.

»Du har ju en hvit näsduk, Daisy?» frågade Ben och hällde
af vattnet för sista gången samt skrapade omsorgsfullt ut sanden ur
muggen.    »Låna mig den!»

Daisy räckte honom sin näsduk, och sedan han bredt ut den
på en sten, hällde han ut sanden på den i små högar.

»Nu skola vi låta det där torka», sade han, »och sedan skola
vi   se,   hur det tar sig ut.    Under tiden kan du gärna gå och koka
<img id="3095">Uf betraktade en stund med förvåning våra i hans
tycke obegripliga gräfningar.</img>



litet te, Daisy, så skola vi dricka din skål. Jag är riktigt törstig efter
allt det här arbetet.»

Vi gingo fram till trädstammen, som tjänat oss som matbord
och hvarest Uf, som först en stund förvånad betraktat våra i hans
tycke obegripliga gräfningar, gjort slut på allt ätbart, som fanns kvar,
och nu helt fridfullt låg och snarkade.

»Här äro riktiga kontraster», sade Ben. »Medan vi sysslat med
så viktiga saker där borta under trädet, har den där glupska varelsen
försett sig som ett okunnigt svin.»

»Att tänka sig, att dessa svarta trampat på guld under
århundraden», sade Mikael,  »och aldrig anat dess förekomst!»

»Det vill jag precis inte säga», sade Ben; »de ha nog sett det
mer än en gång, men de ha inte vetat, hvad de skulle göra med det.»

»Hvad som öfverraskar mig ännu mera, är, att ingen af de hvita
nybyggarna någonsin träffat på den dyrbara metallen», sade jag.

»Jo, det ha de gjort mer än en gång», svarade Ben. »För så
länge sedan som 1788 var det en förbrytare, som sade, att han funnit
guld, men ingen trodde honom eller sökte kontrollera sanningen af
hans utsago. Någon tid längre fram straffades en förbrytare, som
arbetade på en af vägarna, för att han hade i sin ägo en bit rent
guld, som de dumma väktarna trodde att han fått genom att smälta
guldmynt, som han stulit. En resande fann en gång guld i kvarts,
men ingen tyckes ha ansett det värdt att på allvar anställa
undersökningar.»

»Förr än vi kommo», inföll Mikael.

»Ja», sade Ben, »förr än vi kommo; och jag tror, att vi skola
göra uppseende i världen, när vi tala om vårt fynd i dag.»

»För hvem föreslår ni att vi först skola tala om det?»
frågade jag.

»Herr Arundel», svarade Ben. »Han står på så god fot med
guvernören, och om man kan få något i form af en belöning, kunna
vi så gärna få det — för att inte tala om äran af upptäckten. Under
tiden skola vi försöka samla så mycket guld, vi kunna, innan
rusningen börjar. Och den blir nog väldig, när den en gång börjar.
Lita på det!»

»Då tänker ni inte sprida ut nyheten i vida kretsar än?»

»Nej, det skulle inte gå för sig. Guvernören bör först få veta
det. Men den, som kommer först till kvarnen, får först mala, och
därför skola vi arbeta med hacka och spade, medan guvernören 
funderar ut, hvad som bör göras.   Låt oss nu gå tillbaka till näsduken!
Sanden bör vara torr nu.»

Vi återvände till floden, och Ben skakade omsorgsfullt den
svarta sanden från näsduken i handen och blåste försiktigt på den.
Alla lättare jordpartiklar frånskildes, och omkring så mycket guldsand
var kvar i hans hand, att det kunde täcka bottnen af en fingerborg.

»Där se ni», sade Ben belåten. »Inte tar det sig lika bra ut
som Daisys klimpar, men det visar, att jorden är full af guld och
att det lönar sig att vaska ut det.»

Vi voro alla upptagna af att undersöka guldet, då ett utrop
från Daisy kom oss att se upp. En ryttare i full galopp svängde
i detsamma förbi klippan vid kröken af floden och styrde litet till
vänster om oss.

»Jag undrar, hvem det där är?» sade Ben. »Han sätter i väg
som Jehu.    Jag hoppas, att han inte får syn på oss.»

Men just då vände sig främlingen om i sadeln, och när han
märkte oss, styrde han hästen emot oss.

»Å», sade Ben, »han har sett oss. Låt mig föra ordet nu,
gossar!» Medan han talade, kastade han näsduken öfver den lilla
högen af guldklimpar, som låg bredvid gropen.

När främlingen kom fram till oss, höll han in sin häst. Han
såg sig därefter omkring och märkte det uppryckta trädet och
muggen, som låg på stranden.

»Hvem  är ni?»  frågade han befallande och såg skarpt på Ben.

»Ja, samma fråga kan jag göra er», svarade Ben och
återgäldade blicken.

Ryttaren såg sig åter omkring, märkte resterna af vår måltid
och den slumrande Uf och bytte om ton.

»Jag ber om ursäkt», sade han. »Det var inte min mening
att vara ohöflig; och eftersom ni frågar efter mitt namn, så är det
Edmund Hargreaves.»

Han lyfte på hatten, bugade sig artigt och fortsatte:

»Ni tycks ha letat efter guld? Är det inte så, om jag får fråga?»

Ben besvarade allvarligt hans hälsning och lyckades dölja sin
öfverraskning öfver främlingens skarpa iakttagelseförmåga. »Ni får
gärna fråga», svarade han lugnt, »men jag vet inte, med hvilken rätt
ni väntar att få ett svar.»

Hargreaves skrattade.

»Den enda rätt jag har», svarade han,  »är en mans, som 
upptäckt, hvad alla äro så angelägna att få reda på — nämligen guld —
och som är beredd att dela sin hemlighet med hela världen.»

Ben smålog triumferande.

»Jaså, ni har funnit guld?» sade han. »Då är gärdet uppgifvet,
och det tjänar ingenting till att försöka föra er bakom ljuset längre.
Ja, vi ha sökt, och, hvad mera är, vi ha funnit, hvad vi letat efter.»

»När?» frågade Hargreaves och såg litet orolig ut.

»För ungefär en timme sedan», svarade Ben. »Och där»,
fortsatte han och pekade på Daisy — »står den, som hittade det, och
hvilkens namn skall vara i hvar mans mun, innan världen är många
veckor äldre.»

Hargreaves oroliga min försvann, och han smålog vänligt åt
Daisy. »Jaså, du fann guld och trodde, att du skulle bli ryktbar,
min lilla flicka», sade han.

»Jag har aldrig tänkt något ditåt», invände Daisy. »Ben Layton
sade, att jag skulle bli det — det var hela saken.»

Hargreaves ryckte till.

»Ben Layton!» utropade han.    »Är ni Ben Layton?»

»Det är mitt namn», sade Ben.    »Hvad vill ni med det?»

Hargreaves lutade sig fram öfver hästen och räckte fram handen.

»Slå till», sade han, och när Ben slagit honom i handen,
skakade han Bens hand kraftigt.

»Hvad är meningen?» frågade Ben. »Ni tycks känna mig, men
jag vet mig aldrig ha sett er förr.»

»Gör detsamma», sade Hargreaves. »Har ni någonsin varit vid
Red Gulch?»

»Jaså!»   utropade  Ben   och   rodnade.    »Det var ju ingenting.»

»Kanske inte», sade Hargreaves. »Några skulle nog tycka, att
det var ganska mycket. Jag var vid Red Gulch i höstas, och
grufarbetarna där hade inte glömt det, det kan jag försäkra er. Vet ni,
ert namn är lika ryktbart i San Francisco i dag, som — som — mitt
skall bli öfver hela Australien i morgon.» Han slutade med ett skratt.

»Hvad gjorde han?» frågade jag.

»Ni håller mun!» sade Ben häftigt. »Sade jag inte åt er att
låta mig föra ordet?»

»Bed honom tala om det själf», sade Hargreaves skrattande.
Om en karl beger sig ensam in i rödskinnens läger för att rädda
en sårad kamrat, tror jag inte, att det kan anses nedsättande för
honom.»
»Det där får ni lof att berätta någon kväll, Ben», sade Mikael.

»Tyst nu!» sade Ben. — »Hör på, Hargreaves, det är
verkligen allvar, att jag fann guld nyss.    Är det så med er också?»

»Fullkomligt», inföll Hargreaves, »och jag är rädd, att er lilla
vän får afstå äran, sådan den nu är, till mig, ty jag fann det först.»

»Gjorde   ni?»   frågade  Ben.    »Vill ni säga oss när och hvar?»

»Det vill jag visst. Låt mig se! Det är omkring tre månader
sedan, jag först fann guld.»

»Tre månader! I februari således!» sade Ben förvånad. »Och
ni har aldrig sagt något om det förr än nu?»

»Nej, alldeles så är det nog inte», sade Hargreaves leende. »För
en liten tid sedan satte jag mig i förbindelse med regeringen, men
jag ville inte offentliggöra det, förr än jag var alldeles säker på min
sak. Ni har själf varit i Kalifornien och vet, att en allmän rusning
vid guldfynd är en allvarsam sak. När jag först upptäckte guld, var
jag ju inte säker på att det skulle betala arbetskostnaden. Men sedan
har jag ridit omkring kors och tvärs i landet och sökt på tre hundra
mils omkrets, och nu är jag <i>säker</i>. Jag skall säga er detsamma,
som jag för kort tid sedan talade om för guvernören, och det är, att
hela landet från foten af Big Hill till floden Macquarie är ett stort
guldfält.»

»På min heder har inte jag tänkt detsamma», utropade Ben.
»Jag har själf varit ute på jakt efter guld de sista fem åren, och när
jag kom tillbaka från Kalifornien, var jag säker på att jag skulle
lyckas.»

»På samma sätt var det med mig», sade Hargreaves. »När jag
återkom hit i januari i år, blef jag helt förvånad öfver likheten
mellan trakten häromkring och guldfälten i Kalifornien. Och därför
började jag söka af alla krafter, och resultatet har jag redan berättat.»

Ben räckte åter fram handen. »Er hand!» sade han lakoniskt.
»Jag gratulerar. — Daisy, du har i alla händelser förlorat din
utsikt att bli ryktbar. Men bry dig inte om det! Vi skola försöka göra
dig rik i stället, hvilket enligt min åsikt är mycket bättre. — Gossar,
vi hurrade för tidigt. Låt oss göra om det nu! — Hur var det ni
hette i förnamn?»

»Edmund Hammond», sade han leende.

»Godt», sade Ben. »Och nu, pojkar, tre hurrarop för Edmund
Hammond Hargreaves, den verklige upptäckaren af guld i Australien!
Hipp, hipp, hipp! Hurra, hurra, hurra!»
Hargreaves tog skrattande af sig hatten.

»Det där gjorde ni bra», anmärkte han. »Andra skulle kanske
ha bråkat, men Ben Layton är af den rätta sorten.»

I detta ögonblick hördes andra hurrarop till svar på våra, och
flera karlar kommo fram vid krökningen af floden, viftande med
hattarna.

»Hallå!» ropade Ben.    »Här komma flera upptäckare.»

»Det är ingen fara», sade Hargreaves. »Det där är några af
mina karlar. Jag har nio stycken, som arbeta borta vid ett ställe,
som vi kalla Yorkey's Corner. Ni skola väl gå och prata litet med
mina karlar.    De skola säkert tycka om att få träffa er.»

»Det skola vi göra», sade Ben, »endera dagen, men nu ha vi
litet annat att tänka på. Hela världen skall vara här snart, och vi
ha mycket att beställa innan dess.»

»Det är nog sant», instämde Hargreaves. »Ni bo någonstädes
här i närheten, gissar jag?»

»Ja, hos Mackenzie», svarade Ben.  »Men vi stanna inte länge där.»

»Ni är en gammal Kaliforniaman, som har reda på er. Men
om jag får ge er ett råd, så skulle ni genast bege er till Bathurst
och köpa upp, hvad ni kunna behöfva, innan prisen stegras, hvilket
de sannolikt göra, så snart nyheten blir känd.»

»Det var ingen dum idé», sade Ben. »Jag förmodar, att jag
kan få låna Mackenzies häst.»

»Det tror jag nog», sade Hargreaves. »Följ med mig i kväll,
då jag måste till Bathurst för att få hit herr Stutchburry,
statsgeologen, så att han kan få göra sina beräkningar.»

Ben vände sig till oss. »Skola vi slå oss ihop allesammans?»
frågade han.

»Det tycker jag! Gärna!» svarade vi på en gång.

»Bra», sade Ben. »Och Daisy skall vara med i bolaget. —
Det här är första fångsten», fortsatte han och tog bort näsduken
från guldklimparna.     »Inte så dålig början, eller hur?»

Han samlade ihop guldet och stoppade det i fickan. »Jag
måste lägga beslag på det här tills vidare för firmans räkning», sade
han, »och ni, pojkar, få lämna mig alla pengar ni ha. — Så där
ja», fortsatte han, när vi åtlydt hans uppmaning, »så snart jag fått
min häst sadlad, är jag färdig att följa er, herr Hargreaves.»

Och Mikael, som var utom sig af förtjusning, ropade:
»Litet mera te, Daisy! Fort, så skola vi dricka en
välgångsskål, innan vi skiljas.»

Daisy skyndade till elden, och medan Ben sadlade sin häst,
sade han:

»Ni, pojkar, kunna ta Daisy med er till gården och tala om för
Mackenzie, hur landet är beläget. Ni kunna göra, hvad ni vilja, i
morgon, men i öfvermorgon bittida skola ni komma hit och invänta
mig. — Nu, herr Hargreaves!»

»Vänta ett ögonblick», ropade Daisy,  »här är teet.»
»Ja,  du har rätt. — Er skål, herr Hargreaves, och måtte
regeringen   behandla   er   så,   som   ni  förtjänar»,   sade han enkelt.    »Jag
lämnar min egen lycka i Hans händer, som visat mig, hvar jag skulle
finna den.»

»Jag», sade Mikael och höjde sin kopp, »dricker en
välgångsskål för den första guldsökarfirman: Revel, Layton, Brook & O' Brien.»
»Lycka till!» ropade vi, och då vi skildes från Ben och
Hargreaves, som galopperade bort på sina hästar, läto vi höra så glada
jubelrop, att Uf, hvilkens drömmar sannolikt icke voro af lättaste
slag, rusade upp och gned sig förvånad i ögonen, under det att hans
dubbelsvans vajade för vinden.

»Ha, ha!» skrattade Mikael. »Se på den token! — Hvarför
vaknade du inte förr, gamle Uf ? Vet du, hvad vi funnit, medan du
legat och snarkat?»

»Funnit?» frågade Uf oroligt.    »'Possum?»
»'Possum!» fnyste Mikael.    »Alltid tänker du på mat.   Nej,
något mycket bättre än 'possum.    Guld! Hör du? Guld!»

»Mig inte förstå», sade Uf likgiltigt, då han af Mikaels
uttryck förstod, att det icke kunde vara något ätbart.

»Förstår du inte?» sade Mikael. »Visa honom guldklimpen,
Daisy.»

Daisy visade honom den första guldklimpen, som hon hittat
och som Ben låtit henne behålla som minne.

»Hvad duga det till?» frågade Uf och betraktade guldet utan
synbart intresse.

»Duger till!» upprepade Mikael stött. »Jo, det duger till allt i
världen.    Det räcker till att få massor af tobak för.»

Ufs ansikte ljusnade. »Jaså», sade han och tillade: »Mig
veta, hvar mycket gul sand finnas».

»Prat!»   utropade   Mikael.    »Jag tror inte du sett något sådant
förr. Men om det är ditt allvar», tillade han nedlåtande, »skall du
visa oss, hvar det är, så skola vi belöna dig efter förtjänst.»

Men Uf hade återtagit sitt vanliga frånvarande uttryck, och
han skakade på hufvudet, under det att han upprepade: »Mig inte
förstå».

»Tror du, han begriper, hvad han talar om?» frågade Mikael.

»Nej», sade jag skrattande. »Naturligtvis inte. — Men nu är
det nog bäst, vi återvända till gården. Jag är så nyfiken att få se
fru Soames' min, när vi tala om vårt äfventyr.»

»Ja», sade Mikael och kastade boll med guldklimpen. »Hvem
kunde väl tro, att allt detta skulle hända, när vi begåfvo oss af på vår
utfärd?»

*

</chapter>

<chapter name="ELFTE KAPITLET. Revel & Komp. har tur">
<h1>ELFTE KAPITLET.</h1>
<h2>Revel & Komp. har tur.</h2>

Man kan tänka sig förvåningen på Booroowong, när vi
talade om nyheten. Fruarna Mackenzie och Soames voro
alldeles utom sig och försökte öfvertala herr Mackenzie att resa redan
följande morgon och staka ut ett område åt sig, men han skakade
på hufvudet.

»Nej, nej», sade han till sin hustru, »men jag säger därför inte,
att jag inte tänker ta hacka och spade någon dag framdeles, men
det är en hel del, man kan göra dessförinnan, för så vidt jag inte
misstar mig.»

»Hvad kan det vara?» frågade jag.

»Jo», sade han, »om det blir en sådan rusning hit, som ni
talade om, kunna de väl inte lefva på bara luft, tänker jag.»

»Nej», medgaf jag och började förstå hans mening, »men utan
tvifvel komma de att ta lifsförnödenheter med sig.»

»En del gör det nog», sade han, »men många skola komma
hit i den tanke, att allt finns att få här i vildmarken, och det är för
dessa idioter, jag skall vidtaga mina mått och steg.»

»Hvad tänker du göra?» frågade fru Mackenzie.

»Göra?» utbrast han. »Det skall jag säga dig. Jag tänker
spänna ett par hästar för vagnen och åka till Orange och hålla vid
Wullie Kennedys bod, och tidigt i morgon är jag tillbaka.»

»Och sedan?» frågade jag.

»Sedan beger jag mig af ned till floden och sätter upp ett skjul,
som får tjänstgöra som handelsbod. Förstår ni?»

»Ja visst», svarade jag skrattande. »Ni tänker öppna handel.»

»Just så», sade han. »Och medan jag är borta, kan du ställa
till storbak, Marion, och så skall jag säga till Geordie att slakta några
får, så äro vi i ordning att ta emot dem, när de komma.»

»Bevare mig väl!» utropade fru Soames. »Om inte ni är
förtänksam, så vet inte jag. Och vi få väl gå upp tidigt i morgon,
kan jag förstå, eftersom vi ha så mycket att göra. Och ni,
ungdomar, hjälpa väl till med skjulet, gissar jag?» tillade hon och vände
sig till oss.

»Ja, visst skola vi det», svarade jag. »Micky och jag äro litet
hemma i snickeri, båda två.»

»Jag är er mycket tacksam», sade herr Mackenzie, när han stod
i begrepp att lämna rummet. »Jag trodde nog, att ni skulle det, fast
jag inte ville fråga er.    Men jag är mycket tacksam.»

Efter en liten stund hörde vi honom åka bort.

Följande dag voro vi tidigt uppe och slogo döförat till för Daisy,
som bad att få följa med oss, hvarefter vi begåfvo oss af till floden.
Himmeln var mörk och dyster och lofvade regn.

»Guldgräfvare få ett vått emottagande, när de komma»,
anmärkte jag och betraktade de tunga skyarna. »Regntiden är
förestående. Det är skada, att Hargreaves inte talade om sin upptäckt
litet tidigare på året.»

»Jag är glad, att han inte gjorde det», sade Mikael. »Den,
som kommer först till kvarnen, får först mala, och jag behöfver allt
hvad jag kan få.»

»Micky», sade jag skrattande, »jag tror, att du fått en släng af
gula febern.»

»Det går an för dig att tala så», sade han, »men du glömmer,
att jag är en fattig stackare.    Du kan göra, som du vill.»

»På sätt och vis», medgaf jag; »det är nog sant, att jag inte
uppfostrats till att göra något nyttigt utan med tanke på att jag
skulle få tillräckligt att lefva af, men vår förmögenhet är inte stor,
och så är det ju mina systrar att tänka på, så att, om jag kan föra
litet mald till familjekvarnen, är det så mycket bättre. Dessutom
skulle jag gärna vilja vara så oberoende, att jag kan tillfredsställa min
smak för resor, när jag behagar.»

»I alla fall behöfver du inte gräfva, om inte du vill»,
mumlade Mikael.

»Men   jag  vill»,  svarade jag skrattande,  »och är uppriktig nog
att  tillstå,   att  jag  blir glad, om det lyckas.    Och tänk på nyttan af
den erfarenhet man får!»

»Ja, nog är det en god erfarenhet för en med din uppfostran
att hålla på och slaska bland en skara hungriga guldsökare.»

»Jag tänker inte slaska, som du kallar det», sade jag. »Och
för resten är det samma sak med dig.»

»Nej», sade Mikael. »Jag är sjöman, och fast jag är ung, har
jag varit med om litet af hvarje.»

»Bekymra dig inte för min skull», sade jag. »Jag är inte
gjord af socker, som du borde veta. Jag skall säga dig, Micky,
att jag önskar, att det skall gå bra för oss inte så mycket för vår
egen del som för Daisys.    Hon behöfver det så väl.»

»Ja, stackars flicka», sade Mikael. »För så vidt jag vet, har
hon ingen i hela världen utom sin morfar i Santiago; och jag
förmodar, att han inte har så mycket att ge henne.»

Vi hade nu kommit i närheten af Yorkey's Corner, där
Hargreaves' arbetare voro i verksamhet, men innan vi hunno börja ett samtal
med dem, hörde vi ett högt hallå bakom oss, och när vi vände oss
om, sågo vi herr Mackenzie och hans medhjälpare, Geordie Fraser.
Den ene bar en yxa och den andre ett par sågar och en bunt
snickareverktyg.

»Hallå!»  ropade jag.    »Jaså, ni är redan tillbaka?»

»Ja», svarade han, »och vagnen med lifsmedel är hemma på
gården. Strax efter oss kommer en vagn med pålar och plankor.
Er vän Uf kör den.»

Strax därefter kom också vagnen, förspänd med ett par oxar.
Bakom dem marscherade Uf mycket stolt och svängde ofta en lång
piska, som han alls icke behöfde använda annat än för sitt nöjes skull.
Hargreaves' arbetare skrattade åt Mackenzie, när han delgaf dem
sin afsikt, men insågo icke desto mindre det förståndiga däri. Och
Mackenzies omtanke visade sig också mycket god, ty under de
närmaste sex veckorna dref han en blomstrande handel och förtjänade
en hel hop pengar genom att förse de hungriga guldgräfvarne med
bröd och kött till ett pris af två shillings portionen, för att inte tala
om hans förtjänst på handeln i allmänhet.

Under hela denna dag arbetade vi på uppförandet af kojan, som
skulle användas till handelsbod och som byggdes på den plats, där
Hargreaves först upptäckte guld. Mot kvällen slutade vi och
betraktade de guldgräfvare, som anländt från Bathurst.   De uppgingo till 
omkring femtio, och ehuru några af dem tycktes ha utrustat sig för en
längre tid, hade dock det stora flertalet endast tagit med sig erforderliga
verktyg, ett par filtar och litet salt kött och bröd. Alla syntes
emellertid lifvade af de gladaste förhoppningar, och när någon af dem
lyckades gräfva upp någon liten guldklimp eller vaska fram litet
guldstoft, blef det ett allmänt jubel. Senare på kvällen, när vi sutto
framför brasan i förmaket hos Mackenzies, måste jag dock beklaga
dem, ty regnet öste ned och tycktes aldrig vilja sluta.

Det regnade fortfarande, när vi stego upp nästa morgon, men
sedan vi ätit frukost, klarnade det, och solen sken, då vi begåfvo oss
af för att förena oss med Ben. Vi voro icke beredda på den syn,
som mötte oss, när vi kommo fram till floden. I stället för de
fyrtio eller femtio karlar, som vi kvällen förut lämnat, sysselsatta med
att så godt sig göra lät skaffa sig skydd för det strida regnet, sågo
vi nu en skara på nära tre hundra, och i riktning mot
Blackman's Swamp slingrade sig en lång procession af män, de flesta till
fots men några ridande eller åkande och alla mer eller mindre väl
utrustade med hackor och spadar. De, som anländt till floden, voro
sysselsatta med att staka ut sina områden eller hade redan börjat
vaska. De flesta tycktes ha mycket litet reda på hur arbetet
skulle utföras, och när helst en erfaren guldvaskare var i verksamhet,
samlades en skara omkring honom för att taga lärdom af honom.
En massa tält kantade sluttningen, och här och där såg man karlar,
sysselsatta med att uppföra enkla barkhyddor. Ehuru arbetet först
nu tagit sin början, voro spekulerande personer redan i verksamhet,
viftande med sina sedelbuntar och med hög röst förkunnande sin
önskan att köpa guld. Emellertid rönte de föga uppmärksamhet, ty
innan guldgräfvarne lämnat Bathurst, hade de samlat ihop så mycket
pengar de kunnat få tag på, och de flesta af dem voro därför
jämförelsevis rika. Icke många dagar därefter voro många af dem, som
voro nog lyckliga att ha något guld att sälja, mera än belåtna att få
afyttra det.

»Jag har väl aldrig sett en sådan samling!» utropade Mikael,
då vi en stund betraktat denna egendomliga syn. »Och alla äro
beväpnade ända upp till tänderna.»

Så var det också, men efter en eller ett par veckor hade vanan
att bära vapen öfvergifvits liksom genom en tyst öfverenskommelse,
och det var endast på de mest aflägsna platserna, som det emellanåt
kom till nappatag.
»Jag kan inte upptäcka Ben någonstädes», sade Mikael
missbelåten. »På det här viset bli alla de bästa platserna upptagna, innan
vi hinna staka ut något område åt oss.»

»Hvad vet du om goda eller dåliga platser?» sade jag skrattande.
»Se där ha vi den allestädes närvarande Uf.»

Det var verkligen Uf, som visade sig vid en krökning af floden
och hojtade,  då han fick se oss.

Vi gingo honom till mötes.

»Hvad står på, Uf?» frågade jag. »Du ser så ifrig ut.»
Uf pladdrade, så att det i början var omöjligt att förstå
honom, men slutligen kommo vi under fund med att han försökte
underrätta oss om att Ben väntade på oss vid Yorkey's Corner och
att han fört med sig »en stor kärra med en hel hop goda saker att
äta».    Det var åsynen af dessa senare, som gjort Uf så ifrig.

Vi   begåfvo   oss   genast   af  och   funno   Ben i full verksamhet.
Han   hade   stakat   ut ett område,  stuckit ned spade och hacka inom
detsamma   för   att utmärka,  att det var upptaget, och höll nu på att
ordna lifsförnödenheterna i vagnen, så att en del af densamma skulle
kunna användas till sofplatser.

»Hallå, era latmaskar!» ropade han, när han fick se oss. »Hvar
ha ni hållit hus hela morgonen? Sade jag inte åt er, att ni skulle
komma hit tidigt?»

»Jo, och det gjorde vi också», svarade Mikael, »men vi gingo
till orätt plats.»

»Jaså, det gamla stället», sade Ben. »Ja, det gjorde jag också först,
men jag tror, att vi få det bättre här.    Hvad tycka ni om vagnen?»

»Utmärkt!» sade jag.    »Det är ju som ett riktigt hus.»

Och så var det också, ty den främre delen var täckt af en
ställbar presenning, som kunde rullas ned eller dragas upp allt efter
vädrets beskaffenhet. Det inre af vagnen var fullt af säckar med
mjöl, askar med te, påsar med socker, saltpaket och andra slags
förnödenhetsartiklar samt diverse verktyg. Dessutom hade Ben fört
med sig ett par starka stöflar åt oss hvar och ett rikligt förråd af
tobak till Mikaels stora belåtenhet.

»Ni tycks vara riktigt hemma i det här, Ben», sade Mikael,
»men så har ni väl också gjort af med mycket pengar.»

»Nästan allt hvad vi funno i går», svarade Ben. »Men det gör
ingenting, ty det ha vi snart fått igen, om vi ha tur. Och jag har
köpt det här mycket billigare, än hvad man nu kan göra.»
»För resten kunna vi slå oss på och bli handlande, om vi
misslyckas med guldvaskningen», sade Mikael.

»Det är just hvad jag tänkt mig», inföll Ben. »Jag undrar,
hvems koja det där är?» fortsatte han och pekade på det nästan
färdiga skjul, vi uppfört dagen förut.

»Jo, vi ha hjälpt till att bygga upp den», sade jag, »men den
tillhör Mackenzie. Se där kommer han med en hel laddning
handelsvaror.»    Och jag förklarade för honom vår värds afsikt.

»Han är inte dum», sade Ben skrattande. »Och han kommer
att bli rik förr än de flesta af oss. — Men hör nu, Micky», tillade
han, när denne tände en sticka och förde den till pipan, »det ligger
ett krutpaket tätt bredvid er, så att det är kanske bäst, att ni röker
utanför.»

»Hvarför talade ni inte om det förut?» utbrast Mikael och
hoppade ur vagnen.

»Ingen skada skedd», sade Ben. »Vi skola stufva in det i bortre
änden, så är det ur vägen.»

»När skola vi börja företaget?» frågade Mikael och blåste ut
tjocka rökmoln.

»Så snart jag fått mig litet frukost», svarade Ben. »Jag har
rest hela natten, skall ni veta.»

»Stackare!» utbrast Mikael. »Jag skall göra upp eld. — Skynda
dig, Uf, och kom hit med litet ved.»

Uf skyndade bort och återvände snart med ett fång grenar.
»Där ha ni, Micky», sade han glädtigt. »Ni göra stor eld, och vi
ha frukost.»

»Tyst, din snålvarg», ropade Mikael. »Du får inte en bit, förr
än du arbetat för den.»

»Mig   ha   hämtat   hit   ved»,   svarade   Uf med förolämpad ton.

»Det gjorde du», sade Mikael skrattande. »Och du skall få
något för det. Men gå ur vägen nu, så är du snäll! Eller också
kan du springa ned till floden efter litet vatten».

»Här kommer någon, som ser ut att ha något ärende», sade
jag, när Uf begaf sig i väg.

»Hvar?» frågade Ben och hoppade ned från vagnen med en
skifva bröd med kött på i handen. »Sannerligen kommer han inte
hitåt.»

Ryttaren, som ådragit sig min uppmärksamhet, kom i full
galopp,   och   när   han   kom   närmare,  märkte vi, att det var en 
polistjänsteman. Han stannade hoppade ur sadeln, och efter att ha sett
sig omkring ett ögonblick gick han direkt fram till Mackenzies bod
och började fästa ett pappersark på en af bräderna.

»Hvad är det ni klistrar upp på min vägg?» frågade Mackenzie
och gick fram för att se på papperet.

»I drottningens namn!» svarade ryttaren lakoniskt, hvarefter
han gick fram till oss och bad artigt om litet frukost, hvilket vi
gåfvo honom.

Kungörelsen, ty det var en sådan, som ryttaren haft med sig,
tillgännagaf, att regeringen för kronans räkning gjorde anspråk på alla
guldgrufvor och allt guld, som påträffades i naturligt tillstånd, och
hotade att åtala enhvar, som gräfde utan vederbörlig tillåtelse.
Ryttaren sade, att ett ombud var på väg till guldfältet för att lämna
rättighet att gräfva guld mot en afgift af trettio shillings i månaden,
som skulle tillfalla regeringen.

»Jag förmodar, att det inte lägger hinder i vägen för oss, förrän
ombudet  kommer?»  frågade en stor, skäggig karl, som stod bredvid.

»Det kan jag inte säga», svarade ryttaren. »Jag har inte fått
några order i det hänseendet.»

»Jag tänker, ni blundar för det i alla fall», sade karlen med ett grin.

»Nu, pojkar», ropade Ben, när han slutat sin frukost, »få ni
hoppa in i vagnen och ta arbetskläderna på er, så få vi se, hur det
kommer att lyckas. — Uf, du kan bära ned det här vasktråget
till floden.»

Uf, som icke såg särdeles glad ut öfver att behöfva arbeta så
snart, gick bort med tråget, och så snart Mikael och jag bytt om
kläder, gingo vi till Ben.

»Hvem skall börja hacka?» frågade Ben.

»Låt Jack göra det!» utropade Mikael. »Han har alltid en
sådan tur.»

»Det är bra», sade jag skrattande och höjde hackan. »Akta er,
så att jag inte knackar er i hufvudet.»

Med några få hugg uppluckrade jag litet af den hårda jorden,
som vi med en skofvel öste i en hink. I det sålunda bildade hålet
glänste något, som vi undersökte och funno vara en liten guldklimp
af en ärtas storlek.

»Hurra!» ropade Mikael. »Hvad var det jag sade er? Guld i
första taget. Hurra för Jacks tur! — Det tycks vara ett bra område,
eller hur, Ben?»
»Det är inte så godt att säga än», svarade Ben, ehuru han såg
belåten ut. »Fyll hinkarna, så skola vi bära ned jorden och vaska
ur den.»

Hinkarna voro snart fulla, och vi följdes åt ned till tråget. Det
var en egendomlig tingest, omkring sex fot lång. I ena änden var
det öppet, och i den andra befann sig en grof sikt. Bottnen var
rund och försedd med en mängd smala ribbor, som voro fastspikade
tvärs öfver densamma.

Mikael tömde jorden i sikten och gick sedan efter mera. Under
det att Ben häftigt rullade tråget, hällde jag vatten öfver jorden.
Sikten hindrade naturligtvis de stora stenarna från att komma in,
hvaremot all finare sand rann igenom till bottnen af tråget. Mera
vatten slogs på, och så småningom fördes jorden ut genom den öppna
sidan af tråget, under det att den tunga, svarta, guldförande sanden
sjönk till bottnen, hvarifrån den aflägsnades genom ett antal borrhål
och tömdes i en panna under tråget samt sattes undan för att torka.
Detta upprepades oupphörligt; ny jord hackades upp och ditbars at
Mikael, och så fortgick det ända till middagen. Sedan skötte Mikael
och jag tråget, under det att Ben gräfde, tills omkring en timme före
solnedgången en regnskur dref oss att söka skydd i vagnen, där vi
började beräkna vår vinst.

Vi hade arbetat omkring sex timmar och funno, att vi hade
lått mellan fjorton och femton uns guldkorn och små bitar, hvilkas
värde borde vara omkring femtio pund, så att det kom för öfver
femton pund på hvar.

»Jag kan knappt tro på min stora tur», sade Mikael, när Ben
tillkännagaf resultatet. »Jag önskar, att det redan vore i morgon, så
att vi finge börja igen.»

Ben smålog. »Det är inte så brådt», sade han. »Början har
visserligen varit god, men i morgon få vi kanske inte en fingerborg.
Det går upp och ned med det här arbetet, skall jag säga er. Nu
kunna ni två gå till Booroowong och tala om, hur det lyckats»,
fortsatte han och tömde guldet i en tygpåse. »Ni kunna stanna där i
natt, men sedan skola vi kampera här.»

Vår tur fortfor, och under de tre» närmaste dagarna tilldrog sig
rikedomen i vårt område en sådan uppmärksamhet, att vi ständigt
fingo besök af guldgräfvare, som sågo på, medan vi arbetade.

Söndagen förgick, och till guldsökarnes beröm måste jag
erkänna   att   nästan allt arbete hvilade denna dag, och då vi på 
måndagsmorgonen kröpo ut ur vår vagn, var det första, som föll oss i
ögonen, ett nytt tält, kring hvilket ett halft dussin ryttare latade sig,
under det lika många voro sysselsatta med att uppföra ett par kojor
af bräder.

»Hvad står på?» frågade Ben en bekant, som gick förbi. »Hvem
bor i det nya tältet?»

»Regeringens ombud», svarade den tillfrågade kort. »Kom ihåg,
att i dag måste betalningen erläggas för tillstånd att gräfva.»

»Är det så?» sade Ben. — »Nå, pojkar, vi äta väl vår frukost
så länge och gå dit sedan.»

Men hur det var, började vi arbeta igen som vanligt, och det
var nära kväll, innan vi tänkte på betalningen. Det var min tur att
gräfva, och som en ansenlig mängd jord tagits upp ur gropen, var
jag   tämligen   undangömd,   där   jag sysslade med hacka och skofvel.

Medan jag som bäst höll på att arbeta, hörde jag en röst, som
föreföll mig märkvärdigt bekant, skarpt yttra:

»Nå, hur är det med er i röda skjortan där nere, har ni betalt
för att få tillstånd att gräfva?»

»Nej», svarade jag och klättrade upp ur gropen. »Vi tänkte
just ... Hvad nu? Kan det vara möjligt? Major Woodward! Hvad
gör ni här?»

Woodward stirrade ett ögonblick på mitt smutsiga ansikte.
Sedan brast han ut i skratt, och i det han räckte mig handen,
sade han:

»Jack Brook, så sant jag lefver! Och så ni ser ut!» Han brast
åter i skratt och tillade: »Jag tror, att jag får upprepa er fråga: hvad
gör <i>ni</i> här?»

»Gräfver allt hvad tygen hålla, som ni ser», sade jag
skrattande. »Visste ni inte det? Jag skref till herr Arundel från
Booroowong, samma dag som Daisy hittade guldklimpen. Herr Mackenzie
lade brefvet på posten i Orange.»

»Booroowong — guldklimpen — Mackenzie?» upprepade
majoren. »Det är grekiska för mig alltsammans. Ert bref hade inte
kommit,   när jag  reste  för att tjänstgöra här som regeringsombud.»

»Regeringsombud!» utropade jag.    »Är ni ombudet?»

»Ja», sade han skrattande, »och ni gjorde klokast i att betala;
annars motar jag bort er.»

»Men hur hänger det ihop?» frågade jag förvånad. »Är ni inte
— är ni inte ...»
»I krigstjänst längre», afslutade han min mening. »Nej, det
är jag inte. Ser ni, mitt giftermål med fröken Arundel skall snart
äga rum, och jag tänker bosätta mig i kolonien. Min tid vid
regementet är snart tilländalupen, och då jag tyckte, att det skulle vara
roligt att få se litet af det här, bad jag guvernören lägga ett godt
ord för mig.    Och här är jag nu.»

»Det var riktigt roligt att få se er», sade jag; »och det tycka
nog de andra också. — Micky! — Ben!» ropade jag.

De skyndade upp, och sedan hälsningarna undanstökats, frågade
Woodward, om vi haft tur.

»Ganska bra», sade Ben. »Det här är vår femte dag, och
inberäknadt vår vinst i dag torde vi ha fått ett hundratjugo uns i sand
och små guldklimpar.    Inte så illa, eller hur?»

»Sannerligen», sade Woodward, »börjar jag inte önska, att jag
kommit hit som guldgräfvare i stället för ombud.»

Det var nu nästan mörkt, och då vi stodo några steg från vårt
område, märkte Ben, att jag lutade mig mot min skofvel. Det är
regel vid guldgräfning, att ett område, som lämnats utan något af
ägarens verktyg inom detsamma, anses öfvergifvet och kan tagas i
besittning af hvem som helst. Många guldgräfvare hade redan
förlorat sina områden på detta sätt och blifvit tvungna att börja på nytt
på ett annat håll; men Bens erfarenhet från Kalifornien kom oss bra
till pass, och Mikael och jag hade blifvit särskildt varnade af honom
för denna uraktlåtenhet. När Ben nu märkte skofveln i min hand,
blef han orolig.

»Hvarför har ni tagit med er skofveln?» frågade han.

»Betyder ingenting», svarade jag.  »Jag lämnade hackan i gropen.»

»Är det säkert?» frågade Ben oroligt. »Det finns en mängd
skälmar   här   omkring,   som mer än gärna skulle passa på tillfället.»

»Jag är säker på att jag gjorde det», sade jag. »Gå och titta
efter själf!»

Ben gick utan vidare bort till gropen, och ett ögonblick
därefter hörde vi hans röst, som lät vredgad och upprörd.

»Nu har ni ställt till det bra för oss», snäste han åt mig, när
vi kommo fram till honom.    »Området är intaget.»

»Det är omöjligt, Ben, ty jag lämnade kvar min hacka»,
invände jag.

»Det sade jag åt den kanaljen», sade Ben ilsket, »men han
svär på att gropen var tom.»
»Då ljuger han», ropade jag ifrigt. »Om hackan inte är där
nu, måste han själf ha tagit bort den.»

Flera guldgräfvare, som slutat sitt arbete för dagen, samlades
nu kring gropen, och det uppstod ett mummel vid mina ord, ty det
var en svår anklagelse, jag uttalat.

»Ni hör, hvad han säger», sade Ben hotfullt. »Kom upp, annars
drar jag upp er!»

Det hördes ett oartikuleradt ljud från karlen i gropen, och
Ben skulle just sätta sin hotelse i verket, när major Woodward
steg fram.

»Inga våldsamheter», sade han. »Jag skall ställa det här till
rätta.    Hvad är det fråga om?»

»Det är någon, som tagit deras område i besittning», förklarade
en guldgräfvare, som var okunnig om att vi kände ombudet.

»Hvad?» sade majoren och steg fram. »Har han satt sig i
besittning af området?    Hvem är det?»

»Jag vet inte», rasade Ben. »Någon skälm, kan jag tro. Han
vill inte komma upp.»

»Kom genast upp», befallde Woodward, men karlen stannade,
där han var.

»Vet ni, hvem jag är?» fortsatte Woodward förargad.

»Nej», mumlade karlen, »och det bryr jag mig inte om. Det
fanns ingenting i gropen, och jag tänker behålla området.»

»Men ägaren säger, att han lämnat sin hacka i gropen», sade
majoren.

»Han ljuger», var det lakoniska svaret.

Woodward funderade ett ögonblick och ändrade sedan sätt.
»Har ni fått tillstånd?» frågade han karlen.

»Inte ännu», svarade han med en viss oro i rösten.

»Jaså.    Jag är regeringsombudet.    Betala genast!»

Ett bifallande mummel hördes.

»Har inte fått tillräckligt med pengar. Jag skall betala det om
ett par dagar, när jag fått litet guldstoft.»

»Ni skall betala genast», ropade majoren, »eller ock måste ni
sluta med att gräfva.»

Guldgräfvarna läto höra höga rop af gillande, ty vi hade lyckats
skaffa oss många vänner bland dem.

»Kom upp!» ropade majoren.

Slutligen   kom   karlen   upp ur gropen, och när han stod där i
det svaga dagsljuset, sågo Mikael och jag till vår stora förvåning, att
det var skurken Burke.

»Vid alla makter!» ropade Mikael. »Jag tyckte väl, att jag
kände igen rösten. Det är den skurken Burke, som skar af båtrepet,
när Jack var på det sjunkande fartyget.»

Medan han talade, rusade han fram, och jag var strax efter
honom; men Burke, som naturligtvis icke hört något om vår
räddning och synbarligen inbillade sig, att vi voro ett par spöken, som
ville åt honom, satte händerna för ansiktet och vände sig med ett
vildt rop om för att fly.

Men Mikael kastade sig öfver honom, och Burke, som genast
märkte, att han var af kött och blod, måttade ett våldsamt slag
mot hans hufvud, och efter att sålunda ha gjort sig fri rusade han
rakt i armarna på mig, när han sökte komma undan, men jag klämde
fast honom och höll honom som i ett skrufstäd.

»Håll dig stilla, din skurk», mumlade jag. »Om du försöker
röra dig, knackar jag sönder hufvudet på dig.»

Och nu blef ett allmänt skrik och bråk, hvarvid man tydligt
urskilde ropen: »Häng honom!» Men när majoren såg, hvilken
vändning saken tog, hvisslade han i sin pipa, hvarvid flera af
vakterna kommo ditspringande.

Då Burke sålunda märkte, i hvilket svårt dilemma han var,
gjorde han en förtviflad ansträngning att frigöra sig och lyckades
delvis. Under striden kom hans hand i beröring med slidan till min
knif, som var det enda vapen jag hade på mig; plötsligt tog han
om skaftet och drog ut knifven ur mitt bälte för att stöta den i mitt
bröst. Men han hade gjort upp räkningen utan värden, ty han tog
för långt ned, och när hans fingrar slöto sig om knifven, skar det
skarpa bladet, som var hvasst som en rakknif, honom i fingrarna ända
in till benet.

Med ett tjut af smärta släppte han knifven, men då jag
instinktmässigt drog mig tillbaka för det blixtrande stålet, slet han sig ur
mitt famntag, och slående till höger och vänster om sig, banade han
sig väg genom de församlade guldgräfvarna och försvann likt en hare
i busksnåren.

Mer än en revolver afsköts efter honom, men det tilltagande
mörkret skyddade honom, och till majorens stora sorg lyckades han
komma undan.

*

</chapter>

<chapter name="TOLFTE KAPITLET. Uf visar sig vara en bra karl">
<h1>TOLFTE KAPITLET.</h1>

<h2>Uf visar sig vara en bra karl.</h2>

Där bär det af med honom igen», utropade Mikael bittert, då
Burke försvann i mörkret. »Sluppit undan för andra gången!
— Hvarför lät du honom springa?»

»Du ville väl inte, att jag skulle ha dödat karlen?» frågade jag
förvånad. »Jag höll i honom, så godt jag kunde. Men naturligtvis
drog jag mig litet tillbaka, när han måttade mot mitt hjärta med
knifven.    De flesta skulle nog ha gjort detsamma, tänker jag.»

»Se så, gamle gosse», sade Mikael, »jag ville inte såra dig.
Och du hade i alla fall god hjälp af din knif. Den gaf den skurken
en minnesbeta, och det är ändå en tröst.»

»Om han fått tag om handtaget i stället för om bladet»,
svarade jag, »skulle det nog ha blifvit en helt annan sak. Det var en
ren olyckshändelse.»

»En lycklig händelse, menar ni väl», sade majoren och vände
sig om. »Men det är så godt», tillade han, »att ni erlägga
betalningen, annars kan man anklaga mig för att gynna er.»

»Det skall ske», svarade jag, »och om ni kan undvara ett par
ryttare, kan ni gärna skicka dem på Burkes spår.»

»Det var just, hvad jag tänkte göra», svarade han. »Han kan
inte ha hunnit så långt, skulle jag tro. Troligtvis ha vi honom fast
i morgon.»

Men när ryttarna återkommo följande dag, kunde de endast
rapportera, att intet spår af den försvunne synts till, hvilket ju icke
var så mycket att undra på, då de ymnigt förekommande snåren
erbjödo goda gömställen öfver allt.

När vi gingo till gropen för att återtaga vårt arbete, såg Mikael
så dyster ut, att jag icke kunde underlåta att fråga, hvad det var för
fel med honom.

»Det är den där Burke», svarade han. »Han är vår onda genius,
och jag skulle inte alls bli förvånad, om det vore slut med vår goda
tur, sedan han förgiftat vårt område genom att beträda det.»

»Jag har väl aldrig hört maken», utbrast jag. »En sjöman, som
är vidskeplig! Jag vet sannerligen inte, hvad som går åt dig. Och hur
är det med er, Ben? Jag tycker, att ni ser lika dyster ut som Mikael.
Ni har väl också fått några griller i hufvudet på er», sade jag
skrattande.

Ben talade emellertid icke om, hvad han tänkte, utan stirrade
tyst ned i gropen.

»Jag skall börja gräfningen», sade jag och hoppade ned. »Ni
säger, att jag alltid har tur. Och därför skall jag försöka sopa bort
verkan af Burkes onda ögon. Se där, hvad var det jag sade?»
fortsatte jag triumferande, då jag vid första hugget med hackan blottade
en guldklimp, stor som en nöt.    »Hur är det med turen nu?»

»Fyll hinkarna!» sade Ben lakoniskt och stoppade guldbiten i
fickan.     »Vi få väl se.»

Men, hur det nu kom sig, denna guldbit var det bästa vi fingo
på hela dagen, ty allt, hvad vi för öfrigt lyckades få, uppgick endast
till två uns, hvilket var så godt som intet i jämförelse med
föregående dagars utbyte.

»Hvad var det jag sade?» yttrade Mikael nedslagen, när Ben
tillkännagaf minskningen i vinsten. »Ju förr vi staka ut ett nytt
område, desto bättre är det. I detta komma vi att få litet eller intet. De,
som ha området intill vårt, fingo ett uns i går, när vi fingo femton,
och i dag, när vi fått två, ha de fått sexton.»

»Ja, det skall väl bli deras tur någon gång», sade jag. »De ha
knappt sett till något guld, sedan de började, och förr eller senare
skulle det ändå bli slut i vårt område.»

»Ja, men det gick för fort», inföll Mikael otåligt. »Jag visste,
att det skulle gå så.»

»Ja visst, du har ditt sätt att se saken», sade jag. »Vi kunna
ju söka ut ett nytt ställe i morgon, om vi så vilja. Nu går jag
i alla fall och lägger mig.    God natt!»

De två rökarne tände sina pipor, och jag hörde dem prata med
låg röst.

»Det är slut i gropen, fruktar jag», började Mikael.
»Inte så godt att veta», sade Ben. »Hade vi fått två uns
första dagen, så skulle vi ha blifvit glada; vi få inte låta lyckan göra
oss öfvermodiga utan försöka på nytt i morgon.»

»Det blir nog sämre och sämre», knotade Mikael

»Om så är, finns det godt om mark att bryta upp», sade Ben
och försökte prata så gladt som möjligt. »Det går alltid fram och
åter med sådant här arbete. Vi ha i alla fall haft bättre tur än
många andra.»

»Jag undrar hvad det blifvit af Uf», sade Mikael plötsligt.

»Gått bort på en tid», svarade Ben.  »Sådana som han hata
arbete. Så länge som han trodde, att vi skulle ge honom tre mål
om dagen och fullt upp med tobak, var han glad att stanna, men jag
visste, att han skulle bege sig af, så snart vi bådo honom att bära
hinkarna, och det var därför jag gjorde det, ty jag tycker inte om
att se den där lata varelsen här.»

»Det är ingen dålig karl med hänsyn till hans ringa begåfning»,
sade Mikael.

»Ja, nu går jag och lägger mig», sade Ben och knackade askan
ur sin pipa.    »Kommer ni med?»

»Nej», svarade Mikael och klättrade upp i vagnen. »Gå ni
och lägg er!    Jag skall hålla vakt.»

»Vakt!» utropade jag och satte mig upp.    »Hvarför?»

»För Burke», svarade Mikael dystert, »om han kommer tillbaka.»

»Du kan inte tänka på något annat än Burke», sade jag. »Är
det troligt, att han kommer igen efter skrämseln i går?»

»Det är just hvad jag tror att den skurken skall göra», sade
Mikael. »Han tänker nog, att ingen tror, att han kommer igen så
snart, och gör det troligtvis just därför.»

»I hvilken afsikt?» frågade jag otåligt.

»Kanske han inte alls kommer. I alla händelser har jag inte
bedt dig hålla dig vaken. Och om jag gör det, så är det min sak
och ingen annans.»

»Du har varit som en sårad björn hela dagen», sade jag
skrattande. »Men sitt gärna för mig uppe! Jag hoppas, att du kommer
att fånga din fågel.»

»Det är inte godt att veta, om han inte har medbrottslingar
inom eller utom lägret», sade Mikael. »Ty alla ha hört talas om
vår   tur,   och  fast Burke antagligen inte trodde, att han skulle finna
oss här, är det troligt, att han nu inte lämnar oss i fred, när han
sett, att vi äro vid lif.»

»Just det skulle jag anse som orsak för honom att undvika
oss», svarade jag. »Menar du, att han och hans anhängare, om han
har några, tänka plundra oss?»

»Jag vet inte, hvad jag menar», sade Mikael förargad. »Lägg
dig du och sof, och låt mig göra, som jag vill!»

»Ja visst», sade jag.    »Jag halfsofver redan.    Godnatt igen!»

Men jag hann icke somna in, förrän jag hörde Mikael hviska
till Ben:

»Tror ni, att guldet ligger säkert?»

»Jag tror det», svarade Ben sömnigt, »men ni kan hämta hit
det och lägga det bredvid oss i vagnen, om ni så tycker.»

»Nej, för all del», svarade Mikael, »jag ville bara höra, hvad
ni tyckte.»

Vi hade varit litet tveksamma, hvar vi skulle gömma vårt
guld. Det var ganska obekvämt att bära det på sig, och dessutom
hade man då lätt kunnat tappa det; och å andra sidan hade det varit
riskabelt att lämna det kvar i vagnen, medan vi voro på arbete. Vi
kommo därför öfver ens om att gräfva en grop under vagnen och
gömma påsen där; så snart det blifvit mörkt, öppnade vi
försiktigt vår skattkammare och lade dit dagens byte, hvarefter vi fyllde
igen gropen och ställde en låda öfver den plats, där påsen var dold.

Mikael höll sig tyst en stund, men just som jag höll på att
somna in, började han:

»Ben!»

»Ja, hvad är det nu?» frågade Ben litet vresigt.

»Det  var en  karl,  som såg på, när vi gömde guldet i kväll.»

»Var det?» frågade Ben och satte sig genast upp. »Hvarför
talade ni inte om det förut?»

»Jag är inte alldeles säker på det, ser ni. Jag såg honom inte,
förrän just som vi slutat. Han stod bakom ett träd till höger. Jag
tror nästan, att han märkte oss.»

»Är det allt?» frågade Ben. »Ni ser då spöken i allt. Hur
kunde han se oss i mörkret?»

»Jag såg honom», invände Mikael, »och elden brann mycket
klart och kunde mycket väl ha belyst oss.»

»Troligtvis var det bara Sanderson, som gick hem», sade Ben.
(Sanderson   var   en   hederlig   arbetare,   som  innehade  området intill
vårt.) »Guldet ligger säkert, och till och med om någon visste, hvar
vi gömt det, skulle han inte kunna ta det utan att väcka oss. Och
låt mig nu sofva i fred!»

Denna gång förblef Mikael tyst, och Ben och jag föllo i djup
sömn, lämnande honom åt hans funderingar.

Som jag förut nämnt, sofver jag mycket tungt, men mellan tu
och tre på morgonen blef jag halft medveten om ett förfärligt väsen.
Jag lyssnade till det helt liknöjdt utan att öppna ögonen, men då bullret
tilltog, blef jag så småningom vaken och uppmärksam. Långt borta
nedåt floden till var det någon, som ropade på hjälp af alla krafter.
Det var tyst ett ögonblick, hvarefter ett par skott lossades, och sedan
stördes nattens stillhet åter af rop på hjälp.

»Hvad kan nu stå på?» utbrast jag och satte mig upp. »Ben!
— Micky! Hör ni? Vakna!»

Men jag fick intet svar, och under tiden fördubblades ropen,
ehuru de tycktes komma längre bort ifrån än förut.

»Det är någon, som tycks vara i stor nöd», tänkte jag. »Vi
borde gå och hjälpa. — Ben, vakna!» ropade jag och sträckte ut
handen för att ruska på honom, men till min stora förvåning var
hans plats tom.

»Micky!» ropade jag,  »vakar du än?»

Icke heller nu fick jag något svar, och därför sträckte jag mig
ut ur vagnen och tittade ut.

Himmeln var delvis höljd af moln, genom hvilka månen spred
ett svagt skimmer, men jag kunde icke se ett spår af mina kamrater.
Ropen hördes fortfarande men blefvo antingen svagare eller kommo
från längre afstånd. Riktningen, i hvilken de hörts, tycktes också
något olika.

»Jag undrar, hvar de äro», tänkte jag och stirrade ut i natten.
»De ha bestämdt gått för att ta reda på anledningen till skriken.
Jag skall följa dem. — Men se där komma de.»

Just som jag tänkte hoppa ned på marken, märkte jag två
gestalter, som sprungo fram mot vagnen från motsatta sidor, och som
jag naturligtvis trodde, att det var mina kamrater, väntade jag, tills
de kommo fram.

Men då de närmade sig, såg jag, att det icke var Mikael och
Ben. Innan jag hann röra mig, voro de framme vid vagnen, kröpo
under densamma och började dra bort lådan, som täckte gropen,
där guldpåsen var gömd.
»Skynda på nu», flämtade den ene, »och drag undan lådan,
annars ha vi dem här strax! Är du säker på att det inte är i
vagnen?»

»Ja», svarade den andre. »Jag såg själf, hur de stoppade ned
det. Var försiktig! De komma inte igen på en lång stund. Att
döma af Bill Burkes och Pat Watsons skrik och väsen», fortsatte han,
»skulle man kunna tro, att någon höll på att skära halsen af dem.»

Bill Burke! Jag insåg genast sanningen. Det var falskt alarm,
och det var ett skurkstreck af den kanaljen Burke och hans
yrkesbröder för att narra folk till ett aflägset ställe och sedan så mycket
lättare kunna plundra oss. Planen hade lyckats blott alltför väl, så
till vida att Ben och Mikael begifvit sig bort, och de hade nappat på
kroken utan att väcka mig eller också misslyckats i sina försök att göra
det. Dylika tilltag blefvo framdeles ganska vanliga, och ingen ägnade
dem någon uppmärksamhet, men detta var första gången det
försöktes, och halfva lägret var på väg till platsen för det förmodade
mordet. Så hade äfven de två tänkt sig saken, hvilka voro under vagnen,
ehuru jag icke kunde förstå, hvarför de icke tagit mig med i
räkningen.    Jag fick emellertid snart förklaring härpå.

»Hjälp mig dra lådan åt sidan», hörde jag den ene af karlarna
under vagnen säga.    »Vi skola väl inte vara här hela natten heller.»

»Jag kan inte neka till», sluddrade den andre, som tycktes vara
drucken, »att det var lustigt att se de två karlarna hoppa ned från
vagnen och springa sin väg, så fort de kunde. Du skulle ha sett
dem, Watty.»

»Hvad för något?» hviskade den andre. »Hvad var det du sade?
Två? Bill Burke sade, att de voro tre.»

»Jag såg bara två», sade den andre. »Det tycks också vara
lugnt där uppe, så att jag gissar, att han följde dem, utan att jag
märkte det.»

»Håll mun, ditt kräk» mumlade den andre vildt. »Jag säger
dig, att de voro tre. Den tredje ligger och sofver. Var försiktig,
annars stöter jag knifven i dig!»

Jag sträckte mig varligt efter min revolver. »Sofver jag, mina
vänner?» sade jag för mig själf »Ni skola snart finna, att jag är
ganska vaken.»

Samtalet upphörde nu, och karlarna sköto lådan försiktigt åt
sidan samt började föra undan jorden från gropens öppning.
»Här är den», hörde jag den ene hviska. »Här är påsen. Tag
den och spring för ... Hvad var det?»

<i>Det</i> var jag. Jag insåg, att det rätta ögonblicket var inne, tog
ett stadigt grepp om min revolver och hoppade ned ur vagnen; men
min fot fastnade i Mikaels filt, jag förlorade balansen och tumlade
omkull på marken.

»Spring, Tyke, spring!» ropade Watty. »Skynda dig, innan
han kommer upp.»

De båda karlarna kröpo fram och rusade bort i riktning mot
floden, under det att jag sprang upp och rusade efter dem utan att
ge mig tid att ta upp revolvern, som jag tappat, då jag föll. Watty
hade hunnit långt och sprang som en hjort; men Tyke, som
antagligen tittat väl djupt i glaset, hade svårt att ta sig fram, hvarför
jag snart hann upp honom. Han vände sig om mot mig, höjde en
grof knölpåk och måttade ett slag mot mitt hufvud. Men jag kastade
mig åt sidan, och innan han fick tid att återtaga jämvikten, gaf jag
honom ett kraftigt slag i ansiktet, så att han ramlade på rygg. Jag
lutade mig ned öfver honom men såg genast, att han icke hade den
dyrbara påsen, hvarför jag tog hans knölpåk och skyndade efter
Watty, som nu hunnit fram till floden. Han sprang ut i vattnet
och vadade öfver till andra stranden.

När jag kom i vattnet, vände han sig om och afsköt sin
revolver mot mig. Men skottet bommade, och han skyndade vidare
öfver den kuperade marken i riktning mot småskogen.

Jag ilade efter honom och glömde alldeles i min ifver, att han
var beväpnad men icke jag.

Vägen bar uppför, men jag var i utmärkt kondition och hade
starka lungor, hvaremot Watty, som visserligen var en lång och
kraftigt byggd karl, tycktes börja tröttna och flåsade häftigt.

»Snart skall jag ha dig i mitt våld», tänkte jag, ty jag såg, att
jag vann på honom.

Medan jag sprang, märkte jag öppningen af en djup hålväg på
omkring hundra stegs afstånd, hvilken tjufven ansträngde sig till
det yttersta att uppnå, och som det var tydligt, att, om detta skulle
lyckas honom, vore han förlorad för mig, uppbjöd jag alla mina
krafter att hinna fatt honom.

Watty kastade en hastig blick bakom sig, fortsatte några steg,
stannade sedan och fyrade af två skott emot mig.   Jag hörde kulorna
<img id="3096">Hans bomerang hven genom luften.</img>



hvina förbi mig, och innan det tredje skottet smällde, rusade jag på
honom och slog revolvern ur handen på honom med knölpåken.

Med ett skickligt knep lyckades han slå mig till marken, men
i fallet grep jag tag om hans ena ben och höll mig fast trots de
sparkar och slag han utdelade samt kom slutligen åter på fötter,
hvarefter vi började brottas.

Watty var en stark karl, och jag kände, att jag fått en jämngod
motståndare. Jag lyckades emellertid med uppbjudande af alla mina
krafter att krama honom, så att han kippade efter andan, men just som
jag trodde, att jag skulle få omkull honom, slant jag på en sten,
hvarvid Watty gjorde sig fri. Han måttade ett kraftigt slag mot mitt
hufvud och fällde mig till marken samt började än en gång att springa
mot hålvägen.

Ehuru något bedöfvad af slaget, reste jag mig åter för att
förfölja honom, men såg till min förtviflan, att han alltmera närmade
sig hålvägens mynning.

Plötsligt hörde jag någon flåsa bakom mig, och en mörk, naken
skepnad, som glänste i månljuset, ilade förbi mig.    Det var Uf.

Jag kunde knappt tala, så andfådd var jag, men ett slags
glädjetjut undslapp mig, och jag saktade farten för att hämta andan.

Uf behöfde emellertid ingen vidare uppmuntran, och när han
hunnit omkring ett dussin steg framför mig, såg jag honom stanna
och föra tillbaka högra armen, hvarpå jag hörde ett spjut hvina
genom luften. Spjutet träffade icke målet, men då det hven öfver
hufvudet på Watty, vände denne sig om, och när han blef varse denna
fiende, som han icke drömt om, uppgaf han ett tjut af förskräckelse
och fördubblade sina ansträngningar att komma undan.

Uf satte efter honom och kastade åter ett spjut, som emellertid
äfven förfelade målet på grund af det svaga ljuset. Jag hörde Uf
uppgifva ett rop af missräkning och förtrytelse, och så kastade han
bort sina återstående spjut och stannade.

»Är du galen, Uf», flämtade jag, »hvarför springer du inte
efter honom?» Men Uf visste, hvad han gjorde. Watty hade nu
uppnått hålvägen. Några klippblock lågo som en barrikad framför
mynningen, och var han väl bakom dessa, kunde han anse sig
säker. Han klättrade upp på dem; men då han stod där uppe ett
ögonblick och hans kropp aftecknade sig mot skyn, såg jag Uf
luta sig framåt, föra tillbaka högra armen och hastigt svänga fram
den igen, hvarefter hans bomerang hven genom luften.

Uf uppgaf ett triumferande rop, tog upp sina spjut och
rusade mot den fallne. Jag förutsåg, hvad som skulle inträffa, och fast
mitt hjärta bultade, som om det skulle brista, lyckades jag komma
fram, just som vilden höjde sitt spjut för att gifva min motståndare
nådestöten.

»Stopp!» ropade jag. »Döda honom inte!»

Men Ufs blod var i svallning. Stridsyran hade kommit öfver
honom, och han dansade rundt omkring mig under fåfänga försök att
komma åt Watty.

»Mig döda honom!» skrek han. »Mig äta hans fett. Ur vägen,
Jack! Mig döda honom. Kr-r-r!»

»Ur vägen själf, du svarte djäfvul!» ropade jag. »Lägg ifrån
dig spjutet! Hör du?»

Men om Uf hörde, brydde han sig åtminstone icke om det,
ty han sprang hit och dit och lät oupphörligt höra sitt »Kr-r-r!», tills
jag slutligen förlorade tålamodet och gaf honom en kraftig örfil.

All Ufs stridsyra försvann genast.

»Hvarför göra så där, Jack?» frågade han och skakade på
hufvudet.

»Jag skall göra så en gång till», sade jag, »om du inte lugnar
dig. Låt karlen vara!»

»Ni inte vilja mig döda honom?» sade Uf förvånad.

»Nej», svarade jag, »han har fått nog ändå nu.»

»Han försöka döda er, Jack», invände Uf.

»Det är min affär. Låt bli honom!»

Uf tvekade. »Gå bort, Jack», sade han bedjande. »Mig döda
honom. Mig äta hans fett. Ja, gå bort, Jack!»

»Nej», röt jag. »Lägg ifrån dig spjuten, din svarta kanalje,
annars krossar jag dig!»

Uf skakade förvånad på hufvudet men stack slutligen
spjutspetsarna i marken och drog sig bort till ett klippblock, mot hvilket
han lutade sig med korslagda armar, betraktande mig med en trumpen 
min.

»Ni vara väldig stor tok, Jack», sade han artigt. »Han vara mycket
dålig karl. Mig se honom skjuta på er, mig önska döda honom.»

»Jag är dig mycket tacksam, Uf», svarade jag. »Du har gjort
din sak mycket bra. Om inte du varit, hade vi nog aldrig fått återse
vårt guld.»

Watty rörde på sig och jämrade sig svagt.


»Jag fick tag på guldet, Bill», mumlade han.

»Det gjorde du», inföll jag och tog ifrån honom guldpåsen,
»men du är inte mycket rikare för det. — Hallå! Är du mycket
skadad?»

Watty slog upp ögonen och stirrade slött på mig, men när
han fick se Uf, tycktes han återfå minnet, och han skrek af
förskräckelse.

»Var lugn», sade jag. »Ingen tänker göra dig någon skada.
Tror du, att du kan stiga upp?»

»Ja, jag tror, att jag kan gå», svarade han. »Men hvad tänker
ni göra med mig?»

»Vända om till lägret med dig. Din vän Burke skall bli
förtjust öfver att få återse dig. Jag gissar, att de fått tag på honom
vid det här laget.»

»Å nej», sade Watty med en ed. »Han är för slug.»

»Hvart har han tagit vägen då?» frågade jag.

»Det får ni ta reda på», mumlade han. »Hjälp mig upp nu,
om ni tänker gå! Jag tänker inte besvara några frågor.»

»Kom då», sade jag. — »Kom ihåg, Uf, inga försök! Jag
håller ögonen på dig.»

»Kr-r-r!» sade Uf ilsket.

»Hur kunde du komma så där i rätta ögonblicket, Uf?»
frågade jag, när vi voro på väg mot lägret och gingo på hvar sin sida
om Watty.   

»Mig tänka få frukost hos er», sade Uf, »och därför komma
tillbaka till läger.»

»Det var något tidigt», sade jag skrattande. »Nå-å?»

»Då mig se två karlar i floden. Den ene skjuta, och den andre
springa efter. Sedan mig se den andra vara ni, och mig följa efter.»

»Det gjorde du väl i någon särskild afsikt. Hvarför?»

»Mig mycket hungrig. Ni mycket god man, Jack.»

Jag skrattade. »Din hungriga mage har varit oss till stor hjälp»,
sade jag. »Jag skall se till, att du får något att stoppa i den, när vi
komma till lägret.»

»Tacka», svarade Uf. »Mig inte ätit något sedan i går. Bara
tre 'possum.»

Lägret var lugnt, när vi anlände, hvilket kanske var lyckligt
för Watty, och utan att bli uppehållna uppnådde vi poliskvarteret,
hvarest jag öfverlämnade min fånge med tillkännagifvande, att jag 
skulle förklara saken för majoren på morgonen. Sedan fortsatte jag
till vagnen, följd af den hungrige Uf. Vår lägereld brann, och Ben
och Mikael sutto framför den och rökte pipa under tystnad. Jag
gjorde ett tecken åt Uf att hålla sig tyst.

»Hallå!» ropade jag. »Hvarför se ni så modfällda ut?»

»Å, är det du, Jack», sade Mikael och såg upp. »Hvarifrån
kommer du?»

»Hvad betydde allt skriket?» frågade jag och höll mig i skuggan, 
så att de icke skulle se mitt illa medfarna ansikte.

»Falskt alarm», sade Mikael. »Vi hörde ropet och rusade upp
för att hjälpa och lämnade dig snarkande som vanligt.»

»Ja, jag hörde det också och gick upp litet senare», sade jag.
»Men jag kan icke förstå, hvarför ni skola se så ledsna ut för det.»

»Du kommer nog att se så lagom glad ut, när du får höra
allt», invände Mikael. Han tystnade men fortsatte efter en stund:
»Hvarför kunde inte du vakna liksom vi andra?»

»Och gå bort med er?» sade jag undrande. »Hvad skulle det
ha tjänat till? Jag tyckte, du sade, att det var falskt alarm.»

»Du må så gärna veta det», utbrast Mikael häftigt. »Du märker
det i alla fall förr eller senare. Vår guldpåse är bortstulen!»

»Micky!» utropade jag. »Det menar du väl inte?»

»Jo, det är tyvärr sant», fortsatte han; »hände, medan vi voro
borta för att hjälpa en döende man, som inte fanns till.»

»Det är bra», sade jag skrattande. »Men, Ben, jag trodde, att
ni med er erfarenhet från Kalifornien skulle ha förstått bättre än att
gå i en sådan fälla.»

»Ja, det må ni säga», sade Ben, alltför nedslagen öfver förlusten
för att kunna försvara sig.

»Och du, Micky», fortsatte jag, »är det på det sättet du höll vakt?»

»Du tar det ganska lugnt», sade Mikael. »Förstår du inte, hvad
jag sade? Allt är borta!»

»Är det?» svarade jag lugnt. »Då tjänar det inte något till att
grubbla öfver det. Vi måste skaffa oss annat i stället.»

Under det att jag talade, steg jag fram i ljuset och satte mig
bredvid elden.

»Hvad nu, Jack!» utropade Mikael, när han fick se mitt ansikte.
»Hur har du styrt till dig?»

»Jag?» sade jag skrattande. »Nej, det är någon annan, som
gjort det i mitt ställe.»

»Ni tycks ha varit i slagsmål», sade Ben. »Hvad skall det
betyda?»

»Just det», sade jag triumferande, »att medan ni två förspillt
tiden med att förfölja en mördare, som inte fanns, har jag fångat
en verklig tjuf. Kalla mig aldrig softuta mera! Känner du igen
den här?»

Jag slängde guldpåsen framför fötterna på Mikael.

Han stirrade på den ett ögonblick, som om han knappt kunde
tro sina ögon, tog den därefter i sina armar och dansade med den
kring elden under höga rop af förtjusning.

»TystI» sade Ben.    »Ni väcker upp  lägret igen med edra rop.»

Han räckte handen åt mig.

»Tack, Jack», sade han. »Jag ber om ursäkt. Jag tillstår,
att jag kände mig litet förargad öfver att ni sofvit, medan de
plundrade oss, som jag trodde. Jag kunde väl aldrig tro det här.
Sannerligen har ni inte lurat oss riktigt. Tala nu om, hur det
gick till.»

»Laga i ordning litet te åt mig under tiden», bad jag.

De lyssnade förvånade till min berättelse, och när jag kom till
Ufs berömvärda uppförande, sprang Mikael upp och klappade om
honom i pur förtjusning.

»O, du präktige gamle Uf», ropade han. »Var inte det en god
dag för oss alla, när jag sköt ned dig ur trädet? — Vänta litet, jag
vet, hvad du tycker om.»

Han dök ned i vagnen och visade sig snart igen med handen
full af tobak, som han gaf den öfverlycklige Uf.

»Se där, min gosse», sade han. »Det är åt dig, och så länge
du stannar hos oss, skall jag se till, att du har godt om den där
varan, om jag också skulle gå ända till Bathurst efter den.»

»Ni mycket god man», sade Uf och visade sina hvita tänder.
»Watty mycket dålig karl.    Mig vilja äta hans fett.»

»Hvad menar han med det där, Ben?» frågade jag. »Han
har inte gjort något annat än pladdrat så där hela tiden under
vägen hit.»

»Jo», sade Ben skrattande, »när de döda en fiende, ha de en
ful vana att skära ut litet af hans fett och äta det för att bli tappra.»

»Usch, så otäckt!» sade jag. »Det gläder mig, att jag kom
i tid.»
»Hur det är med er, vet jag inte», sade Mikael och kastade
sig ned bredvid elden, »men sömnen är liksom bortblåst för mig.
Jag sätter mig och röker, tills det dagas.»

Och så blef Uf lyckliggjord med en mycket tidig frukost,
och vi sutto vid elden och pratade om vårt äfventyr, tills dagen bröt
in och det åter började bli lif i lägret.

*

</chapter>

<chapter name="TRETTONDE KAPITLET. En dyrbar kudde">
<h1>TRETTONDE KAPITLET.</h1>

<h2>En dyrbar kudde.</h2>

Det blef stor uppståndelse i lägret på morgonen, när
guldgräfvarne fingo höra, hur det hängde ihop med oväsendet under
natten, och det skulle ha varit illa ställdt för Watty, om den upprörda
skaran, som trängdes utanför arresten, fått honom i sitt våld. Men
slutligen skingrade sig guldgräfvarne, och strax efter midnatt fördes
tjufven under sträng bevakning till fängelset i Bathurst. Hans
medbrottslingar, Tyke, Burke och Watson lyckades däremot undkomma,
och trots alla ansträngningar kunde icke polismännen komma dem på
spåren.

Med anledning af den i föregående kapitel skildrade händelsen
höllo Ben, Mikael och jag råd, innan vi gingo till vårt arbete, hur
vi lämpligast skulle bevara vårt guld. Transport till Sidney under
regeringens beskydd hade ännu icke kommit till stånd, och ehuru
många af guldgräfvarne öfverlämnade sitt förvärf i regeringsombudets
förvar, förklarade dock denne, att han var villig att taga emot deras
guld, men icke ansvarade för detsamma. Vår vinst utgjorde nu öfver
två hundra uns, och som vi icke kunde bära det på oss, voro vi
villrådiga, hvar vi skulle gömma det.

»Jag kan inte inse, hvarför vi inte skulle öfverlämna det åt
majoren, som så många andra göra», sade Mikael.

»Men antag, att det blefve ett organiseradt anfall mot hans tält»,
inföll jag. »Det finns många dåliga karlar här, och vi skulle inte
rimligtvis kunna klandra majoren, om vårt guld blef stulet.»

»Jag skall säga er en sak», sade Ben. »När vi slutat vårt arbete
i kväll, skola vi gå till Booroowong och be Mackenzie ta hand om
vårt guld.»

»Han kommer nog också att göra invändningar rörande
ansvaret därför», sade jag.

»Vi skola nog på ett eller annat sätt lyckas öfvertala honom»,
svarade Ben.    »Men kom nu.    Dagen är långt framskriden.»

Vår tur hade synbarligen öfvergifvit oss, och vår behållning denna
dag uppgick icke till fullt två uns, hvilket i värde motsvarade
ungefär trettio shillings på oss hvar — ett resultat, som många
guldgräfvare skulle ha hälsat med glädje men som icke motsvarade, hvad vi
varit vana vid.

»Vi skola fortsätta inom detta område till lördag kväll», sade
Ben, när vi begåfvo oss af till Booroowong och lämnade Uf kvar
att se om vagnen. »Om inte resultatet blir bättre till dess, skola
vi söka vår lycka på någon annan plats.»

När vi kommo till Booroowong, motsatte sig Mackenzie först
på det allra bestämdaste, att guldet anförtroddes i hans vård, men
Ben lyckades öfvervinna hans betänkligheter, och slutligen ställde han
in guldpåsen i ett litet skåp och lämnade Ben nyckeln.

»Den kan ju ligga där, tills ni komma tillbaka», sade han, »men
sedan få ni ta den med er och deponera den i banken i Bathurst.
Jag tycker inte om att stå i ansvar för andras ägodelar.»

»Vi äro mycket tacksamma», sade Ben, »och skola göra
förflyttningen nästa vecka.»

»Jag hoppas, det blir af», svarade Mackenzie, som icke såg
riktigt belåten ut.

»Det är inte en själ, som vet, att vi fört hit guldet», sade Ben,
»och det är föga troligt, att någon kommer att oroa er.»

»Jag har i alla fall sagt min tanke», inföll Mackenzie. »Och
ju förr ni komma tillbaka och ta bort ert guld, desto belåtnare skall
jag bli.»

Sedan denna affär blifvit ordnad, gingo vi in i ett annat rum
för att äta kväll och omtalade då vårt äfventyr under den
föregående natten.

»Får jag komma och hälsa på dig i morgon, Jack, när du håller
på och arbetar?» sade Daisy.

»Jag kan inte tänka mig, att det kan vara farligt», sade Ben,
när jag såg på honom.    »Fru Soames följer nog med dig.»

»Ja, det skall jag visst», utbrast fru Soames. »Jag tycker själf,
att det skulle vara mycket roligt att se er arbeta.»
»Skaffa oss litet tur, kära Daisy», sade Mikael skrattande, när
vi   stego   upp  för att gå.    »Vi bli snart fattiga som tiggare annars.»

Men Daisys besök återgaf oss icke vår förra tur, och under
de tre dagar, som återstodo af veckan, fingo vi icke mer än
sammanlagdt två uns guld. På lördagskvällen infångade Ben därför hästen,
drog vagnen inom inhägnaden kring poliskvarteret och utbad sig
regeringsombudets tillåtelse att få lämna den där, medan vi gingo ut
att söka vår lycka på annat håll.

»Mer än gärna», sade majoren vänligt. »Allt, hvad jag på laglig
väg kan hjälpa er med, vill jag göra. Som ni vet, har jag skäl att
vara tacksam mot Jack Brook.   Men hvad ha ni gjort med ert område?»

»Sålt det för fyra uns guldsand», svarade Ben, »och ha ändå
vunnit på affären, skulle jag tro.»

»Kanske», svarade Woodward, »men det tycks mig, att ni
öfvergifvit en god sak väl tidigt.»

»Vi ha inte fått så mycket som tre uns på flera dagar»,
svarade Ben,  »och det är långt ifrån tillräckligt.»

Men Woodward hade rätt, ty när vi kommo tillbaka, hörde vi,
att de, som köpt vårt område och som förut haft den största otur,
nu fått mellan åtta och sexton uns om dagen.

Tidigt på måndag morgon, innan någon annan ännu var på
benen, smögo vi oss ut ur lägret, ty, som Ben sade, vårt rykte om
tur skulle säkerligen förmå mera än en att följa efter oss, och vi
ville åtminstone i början ha litet lugn och ro.

Ehuru vi icke aflägsnade oss så långt från guldgräfvarlägret, hade
vi dock snart lämnat det ur sikte, ty vi styrde våra steg till
skogstrakterna, där Ben trodde, att vi skulle finna guld.

När vi gått några timmar, kommo vi till en liten bäck, som
slingrade sig fram bland höga klippblock.

»Här tycks vara en lämplig plats», sade Ben. »Låt oss
försöka här!»

Vi valde ut en plats, som sluttade mot bäcken, och började
vaska ut ett par hinkar jord. Utbytet blef godt, och därför började
vi arbeta på allvar med det uppmuntrande resultat, att vi, när kvällen
kom, hade fått omkring tio uns, hvilket, som Mikael medgaf, var
mer än hvad han väntat.

»Vi skola stanna här en tid, gossar», sade Ben, när han tände
sin pipa efter kvällsvarden. »Det dröjer troligtvis en eller ett par
dagar, innan de nosa rätt på oss.»
»Hvart tänker du ta vägen, Uf?» frågade Mikael, när vår
svarte vän, som följt med oss, började gå upp för sluttningen.

»Mig gå och skaffa 'possum», svarade Uf. »Ni också komma,
Micky?»

»Det tror jag inte, att jag har något emot», svarade han. »Det
var länge sedan jag lossade ett skott.»

»Intet skott!» förmanade Ben. »Bullret däraf skulle locka de
hungriga lyckojägarne hit. Låt oss få vara i fred för dem i dag!
De komma säkerligen snart nog ändå.»

»Vi kunna gärna gå och titta på Uf och hans anstalter», sade
jag.    »Kommer ni inte med?»

»Nej», gäspade Ben. »Jag skall underhålla elden, medan ni
äro borta.»

Uf fångade ett par 'possum på vägen uppför berget, och när
vi uppnådde den flata toppen, stannade vi ett ögonblick för att
beundra den präktiga utsikten öfver småskogen, som sträckte sig, så
långt ögat kunde nå, och hvars bladverk badade i månljusets silfverflod.

»Hvilken härlig syn!»  utropade jag.

»Ja», sade Mikael, »men det är något annat, som inte är fullt
så hänförande.»

Han pekade nedåt dalgången under oss, och när jag såg åt det
angifna hållet, varseblef jag en lägereld vid bottnen af hålvägen.

»Guldgräfvare, gissar jag», sade jag. »Du inbillar dig väl inte,
att vi skola få ha hela landet för oss själfva?»

»Nej, naturligtvis inte», sade Mikael. »Jag undrar, om de
utsträcka sitt arbete åt vårt håll eller i motsatt riktning.»

»Det gör nog ungefär detsamma», sade jag. »Det kommer
många andra, om de där inte göra det.»

»Jag skulle gärna vilja veta, om de hittat någon bra plats»,
fortsatte Mikael.    »Låt oss gå ned och se efter.»

»Men om de inte ha det, förråda vi oss», svarade jag.

»Mig gå och ta reda på det», erbjöd sig Uf. »Mig icke göra
så mycket buller.»

»Ja, gör det», sade Mikael.    »Vi skola vänta på dig här.»

Uf smög sig ljudlöst bort, och efter tjugo minuter stod han
åter plötsligt framför oss med vibrerande näsvingar och blixtrande ögon.

»Hvad är det åt dig?» frågade Mikael. »Har någon trampat
dig på tårna?»

»Dålig man där nere», hväste Uf.   »Mig äta hans fett.   Kr-r-r!»
»Bevara mig väl, Uf!» utropade jag. »Hvarför är du så
upprörd?    Hvad ha de gjort dig?»

»Dålig man», upprepade Uf. »Han säga, han vilja skära halsen
af er.»

»Af hvem? Af mig?» utbrast jag förvånad.    »Hvarför det?»

»Han säga, ni skära honom i finger; därför han skära halsen
af er», sade Uf.

»Det   måste   vara   Burke   och   hans anhang», utropade Mikael.

»Ja. Det var nog så godt, att vi inte gingo dit ned själfva»,
sade jag. — »Hur många äro de, Uf?»

Uf räckte upp sju fingrar.

»Aj!» utropade Mikael. »Det är för många. Vi måste lämna
dem i fred», sade han suckande.

»Det skulle jag tro», sade jag skrattande. »Sju mot två är
nästan väl mycket.»

»Vi ha ju Uf», sade Mikael med en längtansfull blick nedför
berget.

»Mig slåss», skyndade sig Uf att säga. »Mig äta deras fett.
Kr-r-r!»

»Inte denna gång, min vän», sade jag. — »Kom nu, Micky!
Vi kunna inte uträtta något här. Vi ha öfverlistat det där sällskapet
en gång förr och kunna göra det än en gång. För närvarande kunna
vi inte göra något annat än lämna dem i fred.»

»Tänk om de anfalla vårt läger!» framkastade Mikael.

»Tids nog att tänka på det, när de göra det», invände jag.
»Det är inte troligt, att de ha någon aning om, att vi lämnat lägret.»

»Den store karl säga, han gå tillbaka till lägret i morgon
natt», inföll Uf.

»Där hör du», sade jag. »Och när de komma dit, så få de
se, att fåglarna äro bortflugna.»

»Och buren i ordning åt dem», mumlade Mikael. »Jag blir
aldrig glad, förrän jag ser Burke i järnbojor.»

Ben gillade fullkomligt, hvad vi gjort eller, rättare sagdt, hvad
vi icke gjort, och efter en kort öfverläggning beslöto vi sända Uf
till regeringsombudet med underrättelse om deras afsikt att göra ett
nytt besök i lägret.

»Jag skulle gärna velat vara där, när de komma», sade Mikael.

»Jag kan inte se någon anledning, hvarför man skulle riskera
sitt skinn i onödan», inföll Ben.    »Lämna dem åt polismännen!   Det
är dessutom inte sagdt, att de gå till lägret för vår skull. De ha
fått nog af oss för en tid, skulle jag tro.»

»Det är inte sagdt, att de tänka gå dit alls», anmärkte jag. »Uf
kunde mycket väl ha missuppfattat, hvad de sade.»

»I alla fall skola vi sända honom tillbaka dit i morgon», bestämde
Ben. »Majoren bör få reda på det. Men nu tror jag, det är så
godt, att vi gå och lägga oss.»

Han lade några grenar på elden, kastade sig ned på marken
och rullade in sig i sin skinnfäll. Mikael och jag följde hans
exempel, men då jag efter en stund tyckte, att jag låg för obekvämt,
steg jag upp för att se mig om efter någon bättre liggplats.

Slutligen upptäckte jag ett ställe litet högre upp på sluttningen,
där det var en fördjupning i marken, som bildade en naturlig bädd. Vid
den ena ändan af fördjupningen låg ett stort klippblock, nästan
övervuxet af småbuskar, och några tum från marken höjde sig en sten,
som var mycket lämplig till hufvudkudde, hvarför jag rullade in mig
i min filt och snart somnade.

När jag vaknade, kokade Mikael vår blygsamma frukost, under
det att Ben njöt af sin morgonpipa.

»Jaså, softuta», utbrast han, när jag satte mig upp och gned
mig i ögonen. »Har ni ändtligen vaknat?»

»Knappast», svarade jag. »Jag har drömt om guld hela natten.»

»Ja», sade Ben, »när man bara sysslar med det om dagarna,
leker det i ens hjärna om nätterna också. Skall ni gå och doppa er
i bäcken före frukosten?»

»Ja», svarade jag och började rulla ihop min filt. Som jag
gjorde det, föll min blick på den sten, jag haft till hufvudkudde. Det
var ett kvartsblock, en ganska vanlig syn i dessa regioner, men de
sista fjorton dagarnas öfning kom mig att betrakta det litet
noggrannare, än jag eljest skulle ha gjort. Längs öfre ytan löpte två eller
tre glänsande guldådror, den ena af dem omkring sex tum lång och
skjutande ut omkring en åttondels tum öfver ytan af den mjölkhvita
kvartsen.

»Ben», ropade jag, »det är litet guld i det här stora
kvartsblocket, som jag haft till hufvudkudde.»

»Det kan jag nog tro», svarade han liknöjdt. »Det är godt
om den varan här i landet. Knacka af en bit och se efter, om det
tycks vara mycket.»

Jag gick efter min hacka och lösgjorde ett stort stycke med ett
par kraftiga hugg. Men när biten föll ned, skrek jag till af
förvåning. Det inre blocket var massivt guld!

»Hvad står på nu?» frågade Ben och betraktade mig nyfiket.
»Har ni hittat på en åder?»

Det dröjde en stund, innan jag kunde svara. Men så ropade jag:

»Träffat en åder! En åder! Det är tillräckligt med guld att fylla
en hel hink.»

»Hvad för något?» skrek Ben och sprang fram till mig. »Hvad!
O! O! O! — Micky! Skynda! Jack har hittat farfar till all världens
guldklimpar!»

»Hvar?» skrek Mikael och sprang uppför sluttningen med en
sådan fart, att han ramlade omkull öfver en trädrot och låg där
sprattlande.

»Ligg där!» ropade jag skrattande. »Den springer inte bort.
Den har legat förankrad här sedan världens begynnelse och kommer
att bli där, tills du hinner hit.»

»Hvad har du hittat?» frågade Mikael. »O! Har man någonsin
sett på maken! O! O!» Och han hoppade omkring alldeles utom
sig af glädje.

Ben lutade sig ned för att undersöka den glänsande massan.

»Om det inre är likt yttersidan, utgör detta ett af världens
under», sade han.

»Kanske det inte är mycket mer, än hvad vi se», inföll jag.

Ben var mycket blek.

»Räck mig hackan», sade han. »Det skola vi snart se efter.»

Kvartsblocket var mycket stort, och för hvarje hugg Ben gjorde
med hackan, uppgaf Mikael ett glädjerop, ty hvarje bit, som lossnade,
var rikt ådrad med guld.

Slutligen hvilade Ben, drog ett djupt andetag, svängde sin hacka
öfver hufvudet och dref in den af alla krafter i en liten spricka, som
uppstått vid hans föregående hugg. Kvartsblocket splittrades alldeles
sönder, och dess inre glittrade af det myckna guldet.

»Det där kan något vara!» sade Ben och torkade svetten ur
pannan. »Efter hvad jag kan döma, är det där guldet värdt sina sex
tusen pund.<footnote>År 1851 gjordes verkligen i distriktet Bathurst ett dylikt guldfynd på hundra
engelska skålpunds vikt.</footnote> Tänk en sådan lycka!»

»Sex tusen pund!» stammade Mikael. »Sex tu—» han
flämtade, blef alldeles blek och skulle ha fallit, om jag icke hållit
honom uppe.

»Hvad är det där, Micky?» utbrast jag. »Du tänker väl inte
svimma som en flicka? — Ge honom litet vatten, Ben!»

»Jag är bra igen nu», sade Mikael med darrande läppar. »Jag
råkade bara litet ur jämvikten vid Bens meddelande.»

»Se här, min gosse», sade Ben och räckte honom en kopp te.
»Drick det här, så blir ni snart bra. Nu kunna ni fatta min
sinnesrörelse den där dagen, när Daisy fann guldklimpen, och ni kunna
förstå, hur det kom sig, att den där karlen i lägret blef tokig, när
han hittade en klump, värd femtio pund. — Nu är allt bra igen?»
tillade han vänligt. »Ja, jag känner till det där. Gossar, jag skulle
gärna vilja höja några lefverop, men jag är rädd för att edra vänner
på andra sidan berget skola höra oss. Låt oss därför höja tre tysta
hurrarop.»

»Hurra! Hurra! Hurra!» hviskade vi och brusto sedan i skratt
åt detta lustiga sätt att uttrycka vår glädje.

»Jag tager delta guld i besittning», sade Ben och ställde sig på
det största stycket, »i vårt bolags namn. Och jag kallar det...»
Han tystnade och sökte efter ett lämpligt ord.

»Brooks flamma», föreslog Mikael.

»Bravo!» ropade Ben. »Jag kallar det Brooks flamma. Ha,
ha, ha!»

Han brast i ett skratt, som han hade svårt att hejda, men
fortsatte efter en stund:

»Sådant här gör, att man kommer litet ur jämvikten — eller
hur, Micky? Ni är den ende, som håller er lugn, Jack.»

»Jag är inte så lugn, som jag ser ut», svarade jag. »Mina
tinningar bulta, och jag är torr i munnen som en kalkugn. Min
sinnesrörelse uttrycker sig på annat sätt, det är alltsammans. Men Uf
tar denna sak med lugn och håller på att göra fyra personers frukost
till en.»

»Kom hit, Uf!» ropade Mikael. »Låt bli att frossa en stund,
och kom och titta på det här!»

Uf lämnade elden och stod med händerna på ryggen, helt lugnt
betraktande det glittrande guldet.

»Har du någonsin sett något dylikt, gamle Uf?»

»Ja», svarade Uf till vår stora öfverraskning.

»Sladder!» sade Mikael.

Men Ben tystade honom med en blick, och med en lätt
darrning i rösten frågade han:

»Hvar, Uf?»

»Jo», började Uf men tystnade helt tvärt.

»Jag tror, att det är hans allvar», utbrast jag. »Gå på, Uf!
Säg oss hvar!»

»Mig få skålpund tobak, mig säga det?» frågade Uf.

»Ett skålpund!» utropade Mikael. »Du skall få en centner.»

»Mig icke förstå», sade Uf, som aldrig gått i skola och
följaktligen icke var hemma i viktsystemet. »Ni gifva mig skålpund
mig tala om det», fortsatte han. »Ni icke gifva mig, mig icke tala
om det.»

»Men en centner är mycket mer än ett skålpund, dumbom»,
sade Mikael.

»Mig vilja ha skålpund», envisades Uf, ur stånd att fatta en
större belöning.

»Låt honom vara, Micky», sade Ben. »Hör på, Uf, om du
säger oss, hvar vi kunna finna en så stor klump som den här, skall
du få ett skålpund tobak och en röd skjorta.»

»Jag tycker, att det är skam att bjuda så litet för så mycket»,
sade jag, när Uf stod och funderade.

»Asch!» sade Ben. »Hvad skall han göra med guld? Och
dessutom kunna vi ju dela ärligt med honom, om han visar oss
något, som är värdt att få.»

»Nå, Uf», sade Mikael otåligt, »tänker du tala om det?»

»Ni gifva mig tobak först», svarade Uf.

»Ge honom all tobak vi ha», sade Ben, och Mikael tog fram
tre eller fyra rullar och räckte honom dem.

»Detta vara skålpund?» frågade Uf med tydlig missräkning.

»Hör på, Uf», utbrast Mikael förargad. »Du känner till vår
vagn?» Uf nickade. »Nå», fortsatte Mikael, »du talar om för oss,
och så gifva vi dig häst och vagn och all tobak och allt annat, som
finns i den.»

Ufs ögon glänste, men han såg frågande på Ben.

»Det äger nog sin riktighet», nickade denne. »Vi behöfva den
inte längre, om du talar sanning. Du får vagnen och allt, som är
i den. Förstår du?»

»Mig förstå», svarade Uf. »Ni hämta vagn. Mig tala om.»

Mikael uppgaf en suck af förtviflan, men jag skrattade och sade:

»Vi kunna inte få hit vagnen, Uf. Du får den, så snart vi
komma tillbaka till lägret.»

Uf besinnade sig ett ögonblick och sade sedan:

»Ni mycket god man. Mig säga.»

»Hvar är det då?» frågade Mikael gladt.

Med största lugn i världen började Uf berätta sin historia på
sitt sätt.

»Före ni vakna i morse», började han, »mig gå ut, titta efter
guanna<footnote>Leguan, iguana, ett slags ödla.</footnote> till frukost. Mig icke finna, därför gå tillbaka. Då mig
sitta ned på stor hvit sten, alldeles lik den sten. Mig se gul massa,
och mig hacka sönder sten. Inuti vara mycket gul sten. Mig tänka
ge er sten, men mig tänka få tobak först. Då Jack finna denna stora
sten, och mig tro, ni inte behöfva min sten.»

Jag rodnade vid den omedvetna förebråelsen i de sista orden.

»Men ni vilja ha sten», fortsatte Uf. »Mig inte vilja ha sten.
Mig tycka mycket bättre om tobak. Hvad vara den gula sten nyttig
till?» slutade han med en föraktfull åtbörd.

»Ja, vi vilja ha den», sade Ben skrattande. »Hvar är den?»

»Där!» skrek Uf. »Mig visa. Han icke vara långt borta.»

Han gick tvärs öfver bäcken till ett ställe nästan midt emot
den plats, vi lämnat, och stannade bredvid ett kvartsblock, öfver
hvilket han staplat upp några torra grenar.

»Där», sade han, drog undan grenarna och pekade på stenen.

Den var icke fullt så stor som den, jag upptäckt, men vid
det hörn, som Uf knackat bort, visade oss en glänsande guldådra,
hvad vi hade att vänta, när blocket blifvit slaget i stycken.

»Akta er, pojkar», utropade Ben och höjde hackan. »Vi skola
snart se, om den här är värd ett skålpund tobak. Är ni klar, Micky?»

»Ja, och jag blir inte förvånad öfver någonting längre. Gå på!»

Vi utgjorde en egendomlig grupp. Mikael sittande på marken
med till hälften bortvändt ansikte, som om hans goda tur skrämt
honom; jag betraktande Ben med nyfikna blickar, när han svängde sin
hacka upp och ned och med hvarje hugg blottade en hel
förmögenhet; och slutligen Uf, som lugnt lutade sig mot sina spjut med
tankarna långt borta i lägret, där den vagn stod, som han redan,
och det med rätta, ansåg som sin egen.

Slutligen upphörde Ben med sitt arbete. Jag betraktade honom
frågande. Ingen af oss försökte tala.

»Pojkar», började Ben. Han tystnade, klarade strupen och
fuktade sina torra läppar med tungan. »Pojkar ...»

»O, säg det inte», nästan skrek Mikael och svängde armarna i
luften. »Jag kan inte bära det. Jag känner mig, som skulle jag bli
tokig.»

Ben betraktade honom oroligt, men efter ett par djupa andetag
sträckte Mikael på sig och mumlade med en kort nick:

»Ut med det! Jag är bra nu igen.»

»Jo», sade Ben långsamt, som om han försökte tro det
otroliga, »om vi lägga Brooks flamma till Ufs fynd, tror jag, att Revel
& Komp. denna dag, den 27 maj 1851, äro värda —»

»Hur mycket?» frågade jag, när han tystnade.

»Inte en penny mindre än — tio tusen pund», sade Ben med
en hes hviskning.

*

</chapter>

<chapter name="FJORTONDE KAPITLET. I spindelns nät">
<h1>FJORTONDE KAPITLET.</h1>
<h2>I spindelns nät.</h2>

Tystnaden, som följde på Bens meddelande, bröts af Uf, som
missförstod vår högtidliga min och därför oroligt frågade:

»Ni inte vilja ha den där gula sten? Ni inte gifva vagn?»

Ben vaknade upp ur sina drömmar och lade handen på Ufs
nakna skuldra med en styrka, som kom den ädle krigaren att hoppa till.

»Var inte rädd för det, min gosse», utropade han. »Nog skall
du få vagnen och därtill så mycket du behöfver för dina enkla vanor.»

»Det vara bra», grinade Uf. »Mig tro, ni inte tycka om sten.
Mig tro allt vara bara prat.»

Vi började skratta åt Ufs anmärkning, hvilket åter framkallade
hans farhågor, och han tillkännagaf sin afsikt att genast återvända
till lägret efter vagnen.

»Inte så brådt», sade Ben. »Vi måste vidtaga anordningar för
att få undan det här guldet, innan vi låta dig gå och pladdra om
det i hela lägret.»

»Hvad föreslår ni, att vi skola göra?» frågade jag.

»Det är bara en sak att göra», svarade han. »Vi måste hålla
vår upptäckt hemlig, tills vi få guldet i säkerhet. Det kan bli
förfärliga följder, om någon af de där skojarna i lägret få nys om det,
för att inte tala om edra vänner på andra sidan berget.»

»Nå, hur tänker ni bära er åt?» frågade Mikael.

»Så här har jag tänkt, att vi skulle göra», sade Ben efter en
stunds fundering. »Jag beger mig genast af till lägret och tar hit
hästen. Sedan kunna vi lasta på guldet och föra det till
Booroowong i natt. I morgon skola vi anhålla hos regeringsombudet att
få en polisvakt till banken i Bathurst.»

»Det där låter ju bra», sade jag. »Tänker ni tala om det för
majoren?»

»Inte förrän i morgon», svarade Ben. »Ju färre, som ha reda
på det, desto bättre är det. Det är märkvärdigt, så fort dylika saker
spridas.»

»Hur tänker ni få Uf att tiga?» frågade Mikael.

»Lätt nog», sade Ben skrattande. »Jag skall ta honom med mig
till lägret och tillbaka hit igen och inte förlora honom ur sikte under
hela tiden. Han kan ta en titt på sin älskade vagn så länge. — Hör på,
Uf», fortsatte han, »du och jag skola gå till lägret och hämta hästen.
Sedan skola vi taga den gula stenen med oss. Och i öfvermorgon
får du vagnen, som därefter tillhör dig. Om du säger något om den
gula stenen till någon hvit man, får du inte vagnen. Förstår du?»

»Mig förstå», svarade Uf. »Ni mycket god man. Mig icke
tala om.»

»Det skall du inte göra», sade Ben. — »Nu, gossar, skola vi
äta upp, hvad det där svarta odjuret lämnat, och sedan skall jag
bege mig af.»

»Hvad skola vi ta oss till, medan ni är borta?» frågade Mikael.
»Jag känner mig inte mycket hågad att gräfva.»

»Det undrar jag inte så mycket på», sade Ben, »men det är i
alla fall mycket att göra. Ni och Jack måste knacka ut så mycket
guld ur kvartsen, som ni kunna hinna med. Lämna kvar det, som
ni inte kunna få ut, men krossa alltsammans i små bitar, så blir det
lättare att föra det. Det är bäst, att ni hålla er på hvar sin sida om
bäcken och hålla noga utkik efter Burkes följe. Om någon kommer,
så få ni göra er af med honom, så godt det går. Farväl så länge!
Jag kommer igen så fort som möjligt.»

Han skyndade sig bort, följd af Uf.

»Jag kan just undra, hur länge dessa två guldklippor stått och
stirrat på hvarandra, innan vi funno dem», sade Mikael och skar
litet tobak åt sig, som Uf ädelmodigt låtit honom få.

»Ja, det är en fråga, som klokare hufvud än vi få besvara»,
svarade jag. »Men att döma af klippblockens läge, nästan alldeles
midt emot hvarandra, kan man inbilla sig, att någon forntida
jordbäfning klufvit berget, så att strömmen kunnat bana sig väg.»

»Delat ett enda ofantligt klippblock i två delar?» sade Mikael.

»Alldeles så. Eller kanske något oerhördt vattuflöde gjort de
två blocken oberoende af hvarandra. Men säkerligen skulle en lärd
man skratta åt båda föreställningarna.»

»Det gör då för öfrigt detsamma, hur de kommit hit, eftersom
de äro här och vi haft den turen att finna dem. Jag undrar, om
det finns fler.»

»En sådan filfras du är, Micky», sade jag skrattande. »Jag tror
vi göra bäst att föra i säkerhet det vi ha, innan vi se oss om efter
något annat.»

»Alldeles riktigt anmärkt», sade Mikael gillande. »Hur skola
vi nu fördela arbetet?»

»Du tar denna sida af strömmen och jag den andra», sade jag.
»Vi skola breda ut en skinnfäll här, föra hit kvartsstyckena och
lägga dem på fällen.»

»Det var ett bra påhitt», sade Mikael, »och om det kommer
någon, kunna vi kasta en annan fäll öfver högen.»

Vi arbetade ostörda till middagstiden och förde skatten till
fällen. I de flesta fall var det lätt att skilja guldet från kvartsen,
men ibland träffade vi på stycken, där de tjocka ådrorna tycktes så
intimt förenade med kvartsen, att vi nöjde oss med att krossa dem
i små bitar utan att försöka afskilja metallen. Slutligen var allt gjordt,
och den glänsande blandningen af bländande kvarts och glimmande
guld låg hopad på fällen.

»Är det inte en härlig syn?» utbrast Mikael. »Det vattnas i
ögonen på mig, när jag ser den.»

»Ja», sade jag skrattande, »men för att förhindra, att den har
någon sämre inverkan på någon annan, som kanske kan komma den
här vägen, skall jag hölja öfver den. Så där ja», fortsatte jag efter
att ha kastat min fäll öfver den glänsande högen, »nu ha vi vår skatt
så säker, vi kunna få den för närvarande. Låt oss nu få något att
äta. Jag är alldeles utsvulten.»

»Du får sköta om matlagningen», sade Mikael, »så skall jag gå
och titta efter mera guld under tiden.»

Men han fann icke något mera. Egendomligt var emellertid,
att ehuru marken invid bäcken lämnade ganska godt resultat, som
vår vaskning under gårdagen utvisade, innehöll en hink med jord, som
Mikael tog, där kvartsblocken stått, icke ett enda korn.

»Detta tycks tala för din teori, Jack», sade Mikael och lät sig
maten väl smaka.

När Mikael ätit, tände han sin pipa, och jag lade mig för att ta en lur.

»Om något händer, skall jag väcka dig», sade Micky.

Jag sof en timme eller så, och när jag åter öppnade ögonen,
såg jag, att Mikael hade tagit bort fällen, som täckte guldet, och stod
försjunken i betraktande af detsamma.

»Jaså, gamle Shylock», sade jag och satte mig upp, »du tar dig
en titt på din skatt, kan jag se.»

»Ja», svarade Mikael med en hänryckt blick på den gula högen,
hvilken återkastade solstrålarna med bländande sken. »Jag tror inte,
att jag någonsin mera i världen får se något dylikt, och därför är
det bäst, att jag passar på, medan jag har tillfälle.»

»Det är i sanning en underbar syn», medgaf jag och böjde mig
fram för att betrakta guldhögen. »När nyheten blir känd, blir det
antagligen en mycket stor uppståndelse.»

»Ja, tänk sådan uppståndelse det blir i Booroowong i kväll»,
sade Mikael och höjde oförsiktigt rösten. »Daisy blir alldeles vild
af förtjusning, och hvad fruarna Soames och Mackenzie beträf...
Se där är en karl!»

Han drog öfver fällen, så att den täckte guldet, och kastade sig
ned på den samt började stoppa sin pipa med så likgiltig min som
möjligt.

»Hvar?» hviskade jag.

»Där», mumlade han till svar, »tätt bredvid där Uf fann
guldet. Tror du, att han såg det?»

»Jag är rädd för det», sade jag med låg röst. »Men hvad som
är af mera vikt är, om han hörde, hvad du sade.»

Vare sig främlingen hört eller sett, låtsade han emellertid om
ingenting utan kom tvärs öfver bäcken fram till oss, kastade sig ned
på marken bredvid oss, och sedan han artigt hälsat, bad han att få
något att äta.

»Herrarna ha gräft efter guld?» frågade han, medan han
mumsade på kött och bröd.

Det var en undersätsig, starkt byggd karl, typen för en
guldgräfvare, med ett öppet, nästan intelligent utseende. Vi ville
emellertid vara på vår vakt och svarade därför försiktigt:

»Ja, vi ha hållit på litet i den vägen.»

»Och lyckats?»

»Åja, vi fingo några uns i går.»

»Ingenting i dag?» frågade främlingen.

»Vi ha inte gräft i dag», svarade jag undvikande.

»Jaså», sade han med en blick på Mikael, som låg litet
obekvämt på guldhögen. »Ni ta saken så lätt, så jag trodde, att ni
gjort er lycka.»

Han skrattade litet menande, medan han talade, och jag ryckte
till vid hans ord.

»Är ni också ute för att gräfva?» frågade jag och ansåg det
klokast att icke låtsa om hans sista anmärkning.

»Ja», svarade han; »jag är ute och ser mig om efter ett bra
kap liksom de flesta af oss. Men det är svårt att finna.»

»Somliga ha tur, andra inte», inföll Mikael. »Vi —»

»Ja», afbröt jag hastigt, »när vi voro i lägret, hade vi en bra
grop. Men efter tre dagar gaf den inte många uns.»

»Och då begåfvo ni er hit och lyckades bättre här», sade
mannen med ett leende.

Åter var hans ton betydelsefull, men jag svarade så likgiltigt
jag kunde:

»Ja visst, tio uns i går var inte så dåligt.»

»Men en fäll full af guldklimpar i dag är så mycket bättre»,
sade främlingen lugnt med ett nytt leende.

Mikael rusade upp, och hans ögon sprutade eld. »Såg ni det?»
stammade han — »såg ni?»

»Ja, jag skulle tro det», sade främlingen skrattande. »Ingen, som
inte är alldeles blind, kunde ha undgått att se det. Så som de där
klimparna blixtrade, kunde man ha sett dem på en mils afstånd.»

»Vi veta inte, hvem ni är», sade Mikael ilsket, »men kom ihåg,
innan ni försöker er på något streck, att vi äro beväpnade.»

»Tyst, Micky», sade jag. »Du har inte rätt att tala så. — Bry
er inte om honom», sade jag till främlingen. »Han vet inte, hvad
han pratar.»

»Irländskt blod», anmärkte mannen kallt. »Alltid hetsigt. Det
är långt mellan tal och handling. Det skulle ni veta, om ni varit i
Kalifornien lika länge som jag. Och om jag tänkt göra er något
ondt, kunde jag ju ha skjutit ned er, innan ni hunnit blinka.
Så här!»

Med en otroligt snabb rörelse drog han upp en revolver ur
fickan och siktade på oss. »Nog kunna ni skryta, gossar», fortsatte
han godmodigt och stoppade ned vapnet, »men nästa gång ni tala
stora ord, skola ni inte lämna era skjutvapen på marken två eller tre
steg bakom er.»

»Ni kan gärna skjuta, om ni vill», sade Mikael trotsigt. »Våra
vänner skola vara här, långt innan ni kan hinna bort med en
tjugondel af guldet.»

Jag kände mig förargad på Mikael och sade honom det.

»Hvem bryr sig om att skjuta?» frågade främlingen. »Ni är den
enda här, för så vidt jag kan se. — Å, jag bryr mig inte om honom»,
tillade han, vänd till mig. »Jag är van vid påflugna personer.»

»Jag hoppas, du skäms öfver dig själf, Micky», sade jag klandrande.

»Det gör jag», svarade han och vände sig till främlingen. »Jag
ber om ursäkt. Det här guldgräfvandet har alldeles vändt upp och
ned på mig, tror jag.»

»Det undrar jag inte på», sade mannen. »Det tycks vara en bra
hög. Jag skulle gärna vilja titta på den en gång till. Tag bort fällen!»

»Nej», sade Mikael skrattande. »Ni är så kvick med er
revolver, att jag är rädd för följderna. Om ni vill vänta, tills våra
kamrater komma tillbaka, skall jag visa det för er.»

Hans ansikte och röst uttryckte lugn och godmodighet, men
han räckte ut handen efter sin revolver, medan han talade, och höll
blicken riktad på främlingens händer.

»Ni är kvick att ta efter, ser jag», sade denne leende. »Nåja,
om ni inte vill, så vill ni inte. — När komma era kamrater?»

»Å, när som helst», svarade Mikael. »Ben Layton låter inte
gräset gro under fötterna på sig.»

»Ben Layton?» utbrast främlingen med en förvåning, som han
förgäfves sökte dölja, under det att han nervöst fingrade på bandet
kring halsen på sin röda skjorta. »Ben Layton! — Äro ni i sällskap
med honom?»

»Ja», sade Mikael, »så väl är det.»

»Väl för er», sade främlingen; »det är en duktig karl, den där
Ben Layton.»

»Ni känner honom således?» frågade jag.

»Jag har hört talas om honom i Kalifornien. Hvem har inte
det? Men jag träffade honom aldrig. — Då är det ni, som hade en
sådan tur.»

»Ja», sade jag skrattande, »det tyckes, som hvarenda en känner
oss i lägret.»

»Till namnet, naturligtvis», sade främlingen. »Men jag höll
— vi höllo på att arbeta uppåt floden och kommo inte så långt som
dit, där ni höllo till.»

»Ni och edra kamrater?» frågade Mikael.

Han nickade.

»Reids sällskap. Mitt namn är Tom Reid. Vi hade inte tur,
och jag lämnade dem sysselsatta med att göra en sista undersökning
i gropen, medan jag gick ut på upptäcktsfärd. Men hvarför kalla de
er Revels?»

»Jo, vi togo namn efter vår 'sofvande medarbetare' — en
arftagerska nu.» Han pekade på fällen.

»En kvinna!» sade Reid förvånad. »Är er medarbetare kvinna?»

»Inte alldeles», sade Mikael skrattande. »Hon blir det en dag.»

Reid såg förbluffad ut. »Jag såg aldrig — jag menar, att jag
hörde aldrig talas om att någon kvinna var med er i lägret»,
sade han.

»Det var hon inte heller», sade Mikael och njöt af sin
hemlighet. »Hon är —»

»Hos sina vänner», inföll jag hastigt vid tanken på att det
var onödigt, att främlingen fick reda på vår förbindelse med
Booroowong.

»Å, i Sidney, gissar jag», anmärkte han, hvarvid vi icke gjorde
någon invändning.

Reid steg upp. »Jag måste gå nu», sade han; »jag kan inte
dröja här hela dagen.»

»Vill ni inte stanna och träffa Ben?» frågade jag. »Han blir
nog glad att träffa en bekant från Kalifornien.»

»Jag råkade honom aldrig där, sade jag ju», invände Reid
hastigt. »Jag måste gå.»

»Går ni tillbaka till lägret i kväll?» frågade jag.

»Nej, jag tror, att jag blir kvar här i trakten och går dit i
morgon.»

»Jag är inte ledsen att höra det», sade Mikael skrattande. »Ni
kommer alltså inte att råka i frestelse.»

»Hvad menar ni?» frågade Reid och rodnade lätt.

»Endast att ni inte kommer att möta någon och således inte
blir frestad att tala om vår hemlighet», sade Mikael.

»Ni tänker föra guldet till lägret i kväll?» frågade Reid.

»Nej, till Boor — jag menar, ja — nej — ni menar väl inte,
att vi skulle lämna det här hela natten», stammade Mikael.

»Nej», sade Reid, som synbarligen icke lagt märke till hans
förvirring. »Regeringsombudet skall naturligtvis hjälpa er att

förvara det. — ja, adjö så länge! Jag träffar troligtvis ingen, som ni
säger; men om jag gör det, skall jag inte förråda er. Vi kanske
träffas igen.»

Han skyndade sig bort åt samma håll, från hvilket han kommit,
och försvann snart bakom träden.

»Att jag inte kunde hålla munnen!» utbrast Mikael. »Jag var
så orolig, att jag skulle nämna Booroowong, att det nästan
undslapp mig.»

»Till hälften», svarade jag. »Du borde verkligen ha varit mera
på din vakt.»

»Jag medger det», tillstod Mikael. »Du kan inte klandra mig
mera, än hvad jag gör själf.»

»Ja, nu kan det icke hjälpas», sade jag. »Förmodligen har
karlen aldrig hört talas om Booroowong, och då gör det ju
ingenting. I alla händelser såg han hygglig ut.»

»Ja», sade Mikael litet lugnare. »En sådan åsna jag var, som
pratade om att vi voro beväpnade.»

»Du såg allt litet flat ut, när Reid drog fram sin revolver»,
sade jag skrattande. »Han hade lätt kunnat göra kol på oss båda
två, om han velat.»

»Ja», sade Mikael, »och så hade han det nöjet att se mig
skamsen. I grund och botten var det nog en hygglig karl. Vi ha
ingenting att frukta af honom. Men det säger jag, Jack», tillade han
bedjande, »säg inte ett ord åt Ben om den där pistolaffären. Han skulle
göra så mycket spektakel af mig.»

»Jag tror, att jag måste tala om det», sade jag; »det är ett så
bra skämt.»

»Nej, nej!» protesterade Mikael. »Lofva mig det!»

»Kör till då», sade jag skrattande. »Jag skall inte förråda dig,
som Reid sade — det där måste vara Ben», sade jag, då ett rop
genljöd genom dalen.

»Det är det nog», sade Mikael. »Jag undrar, hvad Ben gjorde
i Kalifornien. Enhvar, som kommer därifrån, tycks ha hört talas
om honom.»

»Hargreaves gaf oss en vink om en af hans bragder där»,
svarade jag. »Kanske Reid tänkte på samma sak. Vet du, jag tyckte,
han såg litet orolig ut, när Bens namn nämndes. Såg du det?»

»Nej», sade Mikael, »jag såg verkligen inte det.»

»Kanske jag bara inbillade mig. — Se där kommer Ben.»

»Han har tagit Sanderson med sig», utropade Mikael
öfverraskad. »Jag undrar, hvarför han gjort det?»

Ben kom nu fram vid en krök af bäcken och åtföljdes af
Sanderson, guldgräfvaren, som ägde området näst intill det, som vi
arbetat i. Bakom dem kom Uf, ledande hästen.

Solen höll på att försvinna bakom en tjock molnvägg, och det
gälla ropet från en storspof genljöd genom dalen och återupprepades
gång efter annan.

»Solen håller på att gå ned», utbrast Mikael. »Hör på
spofvarna! Det är tur, om vi hinna härifrån, innan det blir mörkt. —
Jaså, ni är tillbaka nu igen, Ben?»

»Ja, här vi vara», sade Uf med stor värdighet. »Hur må?»

»Jag talade om det för Sanderson», förklarade Ben. »Det är
så godt att ha litet hjälp vid dylikt arbete, och han är säker. — Allt
är klart?»

»Ja», sade jag, »allt guldet är under fällen.»

»Bra», sade Ben. »Nu få vi skynda oss, så att vi komma ut
ur småskogen, innan det är mörkt.»

Snart hade vi lastat vår skatt på hästen och begåfvo oss med
gladt sinne på väg till Booroowong.

Just som vi satte oss i rörelse, genljödo åter spofvens
långdragna skrik genom dalen.

»Det blir regn», anmärkte Ben. »Hör på spofvarna. — Ni blefvo
inte oroade?» frågade han därefter.

»Nej», sade jag, »det var en, som kom och hälsade på oss, en
guldgräfvare liksom vi, men han kom och gick lugnt.»

»Såg han guldet?» frågade Ben skarpt.

»Ja, jag är rädd för att han fick se en skymt af det», svarade
jag. »Men det var en hygglig karl och ofredade oss inte. Han talade för
resten om, att han känt er i Kalifornien. Hans namn är Tom Reid.»

»Hur såg han ut?» frågade Ben.

»En undersätsig karl med krusigt brunt skägg och ganska
trefligt utseende.»

»Hm», sade Ben. »Det där passar in på många. Reid? Jag
kände ingen med det namnet där, så vidt jag kan minnas.»

»Ja, han sade, att han endast hört talas om er», anmärkte jag,
»men han sade inte i hvilket sammanhang. Mig föreföll det, ehuru
Micky inte lade märke till det, som om han blef litet orolig, när vi
nämnde ert namn.»

Ben funderade ett ögonblick. »Kommer du ihåg 'den artige
Peter', Sandy?» frågade han plötsligt.

»Hvem? Jag?» sade Sandy, som också pröfvat sin lycka i
Kalifornien. »Ja, nog gör jag det. Hur kom du att tänka på honom?»

»Jag vet inte», svarade Ben likgiltigt. — »Var det en treflig
karl, den där som pratade med er?» frågade han mig.

»Ja, han var ganska artig», svarade jag. »Hvem är 'den artige
Peter'?»

»Ni såg inte, om han hade ett djupt ärr från midten af
underläppen uppåt kinden?» fortsatte Ben.

»Jag sade ju, att han hade skägg», svarade jag.

»Ja visst, jag glömde det», sade Ben. »Det kunde i alla fall
inte ha varit Peter — eller hur, Sandy?»

»Man kan aldrig veta, hvar sådant där pack dyker upp nästa
gång», svarade Sanderson. »Och en sak är, att Peter aldrig skulle
ha suttit och tittat på en guldhög utan att försöka få den. Såvida
inte», tillade han, »han trodde, att det fanns någon i närheten, som
kunde hindra honom.»

»Vi talade om, att Ben skulle komma med hjälp och kunde
inträffa när som helst», sade Mikael.

»Det var alldeles nog att hejda honom. Han var alltid mycket
rädd om sitt eget skinn, fast han gjorde hål i andras. Men det är
naturligtvis inte sagdt, att det var Peter. Hvad skulle han för resten
göra här?»

»Men hvem är då den där artige herrn?» frågade Mikael.

»Vi träffade honom i Västern», förklarade Sanderson. »Han
var hvad vi kalla handelsresande och gjorde goda affärer, och han
var alltid så höflig, när han gjorde upp sina affärer, att han fick
namnet 'den artige Peter'.»

»Det är godt om sådana där fåglar i kväll», sade Ben, när vi
uppnådde ingången till hålvägen och luften åter fylldes af
spofvarnas skrik.

»Han var inte god att komma åt», fortsatte Sanderson, »ty han
var hal som en ål, men en gång råkade han ut för orätt person.
Det var Ben Layton.»

»Hvad hände då?» frågade Mikael ifrigt.

»Peter blef märkt för hela lifvet», sade Sanderson, »och det
skulle ha blifvit ett mycket kort lif, ty pojkarne hade lagt repet om
halsen på honom, när sheriffen kom och gjorde anspråk på honom.
Men om natten bröt han sig ut ur buren och rymde, och sedan
hörde vi aldrig något af honom.»

»Och komma aldrig att göra det, hoppas jag», sade Ben. »Där ha
vi ljusskenet från Booroowong, gossar.   Nu skola vi öfverraska dem.»

Vi lastade af hästen vid bakdörren och gingo sedan in. Jag
var den siste, som gick in, och när jag stängde dörren, hörde jag
återigen det gälla skriket, som vi lagt märke till förut under kvällen.
Det var emellertid ett så vanligt ljud, att det aldrig föll mig in, att
det kunde vara en signal.

»Hvad står nu på?» frågade fru Soames, när vi alla troppade
in i hvardagsrummet. »Äro ni tillbaka igen, gossar, och en främling
också — och den där infödingen?»

»Vi ha kommit för att visa er något», svarade Ben — »något
som vi funnit.»

»Jaså, det var roligt att höra.    Det är en guldklimp, eller hur?»

»Något i den stilen», sade Ben skrattande och såg efter, om
fönsterluckorna voro stängda. »Vänd nu ansiktet mot väggen, tills
jag säger 'färdigt'.»

Vi tömde ut allt guldet på bordet, och när det var gjordt, sade
Ben:  »Färdigt!»

De vände sig hastigt om och stodo först som förstenade af
förvåning men började sedan hvar och en på sitt vis ge luft åt sin
förtjusning.

»Jag kunde tro, att det skulle ta er», sade Ben, när den
allmänna uppståndelsen lagt sig något. »Man ser inte något dylikt
hvarje dag, fru Soames.»

»Jag har aldrig kunnat tänka mig maken!» utbrast fru Soames.
»Det blir så mycket pengar för det här, att man kan köpa ett
helt land. — Min lilla rara tös», fortsatte hon och smekte Daisy,
»jag är så glad för din skull. Det är jag verkligen. Du kommer
att bli rik nu och gossarna också. Och det här hade jag inte fått
se, om ni kommit en dag senare!»

»Hur så, fru Soames?» frågade, jag.

»Jag fick bref från min man i går», svarade hon. »Han skref,
att han gärna ville se mig ombord nu igen, då största delen af
besättningen begifvit sig af till guldgräfvarlägret. Och som er vän herr
Arundel lofvat att ta hand om Daisy, har jag tänkt mig, att vi skulle
vända Booroowong ryggen i morgon.»

»Då gläder det mig, att vi kommo nu», sade jag.    »Det hade
varit tråkigt,   om  vi inte träffat Daisy och er, ehuru jag tror, att vi
råkas i Sidney inom kort.»

Just då hördes tunga fotsteg i förstugan.

»Nu blir det storm», hviskade Mikael till mig. »Det är
Mackenzie.»

Det blef mer än storm. Mackenzie brukade lämna boden i
Frasers vård om kvällarna, och så snart han kom in i rummet, föllo hans
ögon på den stora guldhögen.

Han stannade helt tvärt, blodet rusade upp i ansiktet på honom,
och sedan blef han blek som ett lik. »Hvad är det?» flämtade han.
»Hur har det kommit hit?»

»Det är guld», skrek fru Soames. »Det är gossarnes. De ha
tagit hit det, för att vi skulle få se det.»

Mackenzie gick långsamt fram till bordet, som om han gått i
sömnen och höll blicken frånvarande riktad på guldhögen. Han
sträckte försiktigt fram handen, som om han var rädd för att den gula
metallen skulle bränna honom, och tog upp en af guldklimparna.
Beröringen återförde honom till medvetande, han slungade bort
guldbiten med en häftig rörelse och utbrast med hes röst:

»Hur våga ni? Hur våga ni föra det där fördömda guldet till
mitt hus? Tag bort det! Tag bort det! Jag vill inte ha det här. Tag
bort det!»

Han måttade med handen, som om han tänkte sopa guldet i
golfvet, men fru Soames grep tag om hans arm.

»Ni skall väl inte mista förståndet för det här», sade hon. »Ni
kan väl inte köra ut gossarne nu på kvällen. Du milde, så upprörd
han är!»

Men Mackenzie lät icke så lätt lugna sig. I fulla fem
minuter rasade han som en galning och sade, att han hvarken skulle
låta oss eller vårt guld stanna i hans hus öfver natten. Slutligen var
han alldeles utmattad, och då sade Ben:

»Bäste herr Mackenzie, vi hade ingen aning om, att ni skulle
ta det på detta sätt, eljest hade vi nog inte kommit. Vi trodde, att
det skulle roa er att se en sådan syn, och ansågo, att det skulle bli
mindre bråk, om vi förde guldet hit än annorstädes. När vi nu äro
här, kan ni så gärna låta oss stanna. Vi skola föra guldet till
Bathurst i morgon.»

»Jag är inte angelägen om att få halsen afskuren för er skull»,
sade Mackenzie otåligt.
»Prat», utbrast Ben. »Det finns inte en själ utom oss, som
vet, att guldet är i Booroowong. Jag skall säga er en sak», tillade
han, »om ni låter oss stanna här i natt, skall en af oss gå till lägret
och hämta polisvakt.»

Mackenzies min ljusnade.

»Ja, är det så, kunna ni stanna», sade han och steg upp samt
lämnade rummet i sällskap med sin hustru.

Vi sågo på hvarandra och skrattade, men fru Soames anmärkte:

»Jag undrar inte på, att han var litet orolig. Det är inte litet
ansvar, ni lägga på honom.»

»Vi begära ju inte, att han skall ta vård om guldet», sade Ben.
»Det kunna vi göra själfva. Men jag medger, att vi borde ha frågat
honom, innan vi förde hit det. Och jag försäkrar, att jag trodde,
det skulle roa honom att få se det.»

»Jag skall gå ned till lägret, Ben», sade jag. »Jag känner
majoren bättre än ni och kan förklara saken för honom.»

»Det var bra», sade Ben. »Gå ni, och ju förr det sker, desto
bättre är det i Mackenzies tycke.»

»Jag vill följa med dig, Jack», sade Daisy.

»Nej, stanna du hos mig», sade fru Soames.

»Men jag har knappt sett Jack, sedan vi kommo hit», invände
Daisy,  »och vi resa ju igen i morgon.    Låt mig gå!»

»Det är månljust och knappa tre mil», sade jag. »Jag skall ta
hand om henne, och så kan hon få rida tillbaka och sitta framför
en af polismännen.»

Fru Soames gaf slutligen efter, och medan de andra höllo på
att lägga guldet tillbaka i påsarna, lämnade vi huset.

Daisy var förtjust att vara ute på egen hand och pratade
oupphörligt om hvad hon skulle köpa för sina pengar, när hon väl kom
till Sidney. Då och då sprang hon ifrån mig, kilade förut och gömde
sig bakom något träd, från hvilket hon rusade fram med ett rop,
hvarvid jag naturligtvis låtsade bli mycket förvånad.

Vi hade kommit ungefär en mil hemifrån, när hon hoppade i
väg åt vänster och snart var ur sikte. Då jag antog, att hon skulle
återupprepa sina föregående små upptåg, fortsatte jag vägen framåt,
men när jag gått nära hundra steg och ännu icke sett till henne,
började jag tro, att hon tappat bort mig, hvarför jag lutade mig
mot ett träd och inväntade henne.

När   jag   stod  där,  fick jag höra fotsteg på andra sidan trädet.
»Där har jag henne», tänkte jag. »Nu är det min tur att öfverraska
henne.»

Jag smög mig försiktigt omkring trädet och rusade sedan
plötsligt fram.

»Nu fångade jag dig», skulle jag just till att säga, då jag till
min stora förvåning kände mig omfattad af ett par kraftiga armar,
och innan jag hämtat mig eller hunnit göra någon ansträngning för
att göra mig fri, slungades jag häftigt till marken. En stor och grof
hand lades öfver min mun, en revolvers kalla mynning berörde min
tinning, och en hes röst yttrade:

»Håll er stilla! Om ni rör er eller talar, får ni en kula genom
hufvudet.»

*
</chapter>
<chapter name="FEMTONDE KAPITLET. Striden på Booroowong">
<h1>FEMTONDE KAPITLET.</h1>

<h2>Striden på Booroowong.</h2>

Där man har en revolvermynning riktad mot tinningen och ett
finger är redo att trycka af vapnet, kan man just icke känna
sig vidare glad. Jag höll mig också stilla, under det att mina tankar
sysselsatte sig med Daisy, »Hvad har det blifvit af henne?» tänkte
jag. Jag hörde intet buller, ingen rörelse eller rop på hjälp. Själf
hade jag blifvit fängslad hastigt och utan buller, och på samma
hemlighetsfulla sätt hade det nog gått med Daisy. Å andra sidan kunde
det också vara möjligt, att hon icke alls blifvit observerad, och om
så var förhållandet, kunde två saker inträffa. Antingen skulle hon
liksom jag gå rakt i fällan, eller om hon varit tillräckligt nära för
att se hvad som hände mig, skulle hon smyga sig tillbaka till
Booroowong och göra alarm. Och detta hoppades jag af allt hjärta, att
hon varit i stånd att göra. Jag hade intet annat att göra än att
invänta händelsernas gång.

Ett ögonblick förflöt, hvarunder mannen, som fortfarande höll
pistolen riktad mot mitt hufvud, flyttade min revolver från mitt bälte
och stoppade den i sitt. Genom en lycklig slump hade den läderstropp,
vid hvilken min knif hängde, flyttats under den korta tid, som
föregick mitt fall, och jag kände, hur knifskaftet körde in i ryggen på
mig. När jag märkte, att knifven undgått uppmärksamhet, låg jag
ännu mera stilla än förut, ehuru jag inte längre kände mig så
öfvergifven och hjälplös som förut.

När karlen tagit min revolver, lyfte han upp hufvudet och lät
höra en låg hvissling, hvarpå en annan karl, som jag genast
igenkände såsom Tyke, smög sig fram till oss och utan att säga ett ord
band mina händer och fötter med ett rep.   Därefter drogo  de två 
karlarna mig under tystnad till ett närstående träd, mot hvilket de satte
mig, och bundo mig fast vid dess stam medelst ett rep, som virades
om lifvet på mig och höll armbågarna fastbundna vid sidorna. När
detta var gjordt, ställde de sig på ett par stegs afstånd ifrån mig och
betraktade sina händers verk.

»Har du bundit honom stadigt, Dick?» frågade Tyke med ett
belåtet skratt, i det han för första gången bröt tystnaden.

»Ja», svarade Dick. »Men jag skulle inte ha gjort saken så
vidlyftig, om jag fått göra, som jag ville. Men kaptenen ville ha det
så här.»

Jag kände mig tacksam mot den okände kaptenen, hvilkens
inflytande jag hade att tacka för mitt lif, och stirrade nyfiket på den
man, som med sådan lätthet kastat mig till marken. Att han kunnat
det, öfverraskade mig ingalunda, ty det var en oerhördt kraftigt byggd
karl, som troligtvis skulle ha besegrat mig i tvekamp och så mycket
lättare gjort det nu, när han helt oförberedt kom öfver mig.

»Hvad tänka ni göra med mig nu, då ni fått mig fast?»
frågade jag och tänkte på min knif och hur jag skulle kunna komma
åt den.

»Håll mun!» svarade Dick. — »Hvissla på dem, Tyke.»

Från Tykes mun hördes nu de långdragna skrik, som vi förut
iakttagit under kvällen och tillskrifvit Storspofven.

»Jaså», tänkte jag, »där har jag förklaringen på de där skriken,
som vi hörde förut. Det var signal för att låta bandet veta, hvilken
väg vi togo. Jag hoppas, att Daisy haft det förståndet att bege sig
till Booroowong.    Om inte ...»

Mina reflektioner blefvo här afbrutna genom ljudet af fotsteg,
då den ene efter den andre af medlemmarna i bandet kom för att
åtlyda kallelsen. Jag räknade till nio starka karlar, och mitt mod
sjönk, när jag tänkte på hvad som skulle inträffa vid Booroowong,
om ingen varning hann dit i tid. Om Daisy blott vore på väg dit!
Då vore allt bra.

Plötsligt blef det allmän rörelse. En tionde karl kom fram ur
skogen och förenade sig med de andra, i det han kastade en nyfiken
blick på mig. I samma ögonblick han varseblef mig, ryckte han
häftigt till, drog upp en lång knif ur bältet och rusade mot mig med
en ryslig ed.

Det skulle ha gått mig illa, bunden och hjälplös som jag var, om
icke den jättelike Dick fattat tag i honom och slungat honom tillbaka,
»Hvad går åt dig, Bill Burke?» skrek Dick. »Hörde du inte,
hvad kaptenen sade?» Åter den hemlighetsfulle kaptenen. Min
tacksamhetsskuld till honom ökades.

»Låt mig vara!» skrek Bill och kämpade med de andra, som
höllo honom fast. »Låt mig vara! Jag skall lära honom. Jag vill
se hans blod.»

»Inte den här gången!» svarade Dick. »Det är inte sådana
order.»

»Det var tur för honom, att han inte kom, där jag postade»,
sade Burke och ansträngde sig till det yttersta. »Jag skulle ha knackat
honom, vare sig kaptenen sagt ja eller nej till det.»

Jag kände mig tacksam för att jag råkat i händerna på Dick i
stället för på Burke.

»Skulle du?» ropade en annan man, som nu framträdde. »Skulle
du? Om du hade gjort det, skulle du nu inte fått mycken tid att
tala om det, ehuru jag för närvarande behöfver så många händer som
möjligt. Jag har haft nog af ditt skryt, sedan du förenade dig med
oss. Det finns bara en herre i detta läger, och jag förmodar, du vet,
hvem det är. Har du förstått?» Han drog upp en revolver ur bältet
höll den under näsan på Burke.

Burke förstod och drog sig tillbaka utan att våga svara på
kaptenens tal.

»Det är ju Tom Reid», tänkte jag. »Han är bandets ledare! O,
vi ha blifvit sålda!»

När Burke dragit sig tillbaka, vände sig Reid till mig med
ett grin.

»Nå, hur finner ni er?» frågade han.

»Tack, inte så särdeles bra», svarade jag. »I alla fall är jag
er mycket tacksam för ert deltagande för mig.»

»Ni är kallblodig», sade Reid skrattande, »men jag är rädd för
att ni smickrar mig. Jag hade aldrig väntat att få se er. Jag väntade
någon helt annan. Om Dick förstått skillnaden mellan er och denne
någon,   skulle ... ja,   då   skulle ni inte haft många bekymmer nu.»

»Å!» utbrast jag förvånad, men Burke steg fram och svängde
sin knif.    »Låt mig befria honom från dem!» skrek han.

»Tyst!» ropade kaptenen. »Jag skall säga till, när jag vill, att
du skall öppna munnen.    Gå din väg!»

Burke drog sig tillbaka med en ed, och Reid fortsatte:

»Jag   har   följt   er ända   till  Booroowong,   tack   vare   er   väns
oförsiktighet, och om jag fått mina karlar samlade i tid, är det troligt,
att ingen af er kommit ut ur hålvägen. Ni hade emellertid för stort
försprång.    Men   sådan   skada,   att   ni inte förde guldet till lägret!»

Jag svarade ingenting, och han fortsatte:

»Jag var fullkomligt säker på att någon af er skulle återvända
till lägret efter vakt, och därför tog jag mig friheten ställa ut mina
män på linje i afsikt att infånga budbäraren. Jag tillstår, att jag inte
trodde, att det skulle vara ni. Det gläder mig i alla fall, att jag gaf
de order jag gjorde. Om man stuckit en knif mellan edra refben,
hade det varit att illa återgälda er gästfrihet i eftermiddags.»

Han talade med en viss artighet, så sällsynt hos en man i hans
ställning, att ett ljus plötsligt gick upp för mig.

»Ni är mycket artig», sade jag, »men jag antar, att man inte
kan vänta annat af 'den artige Peter'.»

Han skrattade.

»Jaså, Ben har talat om det och tycks haft sina misstankar.
Jag undrade, om han skulle göra det. Det var ett misstag af mig
att nämna, att jag kände honom. Faktum är, att, fast jag visste, att
Layton arbetade tillsammans med några andra, hade jag inte reda
på att ni voro hans följeslagare, och var därför inte på min vakt.
Men jag var högligen förtjust att finna, att jag skulle träffa honom
så snart.»

»Om han får repet om halsen på er än en gång», svarade jag
kallt, »blir nöjet ömsesidigt.»

Reid rynkade pannan och förde handen till sidan, men så
ljusnade hans min åter, och han sade skrattande:

»Ni gal mycket högt, min tuppkyckling. Tänk om jag släpper
Burke på er!»

»Lös mina band först, så bryr jag mig inte om, ifall ni gör
det», svarade jag och greps af ett vildt hopp.

Reid skakade på hufvudet. »Det går inte an, min vän», sade
han. »Jag förstår ert knep. — Hvarför kom inte Layton ut? Det
var honom jag tänkte fånga.»

»Jag trodde det», svarade jag kort.

»Ja», fortsatte Reid. »Jag var säker på att han skulle komma.
Och som jag önskade få honom lefvande, gaf jag mina order i
enlighet därmed. Det är därför, ni nu sitter där. Det är emellertid
alltid en mindre på Booroowong — och nu måste vi lämna er på
en stund.    Det gör mig ondt, men det kan inte hjälpas.»
»Å, ni skall inte tro, att ni fångar Ben Layton i sömnen», sade
jag, så skrytsamt jag kunde.

Reid vände sig om och sade plötsligt: »Var det någon, som
följde med er ut?»

»Nej», svarade jag genast, med tanke på att osanningen var
försvarad af omständigheterna och glad i det hopp, att Daisy kommit
undan.

Reid betraktade mig skarpt, men jag mötte likgiltigt hans blick.

»Det var bra», sade han. — »Nu, karlar, bege vi oss af. —
Har ni intet bud till edra vänner i Booroowong?» frågade han
skrattande. »Vi komma att gå direkt in, ser ni. De vänta
polisbevakningen.»

»Det finns kvinnor där», sade jag brådskande, »och en liten
flicka.»

»Vi vilja inte skada dem för allt i världen», sade Reid, under
det att ett lågt skratt, som kom mig att rysa, hördes från  de andra.

»Det blir deras eget fel, om någon blir skadad», sade Reid.
»Vi vilja ha guldet, och vi skola ha det, vare sig kvinnor eller icke
kvinnor försöka hindra oss.»

Jag bråkade min hjärna för att hitta på någon förevändning till
uppskof för dem, ty jag räknade ut, att, så snart Daisy kom till
Booroowong, skulle någon, antagligen Uf, genast sändas för att få dit
polisvakten.

»Hör på, Reid», sade jag. »Jag narrades nyss, när jag sade,
att   jag   gick ut ensam.    Min  kamrat är i lägret vid det här laget.»

Det var det dummaste, jag kunde ha sagt.

»Är det så?» frågade Reid lugnt. »Om ni talar sant nu, och
jag vet inte, hvarför ni inte skulle göra det, så är det bäst, vi bege
oss af så fort som möjligt. — Kom, gossar!»

Jag bet ihop tänderna af raseri, men det var intet mer att säga.

»Hör på, kapten», sade Burke och steg fram. »Ni tänker väl
aldrig lämna den där unge mannen här. Han känner ju er och mig
och   Tyke.    Han   kommer att sätta hela landet på benen efter oss.»

»Det skall jag göra», sade jag för mig själf, »om det lyckas mig.»

»Röj honom ur vägen, säger jag», skrek Burke, hvarvid ett
gillande mummel hördes från några af de andra.

Reid såg på . mig och funderade. Jag misstänker, att mitt lif
hängde på ett hår ett ögonblick, men slutligen segrade hans bättre
natur, och han svarade:
»Nej. Spara på krutet, tills vi komma till Booroowong! Jag
misstänker, att det kommer att behöfvas där. Kom nu! Vi skola
vara tillräckligt långt borta, innan någon kommer och lossar hans
band.»

»Jag tackar er, Reid», sade jag och drog en suck af lättnad.
»Om jag någonsin får tillfälle, skall jag räkna er detta till godo.»

Han nickade. »Och hör nu på hvad jag säger, min gosse»,
förmanade han. »Om ni ropar eller gör något annat tecken,
kommer en af oss tillbaka, och ni slipper inte undan en gång till.
Förstår ni?»

»Det är inte troligt, att någon skulle höra mig», mumlade jag.

»Det må så vara», sade Reid. »Ni håller er stilla i alla fall,
om ni värderar ert skinn.    Adjö så länge.»

Han marscherade bort med sina män, och Burke gaf mig i
förbifarten en blick, som visade, att, om jag händelsevis var kvar, när
han återvände, skulle mina utsikter att rädda mitt skinn vara
skäligen små.

Ehuru jag bittert insåg min hjälplösa ställning och med
förskräckelse tänkte på den förestående tragedien på Booroowong,
förlorade jag ingen tid i onyttig sorg, utan innan bandet ännu hunnit
femtio steg, gjorde jag förtviflade försök att lösgöra mina händer.
Repet var emellertid så hårdt åtdraget, att mina ansträngningar voro
förgäfves.

»Det tjänar till ingenting», klagade jag. »O, hvad skola de
göra? Fyra mot elfva.»

Denna tanke gjorde mig halfvägs galen, och åter gjorde jag
förtviflade ansträngningar att slita mina band, tills mina handleder
började blöda, svetten droppade från min panna och jag måste
uppgifva försöket. För tredje gången samlade jag min styrka och slet i
repet, och i detsamma såg jag ett mörkt föremål krypa fram ur
skuggan af de kringstående träden och hastigt närma sig mig.
Ögonblicket därefter lades en hand på min arm, och en deltagande röst
hviskade:

»O, Jack, stackars Jack! Se på dina händer! Skynda dig och
säg hvad jag skall göra!»

»Daisy», hviskade jag förvånad. »Jag trodde, att du var i
Booroowong. Hvar har du varit? Försök att dra ut min knif, om du
kan.    Den är bak på ryggen.»

»Jag var där borta», sade hon.    »När jag sprang ifrån dig, smög
jag mig på tå från träd till träd, ty jag ville skrämma dig riktigt.
Luta  dig framåt så mycket du kan, Jack; jag kan inte nå knifven.»

Jag lutade mig framåt, och Daisy fortsatte:

»Plötsligt såg jag en karl, och jag blef rädd och kröp bakom
en buske. Och så såg jag en annan karl slå dig till marken, och
sedan kommo de andra, innan jag hann komma undan. Och därför
måste jag hålla mig stilla.    Här är knifven.»

»Skär af repen! Skynda dig», flämtade jag. I min ifver hade
jag knappt hört hvad hon sagt. »Mellan handlederna! Försiktigt!
Skär inte af mig händerna!    Knifven är förfärligt skarp.»

Med darrande fingrar gjorde Daisy en förtviflad ansträngning,
hvarvid repet gick af och lämnade mina händer fria. Jag ryckte åt
mig knifven och skar af repet kring fötterna och lifvet.

»Ha!» utropade jag och drog ett djupt andetag af glädje, när
jag sprang upp och sträckte på mina domnade leder. »Gud vare lof,
att du inte gick till Booroowong, Daisy! Det är bäst som det är.
Jag blir ändå till någon nytta, om jag hinner dit före bandet.»

»Hvad skall jag göra?» frågade Daisy. »Skall jag gå till lägret
och tala om för majoren?»

»Är du inte rädd?»  frågade jag.

»Nej», sade Daisy. »Jag var det, när jag såg karlarna, men nu
är jag det inte.    Jag skall gå.»

»Skynda dig då, så fort du kan», ropade jag och gaf henne en
afskedskyss.    »Farväl, om jag aldrig träffar dig mera!»

»O, säg inte så», sade Daisy med en liten snyftning.

»Spring!» ropade jag. »Förlora inte en minut! Vårt lif beror
kanske därpå. Håll ögonen öppna, om du skulle möta någon
polisman, och gör du inte det, så gå direkt till majoren! I väg med
dig nu!»

Daisy vände sig om utan vidare och skyndade bort i riktning
mot lägret.

Jag kastade af mig rocken, i det jag mumlade: »Nu, herr Reid,
blir det en kapplöpning mellan oss. Ni har försprång, men jag har
rätten på min sida; och vi få väl se, hvem som vinner.»

Jag skyndade tillbaka, så fort benen kunde bära mig.
Röfvarne hade nära en kvarts mils försprång, och jag var nödsakad att gifva
dem ytterligare hundra steg, ty jag måste ta en omväg för att
undvika dem. De skulle säkert nalkas byggningen från baksidan; jag
måste därför gå in på framsidan.    Å andra sidan skyndade jag fram
med en hastighet, som var sex gånger större än deras, så att
utsikten att komma först var något litet till min förmån. Dock voro mina
krafter nästan uttömda, när jag slutligen såg byggningen vid
Booroowong ligga som en svart massa framför mig, hundrafemtio steg
till vänster.

Och nu kom det värsta. Så länge jag sprungit bland träden,
var allt godt och bra, men kring byggningen var en öppen plan, och
jag visste, att i samma ögonblick jag lämnade mitt skydd måste
mina fiender lägga märke till mig, ty trots mitt snabba lopp hade
jag icke vunnit mycket på röfvarne, hvilka jag nu tydligt såg, då de
smögo på linje från buske till buske på norra sidan med tydlig afsikt
att omringa huset.

De voro åtminstone två hundra steg ifrån byggningen och jag
ungefär hundrafemtio. Min utsikt att osedd nå dörren var nu borta,
men med ett tyst: »Gud hjälpe oss!» skyndade jag med vindens
hastighet öfver planen.

Jag hade icke hunnit mera än ett dussin steg, förrän ett högt
rop sade mig, att man märkt mig, och jag fick se två eller tre al
röfvarne rusa efter mig.

»Hallå!» skrek jag, så mycket jag förmådde. »Ben! Ben! Öppna
främre dörren!»

Jag rusade vidare. Nära hundra steg hade jag sprungit. Mera
än halfva afståndet hade blifvit tillryggalagd, då plötsligt en af de tre,
som förföljde mig, lade sig på knä. Pang! En kula susade öfver
hufvudet på mig. Nummer två intog knästående ställning, och
nummer ett fortsatte åter förföljelsen. Pang! Denna gång slog kulan ned
i marken två eller tre steg till höger om mig. Nummer tre stannade
aldrig för att skjuta utan fortsatte rakt fram. Nummer ett stannade
åter och sköt, och denna gång hven kulan så tätt intill mitt öra, att
jag ofrivilligt tog ett hopp åt sidan.

»Hallå!» skrek jag. Skulle de aldrig öppna dörren? Pang — kom
en annan kula rakt emellan mina ben, och hela tiden fortsatte den
tredje att springa.    Jag drog min knif och bet ihop tänderna.

En sidobyggnad dolde mig nu för skurkarna, men den starke
springaren, som var mindre uttröttad än jag, skyndade för att möta
mig, och dörren var ännu stängd.

Femtio steg till,  och jag skulle  vara framme.    »Hallå!» Fyrtio
steg!    Och   till   min  obeskrifliga  lättnad   slogs  dörren upp, och jag
såg Ben midt i den breda ljusfloden.
»Tillbaka!» tjöt jag.    »Till bakdörren! Röfvare!»

Ben förstod genast ställningen och skyndade till bakdörren, under
det att jag vildt rusade framåt, färdig att mista andan. Endast trettio
steg till. Den tredje af mina förföljare var endast femton steg
bakom mig. På tio stegs afstånd stannade han, afsköt sin revolver och
bommade. Jag greps af vildt raseri. Skulle jag springa som en
jagad hund för att bli nedskjuten på själfva tröskeln utan att ha
utdelat ett enda hugg? Stridslusten hade kommit öfver mig, och utan
att tänka på den öppna dörren och de innevarandes fara, glömsk af
allt, sprang jag som en galning med lyftad knif emot den förvånade
röfvaren.

Han sköt återigen, när jag kom emot honom. Det kändes, som
en ström smält bly hällts öfver halsen på mig, men det var icke
tillräckligt att hejda mig, och i nästa ögonblick var jag öfver honom.
Det långa bladet blixtrade ett ögonblick i månskenet och sjönk sedan
med en kraftig stöt djupt in i halsen på honom. Han uppgaf ett
ohyggligt skrik, och jag hade stött till med en sådan fart, att jag
förlorade balansen och föll omkull, just som de två andra rusade fram
om hörnet på byggningen.

Att springa upp, rycka åt mig knifven och vrida revolvern ur
den döende mannens hand var ett ögonblicks verk, och följd af en
skur af kulor skyndade jag in genom den öppna dörren, smällde igen
den, sköt för den tunga bommen och sjönk andlös ned på golfvet,
utmattad och blödande, under det att en mängd skott vid baksidan
af huset sade mig, att Ben hunnit dit i tid och att det första anfallet
misslyckats.

Jag låg en stund utan att någon märkte mig, ty alla voro
upptagna vid dörrar och fönster, men slutligen steg jag upp och
stapplade in i hvardagsrummet, där Mikael, som barrikaderat
fönsterluckorna i ett af sofrummen, träffade mig.

»O, Jack!»  utropade han, när han fick se mig,  »är du sårad?»

»Det är bara en skråma på halsen», sade jag med ett svagt
leende. »Var inte orolig, jag är mera utmattad af att ha sprungit så
mycket än af skottet. Är allting i ordning?» frågade jag oroligt, då
larmet vid bakdörren tilltog.

»Jag hoppas det», svarade han. »De hålla på öfverallt. I sista
stunden för resten.»

»Jack!»   ropade   Ben   från förstugan på baksidan.    »Kom hit!»
»Store Gud!» utropade fru Soames, som kom inspringande.
»Hvad har händt? — Hvar är Daisy? — O, ni förblöder!»

»Jag sade ju, hur det skulle gå», hörde jag Mackenzie skrika.
»Ack, min stackars gosse, de skurkarna ha dödat dig. — Hvar är
flickan?»

»Jack!» röt Ben.

»Jag kommer!» svarade jag.

»Vänta ett ögonblick», ropade fru Soames. »Vi måste hejda
blodflödet. — O, hvar är barnet?»

»Det har redan stannat. — Jag hoppas och tror, att hon är i
säkerhet. — Jag kommer, Ben, jag kommer!» då ett nytt otåligt
rop hördes.

Jag fann Ben och Uf bevakande bakdörren, den förre kall och
lugn som alltid, den senare förfärligt upprörd och pladdrande som
en galning.

»Hvarför kom ni inte?» frågade Ben. — »Är ni sårad? Ni är
ju alldeles blodig.»

»Ingen fara! Bara en rispa», svarade jag. »Om vi kunna stå
emot en half timme, är allt bra. Daisy har gått till lägret efter
hjälp.»

»En liten hjältinna!» utropade Ben. »Men», tillade han och
undersökte mitt sår, »hade den där kulan gått litet längre in, hade
pulsådern blifvit afskuren. — Hur många äro de därute?»

»De voro elfva», svarade jag, »men jag har dragit försorg om
en.    Nu äro de tio, och er vän, 'den artige Peter', anför dem.»

»Jaså», sade Ben, »jag misstänkte nästan det. Får jag tag på
honom denna gång, skall han inte mera göra någon skada. Tio mot
sex, om vi räkna Uf med, det är ju inte så farligt. Vi skola göra
vårt bästa.»

Bullret utanför hade afstannat och ersatts af en hemsk tystnad.

»De hålla krigsråd», sade Ben.

»Äro såväl fönster som dörrar ordentligt förbommade?»
frågade jag.

»Ja», sade Mackenzie, som kom fram till oss, »så starkt det
låter sig göra.»

Det var ett envåningshus innehållande fem rum, öfver hvilka
längs hela byggnaden löpte ett slags loft eller vind strax under
taket. Detta var ett slags skräprum, till hvilket man kom medelst
en trappa på insidan och på yttersidan genom en dörr, som var 
belägen femton fot från marken och som man naturligtvis icke kunde
nå utan stege.

Efter en kort rådplägning beslöto vi oss för följande plan. Ben
och Uf skulle stanna vid bakdörren; jag skulle bevaka främre dörren
och hålla ett öga på fönstret till hvardagsrummet. Mackenzie skulle
stanna hos kvinnorna i ett af sofrummen, och Mikael och Sanderson
skulle bevaka de två andra sofrummen. På detta sätt blef ett rum —
det som stod i förbindelse med loftet — obevakadt, men Ben kunde
se till det emellanåt utan att behöfva gå så långt från sin plats, och
i händelse någon särskild dörr eller fönster blef utsatt för ett allmänt
anfall, skulle vi naturligtvis hjälpas åt att möta detta.

Tystnaden därute bröts efter ungefär fem minuter af »den
artige Peter» eller Reid, för att kalla honom med det namn han senast
antagit, som sade:

»Hallå därinne!»

»Hallå, Peter!» svarade Ben. »Är det du? Hvad står nu på?
Vill du ha en repstump, så att din hängning kan fullbordas?»

»Det kommer nog att behöfvas en repstump, innan jag är färdig
med dig, Ben Layton», svarade Reid. »Jag skall servera dig litet
af din egen sås, när jag får tag på dig.»

»Hå hå!» ropade Ben. »Det var nog inte det, du kom för
att säga, tänker jag.»

»Öppna dörren!» skrek Reid.

»Tror du det?» svarade Ben. »Vi äro härinne och ni utanför,
och så kommer det att bli.»

»Hör på», sade Reid. »Affären mellan dig och mig kan skjutas
upp till en annan gång. Hvad vi nu vilja ha är guldet. Lämna ut
det, så skola vi gå vår väg.»

»Du är mycket hygglig», sade Ben. »Men jag tror, att du
tagit miste på hus.»

»Om du inte gör det, får du svara för följderna», hotade Reid.

»Alldeles», svarade Ben.    »Det är just det jag vet.»

»Vi äro två mot en», fortsatte Reid.

»Prat!» invände Ben. »Ni äro bara tio, och ni äro på orätt sida
om dörren. Vet du, Peter, jag skall i all vänlighet ge dig ett råd.
Skynda dig härifrån, medan det är tid. Polisvakten är här inom
tjugo minuter.»

»Tala om något nytt», sade Reid skrattande. »Det där har
unge Brook hittat på.»
»Du får tro, hvad du vill», sade Ben. »Om du inte har mer
att säga, så har jag det inte heller.»

Reid gjorde ett sista försök.

»När vi komma in — och vi skola göra det —», ropade han,
»svarar jag inte för mina karlar. Deras blod är i svallning. Akta
dig! Man har sagt mig, att du har två kvinnor och ett litet barn
därinne.    Det är bäst att göra upp i godo för deras skull.»

»När har du blifvit så ömmande för kvinnor och barn?» frågade
Ben.    »Så var det inte vid Silver Forbes, vill jag minnas.»

Reid lät höra en vild ed. »Du har fått höra mitt sista ord,
och eftersom du inte vill göra, som jag säger, kommer ingen af er
att få se solen gå upp. — Kom hit, Dick, slå in dörren!»

»Hvem är Dick?» frågade Ben mig.

»En mycket stark karl», svarade jag.    »Hör, nu kommer han.»

Vi hörde Dicks stöflar klampa mot stenarna utanför, och i nästa
ögonblick rusade han med hela sin kroppstyngd mot dörren, som
knakade i sina fogningar men stod emot stöten.

»Ha, ha!» skrattade Ben. »För stark för dig, Dick. Försök
en gång till! — Mackenzie! Micky! Sanderson! Kom hit allesamman!
Skynda er!»

Vi sprungo dit.

»Skaffa hit ett rep, Mac! — Ni andra få stå invid väggen,
färdiga att hugga honom. När han kommer nästa gång, skola vi
bereda honom en öfverraskning.    Håll er färdiga nu!»

»Den gaf med sig litet», hörde vi Dick säga. »Jag skall
försöka en gång till.    Ur vägen med er!»

Vi hörde honom rusa fram. Ben lyssnade ifrigt med örat mot
dörren.

»Nu!» ropade han, och snabbt som tanken lyfte han af den
tunga bommen och slog upp dörren med det resultat, att Dick, som
spänt hvarje muskel för att öfvervinna dörrens motstånd, flög in
genom det öppna dörrhålet som en afskjuten kanonkula och stupade
omkull på golfvet midt ibland oss.

Därefter slogs dörren igen med en smäll midt för näsan på de
förvånade röfvarne, och under det att deras vilda rop af
missräkning hördes därutanför, kastade vi oss öfver den fallne jätten.

Han kämpade emot med förtviflans mod, men vi voro för
många, och inom kort hade Mikael surrat fast hans händer och
fötter  med rep, som trotsade hans styrka.    Sedan släpade vi honom
in i ett annat rum och öfverlämnade honom åt hans egna
funderingar.

»Ha, ha, ha!» skrattade Ben, »det där väntade du dig inte,
Peter.    Nu äro ni endast nio.    Hurra!»

Reid svarade intet, men vi hörde honom mumla något, som
om han utdelade några viktiga befallningar. Så blef det tyst ett
ögonblick, hvarefter vi hörde ett skarpt: »Nu!», och dörren bearbetades
med en yxa.

»Se så!» hviskade Ben. »Jag hör dem springa rundt huset. Gå
och bevaka fönstren!»

Vi skyndade till våra platser och stodo beredda. Det uppstod
ett ljud som när trä splittras, hvilket åtföljdes af två skarpa knallar,
som visade att Ben genast dragit fördel af det upphuggna hålet.

»Här ha vi dem, gossar!» skrek Sanderson på sin post, och
med ett brak gåfvo fönsterluckorna vika. Skott, eder och vilda skrik
följde, och när vi sprungo för att ta emot röfvarne, rusade dessa
redan in genom det öppna fönstret.

»Bevaka dörren, Uf!» röt Ben och rusade som en tiger fram
från   förstugan.    »Ut   med   dem,   gossar!    Ned med de kanaljerna!»

Han grep den närmaste i strupen och skakade honom, så att
tänderna skallrade i munnen på honom. Mikael och Mackenzie
kämpade tappert, drefvo tillbaka sina motståndare steg för steg utan att
ge dem tillfälle att skjuta, under det att jag, som plötsligt kom i
kollision med Tyke, tog honom på mina armar och kastade ut
honom genom fönstret med sådan fart, att två af hans kamrater, som
stormade in, tumlade öfver ända på marken utanför. Den, som Ben
fått tag på, lyckades slita sig lös och tänkte hoppa ut genom fönstret,
då en kula från Sanderson träffade honom i ryggen, hvarvid han
ramlade till golfvet med ett skrik. När de andra två märkte, att de
blefvo så ovänligt emottagna, skyndade de ut genom fönstret och
sprungo bakom hörnet efter sina kamrater.

Nu brakade det vid bakdörren, som blef inslagen, och ett gällt
skrik från Uf kallade oss dit.

»Stanna, där du är, Mac!» ropade Ben. — »Kom, gossar!»

Vi sprungo till förstugan, där Uf stred som en hjälte och stack
med spjutet i högra handen åt alla håll, medan han med den vänstra
svängde sin klubba öfver hufvudet. Kulor susade likt bin kring
våra öron, och efteråt förvånade det mig, att någon af oss
lämnades vid lif.    Men   vi   trängde på i samlad trupp, och röfvarne togo
till flykten,   ramlande   omkull   på   hvarandra i sin ifver att   komma
undan.

»Kr-r-r!» hväste Uf, och ett spjut hven genom luften och
träffade målet. Det blef ett tjut af smärta och skrämsel. En af
karlarna skilde sig från de andra och sprang bort i månskenet med
spjutskaftet stickande rakt ut från ryggen som en styf svans.

»Bravo, Uf!» ropade Ben och slog igen dörren. — »Bär ut
bordet   från hvardagsrummet, gossar!    Vi måste barrikadera dörren.»

Vi sköto det tunga bordet för dörren, lämnade Uf på vakt söm
förut och sprungo till sofrummet, där Mackenzie höll på att
barrikadera fönstret.

»Jag undrar, hvar polisvakten är», sade Ben.

»Vi ha dem nog säkert här snart», svarade jag. »Daisy måste
ha hunnit till lägret för åtminstone en kvarts timme sedan.»

»Det här har minskat deras antal till sju», sade Ben, när vi
hjälptes åt att bära den sårade röfvaren till sängen, där han låg
stönande.    »Jag röstar för att vi göra ett utfall mot dem.»

»Det skulle jag inte råda till», sade jag. »De voro sex vid det
här fönstret och lika många tycktes vara vid bakdörren. De kunde
knappt ha hunnit så fort rundt byggningen, och för resten hade de
fått nog för en stund.»

»Ja, nog hade de fått så pass mycket, att de behöfde hvila sig
litet», sade Ben.    »Då har Peter fått förstärkning.»

»Det ser nästan så ut», sade Mikael.

»Ja, det kan inte hjälpas», mumlade Ben. »Vi få strida så godt
vi kunna, ehuru det är hårdt, om vi skulle bli öfvermannade nu, när
vi hade ett sådant öfvertag.   Jag undrar, hvad de tänka företa sig nu.»

I detsamma ropade Reid utanför:  »Layton!»

»Hallå!» svarade Ben.

»Öppnar du?»

»Öppnar!» ropade Ben. »Hvad tänker du på? Vi ha ju
fördelen på vår sida.»

»Det ha ni inte längre. Jag har fått förstärkning. Nu hör du
mitt sista ord.»

»Det har du sagt förut», inföll Ben. »Det är så godt, att vi
ta ett nappatag igen då.»

»Det har flutit tillräckligt med blod», sade Reid. »Lämna ut
guldet, så få ni vara i fred!»

»Hör  inte på den där lögnaren», utbrast Sanderson.    »Jag vill
inte ge en styfver för våra strupar, om han väl kommer in. Låt
honom veta det.»

»Där hör du, Peter», sade Ben. »Mina kamrater gå inte in på
det. Ni kunna inte komma in, och polisvakten kommer att ta er,
om ni inte ge er af.»

»Ni bli väl så lagom morska, när ni få höra nyheten», sade Reid.

»Hvilken nyhet?»  frågade Ben.

»Att ert bud blifvit hejdadt.»

Mitt hjärta tycktes stanna, när jag hörde detta. Hade Daisy
verkligen fallit i skurkarnas händer? Jag sprang till dörren, men
Ben sköt mig tillbaka.

»Hur då?» frågade han.

»Mina karlar mötte honom, när han sprang bort, och när han
inte ville stanna, fick han en kula genom hufvudet.»

Ben såg på mig med ett triumferande leende.

»En sådan lögnare!» hviskade han och ropade sedan till Reid:
»Det var en gemen otur. Vänta, tills jag fått tala med mina
kamrater!»

»Det är den sista möjligheten jag ger er att slippa ifrån det
helskinnade», varnade Reid.

Ben hviskade: »Han har ljugit om Daisy. Hvad skola vi tro
om förstärkningen?»

»Jag tror, att det är sant», svarade jag. »Åtminstone fem eller
sex nya ha kommit!»

Då måste vi få dem att dela på sig», sade Ben. »Om alla
tolf ge sig på dörren samtidigt, äro vi förlorade.»

»Öppna och låt oss anfalla dem», mumlade Mikael.

»Nej», inföll Mackenzie, »vi äro för få och ha inte råd att
mista någon.»

»Jag skulle gärna vilja veta, hur många de verkligen äro», sade
Ben otåligt.    »Jag tror, att ett bra utfall skulle skrämma dem.»

»Mig finna ut», inföll Uf, och då ingen tog någon notis om
hans anmärkning, försvann han genast.

»Vi kunna inte vänta här hela natten», ropade nu Reid. »Hvad
tänka ni göra?»

»Vänta litet!» svarade Ben. »Gif oss tid; vi skola svara om en
minut. — Släck ljuset», hviskade han.

Ljuset i förstugan, det enda som lämnats brinnande, släcktes,
och Ben smög sig till dörren och tittade genom nyckelhålet.
»Nå?» frågade Reid.    »Hvad är ert svar?»

»Jag räknar till tio», hviskade Ben och drog sig tillbaka från
nyckelhålet. »Jag kan inte se Peter. Håll er i ordning nu! Skjut,
när jag öppnar dörren!    Rusa inte ut!»

»Hur går det?» ropade Reid otåligt. »Jag är utledsen på att
vänta.    Säg ja eller nej!»

»Nej!» röt Ben och slog upp dörren på vid gafvel.  »Fyr!»

Våra revolvrar afskötos nästan samtidigt, och två karlar stupade,
döda eller sårade. Innan vi åter fått igen dörren, kom ett spjut
hvinande, som vi tyckte genom dörröppningen, och genomborrade en
af uslingarna.

»Det där var Uf», ropade Ben, smällde igen dörren och sköt
för bordet, under det att en skur af kulor smattrade mot det tjocka
trävirket.    »Hvart har han tagit vägen?»

»De dra sig litet tillbaka», sade Mikael, som klättrat upp på
bordet och tittade genom hålet. »Å!» utbrast han, när ett vildt skrik
hördes utanför, »Uf har spetsat en annan. Nu gå de på andra sidan
huset; några komma hitåt.    Passa på!»

I detsamma hörde vi kulor smattra mot taket, och samtidigt
som yxhuggen började dåna mot dörren, blef det ett förfärligt oväsen
i hvardagsrummet, åtföljdt af ett tungt fall och gälla rop.

»De bryta sig in där, gossar. In med er!» skrek Ben och sköt
genom den delvis splittrade dörren.

Jag rusade in i hvardagsrummet, följd af Mikael, och detta i
sista ögonblicket, ty en skur af kulor hven genom förstugan och ett
högt jämmerrop sade oss, att en af de våra blifvit träffad.

Men i hvardagsrummet var det alldeles lugnt och luckorna
orörda, och jag var på väg till ett annat rum, då jag hörde Mikael
ropa:  »Jag har honom! Jag har honom! Å, det är ju bara Uf!»

»Mig gå på taket», förklarade Uf. »Mig döda en, två. Sedan
de skjuta, och mig falla ned genom skorsten.»

»Skynda dig, Jack!» ropade Mikael. »De ansätta oss hårdt vid
bakdörren.»

Skjutandet utifrån hade afstannat, medan yxorna bearbetade
dörren, och det tycktes nu endast vara en tidsfråga, när den skulle ge vika
helt och hållet, ty månen lyste redan in genom en ofantlig remna i
den. Jag sköt genom hålet men utan verkan, ty huggningen fortsattes.
Karlen stod antagligen på knä och högg öfver hufvudet på sig.
Han höll emellertid upp så länge, att mitt skott hann besvaras, men
vi hade dragit oss mot väggen, just som en kula kom hvinande och
borrade sig in i den motsatta dörren.

»Lägg er ned», kommenderade Ben, som krupit ihop i ett hörn
med Sanderson midt emot sig. »Ni blottställa er endast onödigtvis.
Den där karlen få vi snart.    Håll er stilla.»

»Hvem blef sårad?» frågade jag.   »Det lät som om någon föll.»

»Det är slut med Mackenzie, fruktar jag», sade Ben.

»Jag är inte död», sade en svag röst under bordet. »Jag har
fått en kula i axeln och blöder som en stucken gris.»

»Vänta, tills vi fått tag på den där karlen med yxan», sade jag,
»så skall jag bära in er och låta fru Soames förbinda er.»

»Jag skall krypa dit», svarade Mackenzie. »Bry er inte om mig!
Men ge dem på tafsen, det är hvad jag önskar.»

Han släpade sig in i sofrummet, och snart hörde vi fru Soames
tända en sticka, under det att fru Mackenzie jämrade sig högt.

»Tyst, gumma», sade Mackenzie, »du är inte änka än.»

»Gamle Mackenzie tar saken lugnt», utbrast Mikael, »trots allt
obehag vi skaffat honom.»

»Ja», sade Ben, »det är en duktig karl, och det var ledsamt, att
vi skulle gå miste om hans hjälp.»

Medan han talade, sprang han upp och afsköt två skott tätt
efter hvarandra genom hålet i dörren. Ett hånskratt och en salfva
var det enda svaret.

»De skola snart vara inne här», utropade han. »Men vi skola
på min heder ge dem litet att tänka på, när de komma. — Hvart
ha polismännen tagit vägen?»

»Det måtte ha händt Daisy något», sade jag dystert. »Det är
nära två timmar sedan jag lämnade henne. Skall jag försöka komma
ut och bege mig af till lägret?»

»Nej», svarade Ben. »För en timme sedan hade det kunnat
vara till någon nytta, men nu kunna vi inte vara af med er.»

»Skicka Uf», föreslog Mikael.    »Nej, hvad är det där?»

»Hoo-wow-loo-hoo-loo!» skrek Uf, så mycket han orkade, och
hoppade upp på bordet med spjutet i högsta hugg. Den, som
bearbetade dörren med yxan, hade slutat ett ögonblick för att hämta andan
eller sträcka på sig, och när han reste på sig, blottställde han sig
oförsiktigt i öppningen, som han med så mycket besvär arbetat
upp. Det var då Uf passade på och slungade spjutet med kraft emot
honom, hvarvid röfvaren med ett hest skri föll till marken.
»Kom ned, din galning!» ropade Ben, när Uf dansade på
bordet och tjöt af glädje. »Kom ned! — Å, nu är det redan
för sent.»

En skur af kulor smattrade mot dörren, när Uf föll hals öfver
hufvud i golfvet och rullade under bordet.

»Mig inte sårad», mumlade Uf. »Han inte skjuta mig denna
gång.»

»Det var den tredje på din andel, Uf», sade Mikael. »Du är
af mera nytta än någon annan.»

»Mig gå efter ett annat spjut», fnyste Uf och kröp ut i
hvardagsrummet.

Hjälten med yxan hade sålunda blifvit oskadliggjord, och
ingen af hans kamrater tycktes böjd att intaga hans plats, hvarför
Ben drog fördel af detta lilla andrum och tittade försiktigt ut
genom hålet.

»Kan du se dem, Ben?» frågade Sanderson.

»Ja», svarade han, »och jag kan inte förstå, hvar i all världen
de komma ifrån.    De äro åtta nu.»

»Åtta!» utropade jag. »Då måtte de ha varit sexton från
början.»

»De äro nio», rättade Ben. »Här kommer en med ombundet
hufvud.»

»Det måste vara en af dem vi slogo till marken, när dörren
öppnades. Hvad göra de?» frågade Mikael.

»De ha fått tag på en stege», svarade Ben. »Hvad kunna de
nu ha i sinnet?»

Jag har förut omnämnt loftet, men vid denna tid hade ingen
af oss någon aning om att det fanns.

»Jag ser Peter», hviskade Ben. »Räck mig bössan, Micky. Om
jag kan knäppa honom, skola nog de andra bege sig på flykten.»

Mikael gaf honom bössan; Ben tog noga sikte och sköt.

»Bom!» utropade han förargad och drog sig tillbaka just lagom
för att undvika en kula, som kom hvinande in genom hålet. »Här
komma de», tillade han. »Nej, det är bara tre. De andra gå bort
med stegen.»

»Hvad är det ni säger?» frågade Mackenzie från sitt rum. »En
stege?    Då tänka de försöka sig på att komma in genom loftet.»

»Loftet? Hvilket loft?» frågade Ben förvånad.
»Det är ofvanpå, längs hela huset», svarade Mackenzie.
»Trappdörren i rummet till höger.    Det står en stege i hörnet.»

»Kom hit, Uf, och bevaka den här dörren», ropade Ben. »Du
kan nog reda dig. Jag kan inte undvara någon annan. Kom,
gossar! Vi måste komma dit upp före dem, annars är det ute
med oss.»

»Jag skall stå vid dörren tillsammans med den där svarta
varelsen», ropade nu fru Soames och kom ut i förstugan. »Jag har
fått Mackenzies revolver och skall också begagna den, om någon
vågar titta in.»

»Bravo!» utropade Mikael, som redan tändt ett ljus, och ställde
den korta stegen mot luckan i taket.

»Det är bara ett litet hänglås för dörren där uppe», ropade
Mackenzie. »Det är ... » Resten af meningen uppslukades af det
oväsen, som uppstod, när anfallet samtidigt började vid bakdörren och
uppe vid loftet.

»Upp med er!» skrek Ben. Och Mikael sprang upp för stegen,
slängde upp dörren och hoppade upp på loftet, just som ytterdörren
trycktes in med ett brak och den främste röfvaren rusade in.

Mikael var ögonblickligen öfver honom, och de rullade om
hvarandra på golfvet, under det att Ben, som stod i luckan, fällde
den andre, som kom in, med ett skott i pannan och rusade mot
den tredje.

Jag förlorade ingen tid att följa honom, men innan Sanderson
hann komma upp, träffades han af en kula i bröstet och föll med
ett jämmerrop ned i rummet inunder, hvarvid luckan föll igen efter
honom.

Den nästa, som kom in, var Tyke; han styrde kurs rakt på
mig och afsköt sin revolver mot mitt hufvud. Skottet gick lågt och
skrubbade mig i vänstra armen. Jag siktade på honom och rörde
vid trycket, men det klickade — jag hade glömt att ladda om.

Med ett vildt rop slungade jag bort det onyttiga vapnet. Jag
rusade på Tyke och fick en ny kula i axeln, när jag närmade mig.
Men detta hejdade mig icke; i nästa ögonblick hade jag gripit
honom i strupen och slog hans hufvud mot en bjälke, så att han
föll ned sanslös på golfvet, hvarpå jag vände mig mot två andra,
som kommo emot mig.

Mikael hade öfverrnannat sin motståndare och kämpade nu med
en annan, och Ben höll fortfarande på med den, som han först gifvit
<img id="3097">Han sköt bom, men då jag åter rusade på honom,
slungade han vapnet mot mig.</img>



sig på. Under tiden hade karlarna vid bakdörren lämnat sin post
och skyndade uppför stegen till loftet, så att nu kom det tre på
hvar och en af oss.

Loftet fylldes med rök, och skott smällde i alla riktningar, då
Reid, som fikade efter ett tillfälle att komma åt Ben, ropade: »Skjut
inte, gossar! Ni kunna lätt skjuta hvarandra af misstag. Begagna
knifvarna!»

Jag lydde vinken, drog min knif och stötte så vildt till höger
och vänster om mig, att mina motståndare gåfvo efter litet och jag
fick andas ut.

Det var en lycka, att detta hände just nu, ty jag fick se, hur
Mikael låg på golfvet med en skurk öfver sig, hvilken höjde knifven
för att stöta till.

Med ett högt rop kastade jag mig emot karlen men riktade
hugget orätt, då han vände sig om mot mig för att möta anfallet.
Jag föll därför öfver honom, hvarvid han förlorade jämvikten, så
att Mikael fick tid att höja sin revolver och skjuta honom genom
hufvudet.

När jag höll på att resa mig upp, aflossade Reid ett skott mot
mig. Kulan slet upp köttet i ryggen på mig, smärtan gjorde mig
halfgalen, och vrålande som en sårad tjur, såg jag mig omkring
efter ett offer.

Ben slog en karl, som höll fast honom i benen, med pistolkolfven
i hufvudet, så att han släppte sitt tag med en vild ed, hvarvid Ben
rusade mot Reid och grep honom i strupen. Jag fick se Mikael störta
till golfvet med handen tryckt mot hjärtat, och utom mig af raseri,
då jag såg detta, rusade jag på den karl, som utdelat hugget, och högg
efter honom med knifven. Den träffade midt i bröstet men tycktes
endast ha rispat honom, ty han ryggade blott tillbaka och gaf eld på
mig. Han sköt bom, men då jag åter rusade på honom, slungade han
vapnet mot mig med en svordom. Det träffade mig i pannan med
sådan styrka, att jag snurrade rundt och föll till golfvet rakt på en
skurk, som trots ett djupt sår i pannan, ur hvilket blodet flöt, kröp
fram mot mig med lyftad knif. Min egen tunga knif, som jag höll
stadigt i handen, föll samtidigt med mig, och som karlen låg
utsträckt under mig, trängde det långa knifbladet, påverkad af min
kroppstyngd, genom bröstet på honom och naglade honom fast vid
golfvet.

Det var Burke.
Jag kände mig matt och kunde icke resa mig. När jag
ändtligen lyckades komma på knä och stödde mig med händerna mot
golfvet, såg jag, hur Layton långsamt pressade lifvet ur Reid, och hur
en karl rusade tvärs öfver loftet mot mig. Det gick rundt
omkring i mitt hufvud. Jag kommer ihåg, att jag hörde skrik och
hurrarop och tyckte mig likasom i en dröm se mörka uniformer,
som utestängde månljuset, då de fyllde dörren till loftet, och sedan
förlorade jag alldeles medvetandet.

*

</chapter>
<chapter name="SEXTONDE KAPITLET. Firman Revel & Komp. upplöses">

<h1>SEXTONDE KAPITLET.</h1>

<h2>Firman Revel & Komp. upplöses.</h2>

När jag började återfå sansen, tyckte jag mig sväfva genom
luften, och då jag långsamt slog upp de tunga ögonlocken, fann
jag, att man bar mig från loftet till rummet nedanför.

»Hallå!» sade jag med svag röst. »Hvad står på? Hvad gör ni
med mig?»

»Jack, min käre Jack!» utropade major Woodward och
skyndade fram. »Gud vare lof, att ni lefver! Jag började tro, att ni
aldrig mera skulle vakna. — Se här, gossar, lägg honom på sängen!
Tag af honom skjortan! Sakta, karlar, sakta! Det är bra. — Nå,
hur känner ni er? Har ni det bra nu!»

»Inte just», mumlade jag. »Men hvad skall det här tjäna till?
Å! Jag kommer ihåg. Det var strid — jag — Hvar är Mikael? —
Hvar är —»

»Allt väl», hörde jag majoren säga, ehuru hans röst tycktes
komma långt bortifrån — och jag sjönk åter medvetslös tillbaka.

När jag nästa gång slog upp ögonen, föll min blick på en
främling, som betraktade mig med synbar belåtenhet.

»Ni blir snart bra», sade han vänligt. »Köttsår alltsammans.
Litet sämre med axeln. Har fått er en kula där. Här är det. Och
med en så stark kropp, som ni har, kan ni lefva i hundra år. —
Farväl så länge. Måste se till mina andra patienter.»

»Det är doktorn, förmodar jag?» sade jag till Woodward, som
satt bredvid sängen.

»Ja», svarade han, »och en skicklig en är det också. Det är
tur för er, att han är så hemma i sitt yrke. Det är en gammal
fältläkare, och när han kom och såg, hur illa däran ni voro, blef han
helt förtjust och sade, att det var alldeles som i gamla tider», och
majoren skrattade.

»Och   de   andra   patienterna?»   frågade jag.    »Hvilka äro de?»

»Det är lättare att säga, hvilka de icke äro», svarade
Woodward. »Ben Layton, er svarte vän Uf och tre af röfvarne äro de
enda, som sluppit undan utan någon skråma.»

»Daisy?» flämtade jag.

»Hon mår bra», sade Woodward. »Och de andra också. Jag
skall tala om allt sedan.»

»Men jag skulle vilja höra det nu», sade jag. »Tala om allt,
som händt!»

»Hvad nu? Hvad nu?» ropade doktorn och kom in. »Pratar
ni redan? Det är utmärkt.    Ni blir snart bra.»

»Är det ett så godt tecken?»   frågade jag med ett matt leende.

»Förstklassigt.    I går trodde jag ...»

»I går!» afbröt jag.    »Hur länge har jag då legat här?»

»Låt mig se», svarade doktorn. »Det var i tisdags kväll, ni kom
i delo med bandet, och tidigt på onsdagsmorgon fick ni det där slaget
i hufvudet.    I dag är det lördag.»

»Bevars väl!»   utbrast jag och skrattade svagt.    »Så lång tid!»

Doktorn log. »Ni är litet svag än, ser jag», sade han, »och
därför är det inte skäl att matta er mera. Drick det här, och när
ni åter vaknar, skall ni få höra allt.»

»Och träffa alla, hoppas jag», inföll jag och sväljde drycken.
»Det här förskaffar mig väl inte ett par dagars sömn igen?»

»Nej», svarade han, »endast till i morgon bittida. Jag lämnar
honom åt er, major.    Låt honom inte tala!»

»Major», började jag, när doktorn lämnade rummet, »hvad
gjorde ...»

»Håll mun!» afbröt majoren.    »Lyd order och sof!»

Hvilket jag också gjorde ganska snart, ty jag fann, att jag icke
kunde annat.

När jag vaknade på söndagsmorgonen, kände jag mig pigg som
en mört, hvilket jag talade om för doktor Dowton, när han kom för
att titta till mig.

»Godt!» utbrast han. »Nu skall ni först ha frukost, och sedan
skola vi hålla en liten mönstring. — Fru Mackenzie», ropade han,
»skaffa den här unge Herkules litet frukost!»

»Jag skäms att se fru Mackenzie i ansiktet», sade jag.
»Hon har förlåtit er», sade doktor Dowton skrattande. »Hon
har sin hygglige man utom all fara, ehuru han inte är alldeles frisk än.»

»Det var roligt att höra. — O, fru Mackenzie», utbrast jag,
då hon kom in med en bricka,   »jag vet inte, hvad jag skall säga er.»

»Allt är bra nu, Jack», sade hon. »Ert guld skaffade oss
obehag, men ert mod räddade oss. Hvad hade det blifvit af oss, om ni
inte hunnit hit i tid och hjälpt oss mot de där skurkarna?» Hon log
helt vänligt, när hon lämnade rummet.

»Förståndig kvinna det där», sade doktorn. — »Nå, hvarför
börjar ni inte?»

»Kallar ni det här frukost?» frågade jag och såg på skålen
framför mig.

»Det är allt, hvad ni kan få nu», sade doktorn. »Vi vilja inte
ha feber, eller hur?»

Jag drack ur soppan under tystnad och tittade sedan efter mera.

»Nej, inte mera på ett par timmar», sade han skrattande. »Om
ni nu är färdig, skola vi blåsa till parad. — Major!»

Woodward steg in och hälsade på mig.

»Allt klart?» frågade doktorn.    Majoren nickade.

»Hvad skall detta betyda?» frågade jag. »Jag börjar bli riktigt
orolig.»

»Det får ni inte», sade doktorn, »ty då afskeda vi kompaniet,
— Nu», ropade han och slog upp dörren, »nummer ett — Daisy
Revel, regementets dotter!»

Jag hörde en undertryckt snyftning utanför, och strax därefter
visade sig Daisy i dörröppningen, stödjande sig mot en käpp och
betraktande mig med deltagande blickar.

»Vrickad fot», förklarade doktorn och snöt sig med misstänkt
häftighet. — »Kom in, min lilla pullal»

»O, Jack!» ropade Daisy och linkade fram till sängen. »O,
stackars Jack! Så blek du är.»

Hon brast i gråt och skulle ha kastat sig på sängen, om icke
doktorn hållit henne tillbaka.

»Nå, nå, inte så där», sade han. »Du har sönder honom. Han
är bara hopsatt med bandage. — Det är rätt», fortsatte han, när
Daisy började skratta, »vi få inte se några tårar hos en sådan
hjältinna som du.    Stig nu åt sidan, min tös!»

Woodward lyfte upp Daisy i knäet, och doktorn ställde sig vid
dörren igen.
»Nummer två», ropade han, »Mikael O'Brien! Lätt sårad
i vänstra sidan af bröstet.    Blir snart frisk. — Kom in!»

Mikael kom in och skulle ha rusat fram för att trycka min
hand, om icke doktorn åter ställt sig i vägen.

»Stanna!» ropade han. »Ni får se på honom, det är allt. Ni
får inte lägga de där stora ramarna på honom för allt i världen.»

Mikael gaf mig en vänlig blick. »Käre gamle gosse», sade han.
»Gud vare lof, att du är bättre! Så snart doktorn vänder ryggen
till, skall jag lägga mig långsides med dig och göra fast.»

»Skall ni?» frågade doktorn. »Det skola vi allt bli två om.
Stig undan! — Nummer tre — Kenneth Sanderson! Sårad i
hufvudet. Ett lätt sår i högra sidan af bröstet, där en kula snuddat vid
fjärde refbenet. — Kom in!»

Sanderson inträdde och betraktade mig på vederbörligt afstånd.

»Sandy!» utropade jag. »Detta var en öfverraskning och en
riktigt glädjande.    Jag trodde, att det var slut med er.»

»Jag trodde detsamma om er», svarade Sanderson. »De ha gått
illa åt er, Jack.»

Sanderson yttrade detta med minen hos en man, som talar om
nyheter, och narrade alla att skratta.

»Gå åt sidan», sade doktorn. — »Nummer fyra — Duncan
Mackenzie!    Nyckelbenet krossadt.    Kryar snart till sig.»

Mackenzie kom in med armen i band och började genast prata.

»O, min stackars gosse!» utbrast han. »Att se er ligga efter
allt hvad ni gjort för oss. De fördömda skurkarna! Men ni ansatte
dem hårdt. — Nej, nej», fortsatte han, när jag afbröt honom, »jag
vet mycket väl, hvad ni vill säga. Bry er inte om min arm! Ni
rådde ju inte för det. Och dem, som gjorde det, har ni gifvit
betaldt.»

»Nummer fem», ropade doktorn och afbröt hans långa harang,
»Reuben Layton!    Fullkomligt frisk.»

»Hallå, Jack!» sade Ben.   »Det var roligt, att ni kommit er igen!»

»Nummer sex», förkunnade doktorn, »Mullinowool,
Morgonens ljus — ett godt stycke före dagningen», inföll han fnittrande.
»Bättre känd som Uf, bakdörrens hjälte.»

»Qch skorstenspipans», sade Mikael, när Uf visade sig i
dörröppningen med ett bredt grin af förtjusning öfver att få deltaga i
paraden, som doktorn kallade det.

»Hur må, Jack?» frågade han artigt.    »Ni mycket bra.»
»Ja, jag är inte död, Uf», sade jag. »Och skall inte glömma
ditt deltagande i striden.    Hvad skulle du vilja ha?»

Uf tog på sig en mycket dygdig min liksom för att afböja
hvarje tanke på belöning vid ett dylikt tillfälle, men när han slog
upp ögonen och fick se den tomma skålen framför mig, sade han
med ynklig röst:  »O, mig vara mycket hungrig!»

Det uppstod ett allmänt skratt, hvarunder fruarna Soames och
Mackenzie kommo in; den förra aktade icke på doktorns varning
utan hälsade mig med en smällande kyss på kinden.

»Gå er väg!» utbrast hon till doktorn. »Hvar skulle vi alla
ha varit i dag, om vi icke haft honom, det skulle jag just vilja veta.
Jag tycker bra om honom och skall kyssa honom en gång till.»
Hvilket hon också gjorde.

»Det gör ingenting», sade jag gladt, då fru Soames formligen
flyttades   undan  med   handkraft.    »Och här äro vi nu allesamman.»

»Ja», sade doktorn, »här äro vi, och här lämnar jag er, ty jag
måste återvända till Bathurst. — Håll ert öga på Jack, major, och
om han visar tecken till trötthet, så kör ut alla de här krymplingarna.
Jag skall rida öfver igen i morgon.»

»Vet ni, krymplingar», sade jag skrattande, när doktorn
lämnat rummet, »ni behöfva inte alls vara rädda för att ni trötta mig.
Jag vill höra hela historien — det vill säga allt, som jag inte redan
vet — ända från början.    Dra på! Full maskin!»

»Det är bäst, att du börjar, Daisy», sade majoren och satte
henne bekvämare i sitt knä.

»Ja, du kan gärna börja, min tös», sade fru Soames. — »Jag
har redan hört det ett halft dussin gånger», yttrade hon till de andra,
»men jag hör gärna om det igen.»

»Börja då, Daisy», yrkade majoren, hvarpå Daisy blygt började
sin berättelse.

»När du bad mig gå, Jack, sprang jag, så fort jag kunde», sade
hon, vänd till mig.    »Gjorde jag inte det?»

»Jo visst», svarade jag. »Det enda, jag var rädd för, var, att
du inte skulle stå ut i längden.»

»Jo, det gjorde jag länge nog», sade Daisy med en nick, »men
när jag sprungit omkring en mil, hörde jag tunga fotsteg bakom mig.»

»Hvem kunde det ha varit?» afbröt jag.

»Det troliga är», sade majoren, »att Reid afsände ett bud till de
öfriga medlemmarna af bandet,  sedan  ni lyckats komma in i huset,
eller kanske redan innan ni kom fram, ty ni kunde naturligtvis inte
möta honom, eftersom ni höll er så mycket åt sidan.»

»I alla fall», inföll fru Soames otåligt, »var han där, det gör
detsamma, när han begaf sig af. — Fortsätt, liten! Du trodde ju,
att det var Jack?»

»Ja», fortsatte Daisy, skrattande åt fru Soames' ifver; »först
trodde jag, att det var Jack men sedan —»

»Insåg du, att det inte kunde vara det», inföll fru Soames viktigt.

»Ja», fortsatte Daisy, »när jag tänkte på saken, var jag säker,
att det inte kunde vara du. Omkring femtio steg framför mig voro
några höga klippblock, öfvervuxna med träd och buskar, och utan
att se mig om sprang jag dit och gömde mig under en buske, som
växte bredvid den högsta klippan. Naturligtvis visste jag inte, om
man sett mig, men hoppades det bästa.»

»Naturligtvis», afbröt fru Soames. »Nå, min pulla, karlen kom
till klipporna.»

»Han kom till klipporna», sade Daisy, »och satte sig till min
förskräckelse på en stor sten och började stoppa sin pipa. Det var
ändå en tröst att tänka, att han inte sett mig, ehuru jag inte hade
den aflägsnaste aning om hur jag skulle kunna komma därifrån,
medan han var kvar. Jag vågade knappt andas af fruktan, att han
skulle höra mig.»

»Det kunde ju ha varit en vän», sade jag.

»Det kunde det ha varit», medgaf Daisy. »Jag tänkte på det
men ansåg det bäst, att jag höll mig fullkomligt stilla.»

»Ja, så var det, så var det», sade fru Soames med en
förebrående blick på mig.

»Det visade sig snart, att det inte var en vän», återtog Daisy,
»ty när han tändt pipan och dragit några bloss, höjde han hufvudet
och gjorde så här.»

Nu härmade Daisy spofvens skrik så bra, att Uf fnyste af
förtjusning. Det var det första han tydligt förstått sedan samtalets
början.

»Jag förstod, att det måste vara en signal», fortsatte Daisy, »ty
den, som hjälpte till att binda Jack, hade gjort på samma sätt. Och
det var det också, ty efter en stund besvarades skriket på långt håll.
Mannen fortsatte att röka och upprepade då och då signalen, och
svaret hördes  hvarje gång närmare, tills sex karlar slutligen kommo
dit och gingo fram till den, som satt och väntade. Den främste
af dem sade med grof röst: Tobe, hvad gör du där?'»

Daisy var icke utan humor och sinne för det dramatiska, och
vi skrattade alla hjärtligt, när hon härmade den grofva rösten.

»Tobe svarade: 'Hvad skulle jag göra annat än vänta på er?
Kaptenen skulle slå er i bitar, om han visste, att ni äro så
långsamma'. 'Han sade, att vi skulle vänta, tills vi hörde signalen, och
därför gjorde vi det', sade den andre. 'Kaptenen är nog framme nu,
så att det är väl bäst, att vi ge oss af till honom. Ja, där hörs
det för resten', ty flera skott hördes på afstånd. 'Skynda er nu,
annars blir kaptenen ond', och till min stora glädje skyndade de åt
Booroowong till.»

»Då var Tobe troligtvis utsänd i sitt ärende, innan jag kom
fram», sade jag, »och skotten, som du hörde, måste ha varit de,
som afskötos mot mig.»

Daisy nickade och började åter: »Jag höll mig naturligtvis stilla
en stund, men så snart karlarne voro ur sikte, hoppade jag fram och
sprang utför klipporna. Jag hade nästan hunnit ned, då jag halkade
och föll mellan ett par stora stenar.»

»Det var förskräckligt», sade fru Soames, som om hon nu
hörde berättelsen för första gången.    »Hvad gjorde du sedan?»

»Först kände jag ingen smärta», sade Daisy, »men så snart jag
reste mig, gjorde det så ondt i foten på mig, att jag blef rädd och
föll omkull igen.»

»Mellan stenarna», inföll fru Soames, »glöm inte det — mellan
stenarna.»

»Ja», sade Daisy, »mellan stenarna. Och jag kunde inte förstå,
hur jag skulle komma därifrån. Jag försökte ett par gånger men
föll ned igen, och det värkte så i min fot, att jag inte kunde låta
bli att gråta, i synnerhet när jag tänkte på er alla, och hur bra ni
behöfde hjälp. Genom att stapla upp några mindre stenar till ett
slags trappa, lyckades jag slutligen komma upp och satte mig att
hvila en stund. Därefter reste jag mig och försökte gå men halkade
åter och föll.»

»Du gjorde dig väl inte illa igen, hoppas jag», sade jag.

»Nej», sade Daisy, »inte särskildt den gången, och det värkte
dessutom tillräckligt förut. — Nå, jag satt stilla ett ögonblick och
hämtade andan, och så tänkte jag: 'Nej, Daisy Revel, det här går
aldrig an.    Du måste fortsätta.'»
»Jag försökte åter gå, men det var omöjligt, och då var det
intet annat att göra än att hoppa på ett ben. Men snart fann jag,
att det inte var så lätt, och innan jag hunnit långt, var jag så trött,
att jag måste sätta mig. Då började jag åter gråta, ty jag kunde
inte förstå, hur jag skulle kunna komma fram till lägret, och så
tänkte jag: 'Om du inte kan gå och inte hoppa, måste du krypa',
och det gjorde jag.»

»Det var mig en duktig tös», sade majoren och klappade henne.

»Men snart fann jag, att det var lika tröttsamt att krypa som
att hoppa», fortsatte Daisy, »och jag måste åter hvila mig. Sedan
växlade jag om med att hoppa och krypa, och efter en lång stund
fick jag ändtligen syn på lägret.»

»Bravo!» utbrast jag. »Och nu var det slut på alla dina
bekymmer.»

»Var det?» inföll fru Soames.    »Det skulle jag inte tro.»

»Jag ämnade just ropa», fortsatte Daisy, »men så tänkte jag,
att, om jag gjorde det, kunde jag väcka hela lägret och vakten kanske
skulle springa i annan riktning, i tro att det var falskt alarm.
Det stod ett tält i närheten, och jag hoppade dit för att väcka
guldgräfvare och tala om för dem, hur det stod till.»

»Det var mitt tält», inföll majoren. »Om hon bara vetat det,
kunde hon ropat.    Som det nu var ...»

»Låt flickan berätta själf», yrkade fru Soames i ljuf okunnighet
om sina egna täta afbrott.

»Det är inte mycket mera att säga», sade Daisy. »Jag hoppade
vidare och kom plötsligt rakt ned i en öppen grop; jag minns, att
jag   skrek af smärta, men så gjorde det så ondt, att jag svimmade.»

»Nu är det min tur i alla fall», sade majoren. »Jag satt och
skref, då jag plötsligt fick höra det där skriket. Jag gick genast ut
och hade den turen att komma rakt till den där gropen. Jag tron
att jag aldrig blifvit så förvånad, som när jag fick se den här lilla
stackarn vid mina fötter, så fullsmetad med smuts och dy, att jag
aldrig skulle ha känt igen henne, om hon inte sagt sitt namn. 'Major',
flämtade hon, 'känner ni inte igen mig? Jag är Daisy Revel. Det
är röfvare vid Booroowong. Jack kommer att bli dödad ... O,
skynda er!'»

»Jag skyndade mig att utdela befallningar åt en af vakterna,
som kommit dit», fortsatte Woodward, »och sedan bar jag in Daisy
i mitt   tält,   där   jag  lade  henne  på   min  säng.    Hon talade nu om
för mig, hvad hon sett och hört. Jag lämnade Daisy i min kalfaktors
vård, och fem minuter efter det att jag träffat den modiga flickan,
var jag med sju man på väg till Booroowong.»

»Då de gått», sade Daisy, »var kalfaktorn, Jenkins, lika vänlig
mot mig, som fru Soames skulle ha varit. Han tog af mig sko och
strumpa och baddade min fot, som värkte förfärligt, och lade om ett
bandage. Doktorn sade, att han hade inte kunnat göra det bättre själf.»

»Ja, Jenkins är van vid sådant där», anmärkte majoren. — »Nå,
som jag sade, galopperade vi bort, och det dröjde inte länge, förrän
vi voro vid Booroowong. Utanför byggningen sågo vi tre eller fyra
döda eller sårade, men utom dessa tecken till att något särskildt
förefallit, kunde vi icke märka något, som tydde på att vi kommit för
sent. Men när vi kommo närmare, hörde vi buller och skrik, som
tillkännagåfvo, att striden rasade någonstädes, och när vi nalkades
bakdörren, varnade oss ett långt spjut, som stack ut genom ett hål
i dörrspegeln, att komma närmare.»

»Det vara mig», anmärkte Uf med förlåtlig stolthet.

»Alldeles», sade majoren. »Vi stannade, och jag skrek: 'Öppna
för oss! Vi äro vänner.' Genast svarade fru Soames: 'Ha ni
ändtligen kommit? Skynda er upp på loftet till vänster, där äro de!'
Vi behöfde ingen vidare uppmaning utan skyndade om hörnet och
voro snart uppe på loftet.»

»Jag såg, när ni kommo in», sade jag. »Det var det sista, jag
kommer ihåg.»

»Jag kom först upp, men mina karlar voro så tätt efter mig,
att de rent af sköto mig in genom dörren. Vi kommo just lagom.
Layton hade tagit Reid i strupen, men två af röfvarne skyndade
till hans undsättning. En tredje — de andra voro icke stridsdugliga
— var i färd med er, Jack, och om han fått ge er ett hugg med
sin långa knif, skulle era utsikter att få höra på den här historien i
dag varit mer än små. Jag insåg, att ord skulle ha tjänat till intet,
ty han var alldeles för nära er; därför afsköt jag min revolver, och
han föll, just som han skulle stöta till. De andra gåfvo sig godvilligt
och belades med handbojor.»

»Och Reid?» frågade jag.    »Var han död?»

»Nej», svarade Ben barskt. »Han skulle ha varit det en minut
efteråt, men jag hörde vakten komma, och då släppte jag af mitt
grepp om strupen på honom. Jag har haft repet i ordning åt honom
under mången god dag.    Den fege hunden!»
»Vi försäkrade oss också om Reid», fortsatte majoren, »och
sågo oss sedan omkring. Ni hade gjort ett bra arbete, och många
lågo omkring er. Mikael reste sig upp, när jag nalkades honom,
men jag trodde, att det var slut med er. Ben var den ende af er
tre, som inte fått någon skråma.»

»Och röfvarne?» frågade jag.

Majoren skrattade. »Ja, ni hade inte behandlat dem just så
mildt. De måtte ha varit rent förtviflade sällar, eftersom de
kunnat hålla ut så länge, som de gjorde.»

»De voro tre mot en, när striden på loftet började», sade Mikael.

»Ja, jag vet, att ni kämpade tappert», sade Woodward. — »Ja,
som jag sade, vi togo Reid och två af hans män till fånga. Långa
Dick hade ni redan försäkrat er om. Det gör fyra. Ytterligare tre
togo vi hand om på loftet och fyra nere på marken, alla mer eller
mindre sårade.    Det gör elfva fångar.    De återstående sex voro ...»

»Döda, menar ni?» frågade jag.

Woodward nickade. »Hvarenda en. Hvad er vän Burke
beträffar, hade er långa knif bokstafligen spikat honom fast vid golfvet.»

»Jag vet det», sade jag med en rysning, när jag erinrade mig den
förskräckliga scenen. »Jag kunde inte hjälpa det. Jag föll på honom.»
Den indiska knifven hade räddat mig, liksom den fordom räddat
min far.

»När ni kommer på benen igen», sade majoren, »kommer ni
att finna er ryktbar — ni allesammans, menar jag. Titta på det här!
Doktorn hade den med sig i går kväll.» Han kastade en tidning på
sängen, medan han talade.

Det var ett exemplar af Bathurst Record, och det första, som
föll mig i ögonen, var följande, som stod tryckt med stora bokstäfver:

<table>
<td c><i>Ett stort guldfynd.</i>

<td c><i>Booroowong belägradt af röfvare.</i>

<td c><i>En svår strid.</i>

<td c><i>Sex mot sjutton.</i>

<td c><i>Infödingen Mullinowool.</i>

<td c><i>En liten flickas hjältebragd.</i>

<td c><i>Regerings ombudet anländer med sina män.</i>

<td c><i>Röfvarbandet totalt nedgjordt.</i>

<td c><i>Regerings ombudet lagt beslag på guldet.</i>
</table>

Utförlig redogörelse.    Skildring af en af de tappre försvarame,
Därefter följde fyra eller fem spalter både om hvad som händt
och hvad som icke händt.

»Det här var då för galet», sade jag skrattande, när jag ögnat
igenom artikeln, som bland annat beskref, hur jag 'slet mina band'
och rusade mot mina fiender 'likt en jätte, som vederkvickts med
vin'. »Alla äro vi omnämnda, ser jag. Men hvem är den tappre
försvararen? — Är det du, Micky?»

»Nej», sade Mikael skrattande, »visst inte. Jag har inte alls
något att skaffa med det där.»

»Tidningen skickade hit en ung man», sade majoren. »Jag
träffade honom och berättade så mycket jag visste. Det andra har
han tagit ur egen fatabur.»

I detta ögonblick hördes ett förfärligt tjut.

»Hvad är det?» utbrast jag. »Jaså, det var du, Uf. Hvad står nu på?»

Uf, som satt i ett hörn, knäppte ihop händerna öfver magen,
rullade med ögonen och tjöt åter.

»A, han vill, att vi skola tro, att han är hungrig», sade Daisy.
»Ut med dig, din storätare!»

»Han kan inte vara hungrig», sade fru Mackenzie. »Jag gaf
honom en duktig frukost.»

»Frukost!» utropade Uf.    »Mig endast få liten bit.    O—o!»

»Han fick återstoden af en fårstek», sade fru Mackenzie
skrattande, »men jag tror, att han skulle kunna äta upp ett helt får.»
Skulle du kunna det, Uf?»

»Ja», svarade Uf.    »Ni gifva mig får.    Tacka!»

»Du är rik nu, Uf», sade Mikael,  »så att du kan köpa ett får.»

»Ge honom ett ben till, fru Mackenzie», bad jag. »Han gjorde
ju oss en stor tjänst.»

»Kom då, svarte filfras», sade vår värdinna och lämnade
rummet,  »så får jag se, hvad vi kunna hitta på.»

Uf steg upp och gick mot dörren, men där vände han sig om
och sade:  »Ni mycket god man, Jack.    Mig glad, ni inte död.»

»Det är en vänlig själ», sade jag skrattande, när Uf försvann.
— »Vet ni, fru Soames, jag tror, att han smittat mig. Jag är
hungrig som en varg.»

»Det är bra», sade fru Soames och gick ut; »jag skall komma
hit med något, innan ni hinner blinka.»

»Inte mera af det där slasket jag fick till frukost, så är ni snäll»,
ropade jag efter henne. »Jag tror, att doktorn glömt, hur stor jag är.»
»Och vi ha glömt hans order», sade majoren. »Ni har fått
höra mera, än som är nyttigt.»

»Jag är inte det minsta trött», svarade jag. »Säg mig, major,
hvad betyder den där raden om ert beslag på guldet?»

»Jo», sade majoren skrattande, »regeringen tänker inte låta er
gå alldeles tullfria. Jag skall ta hand om guldet, tills ni samtycka
att betala viss procent och afgift för skyddsvakt.»

»Är det allt?» sade jag. »Det skola vi göra med största nöje.
Eller hur, kompanjoner?» De öfriga delägarne i firman nickade
skrattande.    »Hvar är guldet nu?» frågade jag.

»I Bathursts bank», svarade Woodward. »Hvilken verkan det
haft på invånarne i denna stad, kan ni se på sista sidan i den där
tidningen. Det börjar: 'Man är åter galen i Bathurst'. Staden är
helt enkelt tom», tillade han med ett skratt.

»Sådana tokar!» sade Mackenzie. »De skola förstöra det lilla
silfver, de ha, för att söka efter guld, som de inte få.»

»Nu få ni allt ge er ut härifrån», ropade fru Soames, som kom
in med en bricka, »ty doktorn blir alldeles vild, om vi skaffa hans
patient feber.»

»Ben, Micky och Daisy kunna gärna stanna», sade jag. »Vi
borde hålla bolagsstämma.» Men de skakade på hufvudet och gingo
skrattande sin väg.

Jag hade icke mycket ondt af mina sår efter denna dag, och
efter fjorton dagar solade jag mig ute på verandan, afhandlande
affärsfrågor med mina kompanjoner.

»Hör du, Daisy», sade jag, »doktor Dowton har gifvit mig
tillåtelse att resa. Blir du ledsen att säga farväl till Booroowong i
morgon?»

»Ja», svarade Daisy, »det blir jag, ty jag har haft så trefligt här.»

»Med din vrickade fot och allt annat?» sade Mikael skrattande.

»Och röfvarne», tillade Ben.

»Ja», svarade Daisy, »jag har varit så lycklig här. Jag vet inte,
hvad som kommer att hända, när vi komma till Sidney.»

»Hvad skulle hända dig, du lilla toka?» frågade jag.

»Jag blir alldeles ensam», sade Daisy sorgset. »Du och Micky
resa hem till England.    Jag vet, att ni göra det.»

»Du skall stanna kvar och gifta dig med mig», anmärkte Ben.

Daisy skrattade, men jag var tyst, ty jag tänkte på att hon var
föräldralös och undrade, hvad som skulle bli af henne.
»Jag tänker, det är så godt, du följer med mig», sade jag
slutligen, så gladt jag kunde.

»Eller med mig», inföll Mikael.

»Nej», sade Daisy beslutsamt. »Jag måste återvända till
Valparaiso med fru Soames.    Om mor kommit dit, saknar hon mig.»

Jag gaf samtalet en annan riktning. »Hvad skola vi göra med
Uf?» frågade jag.

»Jag har tänkt på det», sade Ben. »Jag har sålt hästen och
vagnen för mera, än hvad jag gaf för dem. Det är hans, som ni
minns. Det är inte skäl att ge honom en stor penningsumma. Han
skulle inte veta, hvad han skulle göra med den. Jag föreslår, att vi
samla ihop till en lifränta åt honom, som herr Arundel förvaltar, och
när Uf känner sig ha lust efter ett skålpund tobak eller en ny skjorta,
kan han gå och ta ut pengar till det.»

»Det var en utmärkt idé», sade jag, »och jag är säker på att
herr Arundel hjälper oss. — Kära Daisy, det är bäst, att du går
och packar.»

»Packa!» sade Daisy skrattande. »Alla mina ägodelar kunna
knytas in i en stor näsduk.»

»Hvad skall det bli af henne, gossar?» sade jag, när hon gått in.

»Fråga herr Arundel», föreslog Ben. »Han vet alltid, hvad som
är att göra.»

»Ja», samtyckte jag, »han är alltid en vän i nöden. Han är
en bland de mest ädelmodiga personer, jag träffat.»

»Kunna vi inte ta henne med oss?» frågade Mikael.

»Det skulle jag nog vilja», svarade jag. »Men låt oss först
höra, hvad herr Arundel har att säga. — Se där är doktorn! — Vi
resa i morgon, doktor, med er vänliga tillåtelse. Jag önskar, att ni
vore så god och talade om, hvad Mikael och jag äro skyldiga er. Jag
har redan frågat er det två eller tre gånger.»

»Ja, och det må ni fråga», sade doktorn. »Vi äro kvitt, min
gosse. Jag skulle inte ha velat gå miste om det här för allt i
världen. Ni har ingen idé om hvad ni gjort mig. Jag har sofvit i
Bathurst de sista fem åren, men det har satt nytt lif i mig att lyssna
till era äfventyr.   Jag vill inte ha en penny.    Inte en penny!»

»Men doktor», utbrast jag, »det är inte rätt. Ni har gjort så
mycket för mig, och jag måste vara envis.»

»Gå på med det då», utbrast doktorn, »om det roar er! Det
förändrar i alla fall inte saken.»
»Se på Jacks min!» utbrast Mikael hånande. »Vet ni, doktor,
han är stolt som Lucifer, men allt sedan han kom ut hit till
kolonien, har han likväl haft än den ena, än den andra att tacka för något.»

Jag steg upp och räckte fram handen. »Jag blygs öfver mig
själf, doktor», sade jag. »Er godhet kan aldrig betalas. Ni har
varit så vänlig, och jag vet inte, hur jag skall kunna tacka er. Må
det vara, som ni vill!»

»Bra», sade Dowton och skakade hjärtligt min hand. »Jag visste,
att ni inte skulle motsätta er en gammal mans nyck. — Micky, jag
är törstig efter ridten.    Tror ni, att ni skulle kunna ...»

»Jag tror, att jag kan», sade Mikael skrattande. »Jag vet, hvar
Mackenzie har det.»

»Jag dricker för er välgång», sade doktorn och tömde det glas,
som Mikael kommit in med. »Jag träffar er i Bathurst i morgon,
innan ni resa. Farväl till dess! Jag måste gå och se till någon af
de där röfvarne, som ni tvålade till.»

»Jag kom att tänka på något», fnittrade Mikael, »när du talade
så storslaget om hvad du var skyldig doktorn, och det var, ätt du
väl inte har så mycket att röra dig med.»

»Hur så?» frågade jag.

»Jo, fast du har del i guld för tiotusen pund, kan du inte
komma åt det, och jag tror inte, att du för närvarande har sex pence
i fickan.»

»Rätt», sade jag skrattande. — »Men alla ha vi våra små
svagheter. Jag lär mig så småningom ta emot en sak utan att känna
mig allt för mycket förödmjukad.»

»Jag har slutat packa», ropade Daisy och kom utspringande.
»Och jag behöfver en oxe för att dra min ask, så tung är den.»

»Då måtte du ha hittat en guldklimp till», sade Ben skrattande.
— »Nu, kompanjoner», fortsatte han och steg upp, »ge vi hvarandra
ett ärligt handslag.»

Vi gjorde, som Ben sade, och han fortsatte:

»Vi ha haft en sällsynt tur, och jag tror inte, att någon af oss
är nog snål att önska sig mera — åtminstone inte just nu. Därför
upplöses på grund af ömsesidig öfverenskommelse firman Revel &
Komp., hvad guldgräfningen vidkommer.»

»Men hvad vänskapen beträffar», sade jag, »bilda vi en firma
för alltid.»

*

</chapter>
<chapter name="SJUTTONDE KAPITLET. Farväl!">
<h1>SJUTTONDE KAPITLET.</h1>
<h2>Farväl!</h2>

Vi hade kommit tillbaka till Sidney, eskorterade af en polisvakt
för att skydda oss och vår dyrbara packning. När vi kommo
fram, funno vi, att nyheterna om våra äfventyr gått före oss, och vi
blefvo så ansatta med frågor, att Ben fann det rådligast att dra sig
undan till skogstrakterna. Han lämnade en skrifven lapp efter sig,
som tillkännagaf, att han skulle återkomma med anledning af en
viktig affär, som skulle afhandlas före vår afresa till England. Fru
Soames hade återvändt till sin man, som var alldeles utom sig,
emedan allt hans folk rymt till guldfältet. Vid vår ankomst hade
öfversten varit borta i norra territoriet, nu kalladt Queensland, men vid
hans återkomst, dagen före May Arundels bröllop, kom han på
middag till Evora.

Som vi på eftermiddagen sutto i herr Arundels rum,
samtalande om våra äfventyr, öppnades dörren af en tjänare, som anmälde:

»Herr Layton !»

»A, Ben!» sade herr Arundel och gick emot honom med
utsträckt hand. »Välkommen tillbaka till Evora! — Det här, öfverste,
är den man, som ni hört så mycket omtalas, särskildt i dag.»

Sedan Ben hälsat, lade han ifrån sig ett paket, som han haft
under armen, och utbytte en blick af hemligt förstånd med mig.

»Är det det där?» frågade Mikael hemlighetsfullt.

Ben nickade och stod med handen på paketet.

»Hvad har ni där?» frågade öfversten, då allas ögon riktades
på paketet.
»Jag vet! Jag vet!» ropade Daisy och dansade fram till bordet.
»O, låt mig öppna det!»

Hon slet hastigt upp omslaget och tog ut ett saffiansfodral, som
hon lämnade May Arundel.

»Se här», sade hon och lade paketet i Mays knä, »det är en
bröllopsgåfva åt er.»

»Åt mig?» sade May och öppnade fodralet. »O, så vackert
halsband!»

»Ja, det är åt er», sade jag, »med de bästa välönskningar från
Daisy, Ben, Mikael och mig.»

»Jag vet inte, hur jag skall kunna tacka er», sade May och
kysste Daisy.  »Hvar har ni fått tag på det? Säkerligen inte i Sidney?»

»Jo, det ha vi», svarade jag. »Bailey har arbetat på det,
alltsedan vi återvände från guldfälten, och Mikael har pinat honom med
att titta in i hans bod hvarje dag de sista tre veckorna för att
fråga, om det var säkert, att det skulle bli färdigt i tid.»

»Det är gjordt af litet guld från 'Brooks flamma'», förklarade
Ben.    »Vi trodde, att ni skulle tycka bäst om det.»

»Då tänkte ni nog rätt», sade May förtjust. — »Är det inte
vackert, Filip?»

»Mycket», svarade majoren. »Jag har aldrig sett något så
vackert.»

»Det är något annat också! — Det är något annat!» ropade
Daisy.    »Hvar är det, Ben?  Har ni inte tagit det med er?»

Ben skrattade och tog upp ur fickan en mindre ask, som han
räckte åt Woodward.

»Revel & Komp. be er hålla till godo med det här», sade han,
»och må ni bära den under många år!»

»Hvad nu, gossar!» sade majoren, när han öppnade asken och
tog upp en vackert arbetad guldklocka med kedja. »Det är för mycken
godhet.    Hvad har jag gjort för att förtjäna detta?»

»Tycker ni inte om den?» frågade Daisy oroligt.

»Tycker om den!» svarade han och tog henne i famnen. »Visst
gör jag det.    Jag vet verkligen inte, hvad jag skall säga.»

»Säg då ingenting», sade jag skrattande. »Ägna bolaget en
vänlig tanke, när ni blickar tillbaka på denna tid! Det skall glädja
oss mest.»

»Och gamle Uf också», sade Mikael. »Kedjan är gjord af det
guld, han fann.»
»A», sade Ben, »jag glömde.    Det är en present till.»

»En till!» sade herr Arundel.    »Hvad är det denna gång?»

»Uf är i köket», sade Ben skrattande.

»Uf!» utropade May. »Låt honom komma upp, far; jag skulle
så gärna vilja träffa honom.»

»Jag träffade honom för en stund sedan», förklarade Ben, då
herr Arundel ringde och gaf betjänten order. »Och när jag talade
om för honom, att jag ämnade mig hit, sade han, att han också
tänkte komma.»

Dörren öppnades nu, och Uf kom in.

»Vara ni hustru, som tillhöra Jack?» frågade han May.

Det blef ett allmänt skratt, hvarunder Uf vecklade upp en röd
bomullsnäsduk, som han höll i handen, och tömde dess innehåll på
bordet.

Innehållet bestod af omkring tjugo kvartsbitar, af hvilka den största
var stor som en knuten hand, och när Uf ordnat dem i en lång rad,
vände han sig till May och upprepade sin fråga.

»Nej», svarade May och skakade leende på hufvudet. »Jag
tillhör den här mannen.»    Hon pekade på majoren.

Uf såg nedslagen ut. Han betraktade kvartsbitarna, som voro
fullsatta med små glittrande korn, och tycktes nästan böjd för att
sopa ned. dem i näsduken igen.    Men så ändrade han sig.

»Det göra detsamma», sade han med en suck. »Mig tro, ni
tillhöra Jack. Sak samma. — Ni mycket god man.» (Detta med
en nick åt Woodward, som mottog komplimangen med ett leende.)
— »Mig gå och titta efter gul metall. Mig tro, Jack tycka om det.
Mig också tro, hustru tycka det.    Mig gifva henne allt.»

»Hvad!» utbrast May. »Har du verkligen gjort dig besvär att
samla detta åt mig? Så vänligt af dig, Uf!»

»Ja, tacka», grinade Uf förtjust. »Ni tycka om det? Mig tycka,
det vara mycket vackert.»

Ben hade försökt hålla sig allvarsam, men nu kunde han icke
hålla sig längre utan brast ut i skratt. »Svafvelkis!» fnittrade han.
»Svafvelkis! Inte en smula guld.»

Det kunde nu inte hjälpas, och vi fingo oss alla ett godt skratt.
Den stackars Uf hade lyckligtvis ingen aning om hur det var utan
trodde, att vi skrattade i förtjusning öfver den storartade gåfvan.

»Mig mycket glad, ni tycka om det!» anmärkte han
grinande.
»Tack, käre Uf», sade May. »Du är en vänlig själ, och jag
är dig mycket tacksam.»

»Tacka», sade Uf, hvarpå han tystnade och såg sig omkring.

»Å», utbrast Mikael, »jag vet, hvad han tänker säga. O—o!
Mig, mycket, mycket hungrig.    Ha, ha, ha!»

Uf stirrade helt förvånad på Micky, som tagit ordet ur munnen
på honom, och sade slutligen med mycket deltagande:

»Ni mycket hungrig, Micky? Det mig vara också. Mig hitta
orm därute.    Ni komma med.    Mig steka den.»

»Fy!» sade Mikael, men May ringde och sade till den
inträdande jungfrun:

»Tag med den där svarte mannen till köket och låt honom få
kvällsvard.»

»Han har ätit, alltsedan han kom, fröken», svarade flickan.

Uf gaf henne en förebrående blick, och midt under det
allmänna skrattet, som följde på denna underrättelse, sade han:

»Mig hafva kvällsvard för länge sedan; nu mig hafva
frukost.»

»Ni är väl god och tar hand om Uf, när vi rest?» frågade
Mikael herr Arundel.

»Ja visst», svarade vår värd. »Jag är rädd, att han är för
gammal för att vilja underkasta sig en mera civiliserad tillvaro, men jag
skall åtminstone se till, att han inte lider brist på något.»

»Nu måste jag gå», sade öfversten och reste sig. »Vi råkas
alla i morgon.»

»Ja, vi skola vara tillsammans för sista gången», inföll Mikael
sorgset.

»Inte för sista gången, hoppas jag», sade herr Arundel. »Ni
gossar känna till mina planer. Det här landet har framtid för sig,
och ni kunna göra sämre än komma hit igen till oss.»

»Om ni göra det, finna ni inte mig här», sade öfversten, »ty
vi ha fått order att bryta upp och återvända hem. Och det första,
jag skall göra vid hemkomsten, är att söka upp er far, Jack.»

»Både min far och jag komma att känna oss besvikna, om ni
inte gör det», sade jag.

»Jag skall nog inte utebli», svarade han. — »Kom nu,
Woodward!»    Men Woodward och May hade försvunnit.

»De   följas   åt   ned till grinden, gissar jag», sade herr Arundel
skrattande. »Man skulle kunna tro, att det var kvällen före en
skilsmässa i stället för en förening för hela lifvet.»

»Så där är det, när man är ung», sade öfversten. — »Ja,
farväl, Arundel», tillade han och gick.

»Nu, kära Daisy», sade May och kom in, »är det bäst, att vi
gå upp. Det är en alldeles ny klädning på ditt rum, och jag skulle
vilja se, hur du tar dig ut i den.»

Daisy tog god natt och sprang ut, strålande af glädje, ty
följande dag skulle hon för första gången uppträda som brudtärna.

»Jag har beslutat mig för hur vi skola göra med Daisy», sade
herr Arundel.    »Hon skall stanna hos mig.»

»Jag trodde, att det skulle bli så», sade Ben gladt.

»Stanna hos er?» inföll jag. »Menar ni, tills William Penn
blir färdig att afsegla?»

»Hvad vore det?» sade herr Arundel. »Efter hvad ni sagt, har
hon ju bara en närmare släkting i lifvet, och det är hennes morfar.
Jag skall skrifva till honom, och om han inte har något emot det,
skall hon stanna här hos mig för alltid.»

»För alltid!» utropade Mikael och jag med en mun.

»Ja», sade herr Arundel skrattande. »Hvarför inte? Jag mister
en dotter i morgon. Hvarför skulle jag inte kunna adoptera en
annan?»

»Jag är glad att höra det», sade jag. »Lilla Daisy får således
ett hem ändå. Det skall bli ledsamt att skiljas från henne, och jag
hade nästan tänkt göra henne till min syster.»

»Kanske vi kunna åstadkomma en öfverlåtelse framdeles», sade
herr Arundel med ett lätt skratt. »Under tiden skall jag ta vård om
henne.    Jag tror inte, att ni öfverger oss alldeles.»

»Nej, det får han inte», sade Ben. »Ni måste komma tillbaka
hit om en tid. Hvarför inte slå er ned här? Ett sådant lif skulle
passa er.»

»Ja, hvarför inte?» sade herr Arundel.    »Det tål att tänka på.»

»Vi skola tänka på det», sade jag skrattande. — »Hvad säger
du, Micky?»

»Jag säger», svarade Mikael allvarligt, »att, så länge Jack Brook
vill ha Mikael O' Brien till följeslagare, så får han det.»

»Bravo!» utbrast Ben. »Jag skall bli den tredje, om ni
vill.»
</chapter>
»Och som jag är säker på att Daisy inte har något emot att
vara den fjärde», tillade herr Arundel, »hoppas jag, att det inte
dröjer länge, förrän delägarna i det gamla bolaget åter samlas i
Australien.»

»Kanske», sade jag och tryckte hans hand. »Hvem vet? Men
om vi återkomma, kan ni vara säker på att det inte blir som
guldgräfvare. »

*

</chapter>




<h1>Wilhelm Billes Ungdomsbibliotek.</h1>

I.   <b>PIETER  MARITZ.   En  skildring  af zulu- och boerkrigen åren
1879—1881 samt af doktor Jamesons infall i Transvaal 1896</b>
af   <sc>Aug. Niemann.</sc>    Med 60 illustrationer.    Pris häft. 3: 75; inb.
4: 75.

II.   <b>BJÖRNJÄGARENS  SON</b> af <sc>Karl May.</sc>   Med 6 illustrationer.   Pris
inb. 3 kr.

III.     <b>ÖKNENS ANDE</b> af <sc>Karl May.</sc>    Med 5 illustrationer.    Pris inb. 2: 75.

IV.     <b>BLAND RÖDSKINN OCH COWBOYS</b> af <sc>G. A. Henty.</sc>  Med 12 illustrationer.    Pris inb. 3 kr.

V.   <b>VÅR FORNNORDISKA GUDASAGA</b> af <sc>Kata Dalström.</sc>   Med 10
illustrationer.    Pris inb. 2: 50.

VI.   <b>FRANK NORRIS'  ÄFVENTYR bland indianer och guldgräfvare</b> 
af <sc>G. A. Henty.</sc>    Med 11 illustrationer.    Pris inb. 3 kr.

VIL    <b>PÅ KRIGS- OCH SPEJARSTRÅT</b> af <sc>G. A. Henty.</sc>    Med 4
illustrationer.    Pris inb. 2: 75.

VIII. <b>VID INDIANGRÄNSEN</b> af <sc>William O. Stoddard.</sc> Med 4
illustrationer.    Pris inb.  3 kr.

IX.   <b>S:T MARKUSLEJONET.   Berättelse från Venedigs storhetstid</b> af
<sc>G. A. Henty.</sc>    Med 6 illustrationer.    Pris inb. 3 kr.

X.   <b>DONALD  HESTER eller kriget mot indianhövdingen Pontiac</b> af
<sc>Kirk Munroe.</sc>    Med 6 illustrationer.    Pris inb. 3 kr.

XI    <b>BLAND   KLIPPBERGENS   INDIANER</b>  af   <sc>G.   A.   Henty.</sc>    Med 6
illustrationer.    Pris inb. 3 kr.

XII.   <b>LJUDLÖSA STEG.   Berättelse från nybyggarlifvet i  Kentucky</b>
af <sc>Edward S. Ellis.</sc>    Med 4 illustrationer.    Pris inb. 3 kr.

XIII. <b>SPÖKET PÅ FLODEN. Berättelse från nybyggarlifvet i
Kentucky</b> af <sc>Edward S. Ellis.</sc> Med 4 illustrationer. Fortsättning
på  »Ljudlösa steg».    Pris inb. 3 kr.

XIV. <b>ÖFVERFALLET PÅ NYBYGGENA. Berättelse om
indianhövdingen »Kung Filips» strider mot de hvita</b> af <sc>Edward S.
Ellis.</sc>    Med 6 illustrationer.    Pris inb. 3 kr.

XV.   <b>JETRO  JUGGENS.   Berättelse  från nybyggarlifvet  i Kentucky</b>
af <sc>Edward S. Ellis</sc>.    Fortsättning på »Spöket på floden».    Med
4 illustrationer.    Pris inb. 3 kr.

XVI. <b>BLOCKHUSET VID LICKINGFLODEN. Berättelse från
nybyggarlifvet i Kentucky</b> af <sc>Edward S. Ellis</sc>. Med 4
illustrationer.    Pris inb. 3 kr.

XVII.   <b>  BAKHÅLLET VID OHIO.   Berättelse från nybyggarlifvet i Kentucky</b>   af <sc>Edward S. Ellis.</sc>    Med 6 illustrationer.    Fortsättning
på  »Blockhuset vid Lickingfloden».    Pris inb. 2: 75.

XVIII.     <b>NYBYGGARLIF  I NORDAMERIKANSKA VÄSTERN.   Två berättelser  från  indiangränsen</b>  af  <sc>Edward  S. Ellis.</sc>   Med 11
illustrationer.    Pris inb. 3 kr.

XIX. <b>TILL SJÖSS OCH LANDS. John Brooks äfventyr bland röfvare
och guldsökare.</b>    Med 7 illustrationer.    Pris inb. 2: 75.

XX.  <b> OLD   SHATTERHAND OCH YUMA-INDIANERNA.    Berättelse
              från Mexiko</b> af <sc>Karl May.</sc>    Med 10 illustrationer.    Pris inb. 3 kr.



Stockholm, tryckt hos P. Palmquists Aktiebolag, 1901.


