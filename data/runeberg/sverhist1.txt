<table o>
<td c><h2>BERÄTTELSER</h2>
<td c>UR
<td c><h1>SVENSKA HISTORIEN</h1>
<td c><small>AF</small>
<td c><big><b>C. GEORG STARBÄCK,</b></big>
<td c>FORTSATTA
<td c><small>AF</small>
<td c><big><b>P. O. BÄCKSTRÖM.</b></big>
<td c>--------
<td c><sp>FÖRSTA BANDET</sp>.
<td c>SAGOÅLDERN. MEDELTIDEN. I. TILL KALMARE-UNIONEN.
<td c>--------
<td c><small>NY REVIDERAD UPPLAGA.</small>
<td c><img></img>
<td c><big>STOCKHOLM,</big><br><big><b>F. & G. BEIJERS FÖRLAG.</b></big>
</table>
<table o>
<td c>Stockholm,<br><small>tryckt hos A. L. Normans Boktryckeri-Aktiebolag, 1885.</small>
</table>
INNEHÅLL.

<b>Sveriges urinvånare.</b>

                                               Sid.

Inledning ....................................... 5

<i>Stenåldern</i> ............................... 6

<i>Bronsåldern</i> ............................. 12

<i>Jernåldern</i> .............................. 16

<b>Berättelser ur Sveriges sagoålder.</b>

<b>1. Den nordiska gudasagan.</b>

                                               Sid.

Skapelsen ...................................... 21

Gudarne ........................................ 22

<tab>»Thor hos Hymer» .......................... 25

<tab>»Ägirs gästabud» .......................... 27

Balders död .................................... 30

Ragnarök ....................................... 32

Pånyttfödelsen ................................. 33

En blick på Asalärans inre betydelse ........... 34

2. <b>Ynglingasagan.</b>

Odin och Asarnes invandring .................... 36

De förnämste Ynglingarne ....................... 40

Sagan om Adil och Rolf Krake ................... 41

Konung Rolfs hof och Hottur Bondesson .......... 47

Sagan om Ingiald Illråda ....................... 57

3. <b>Sagor från den äldre hednatiden.</b>

Sagan om Vaulunder Smed ........................ 64

Sagan om Starkodder ............................ 68

Sagan om Hagbart och Signe ..................... 75

Sagan om Hjalmar och Ingeborg .................. 77

Sagan om konung Alf och hans kämpar ............ 85

4. <b>Vikingasagor.</b>

Sagubrott om Bråvalla slag ..................... 99

Sagan om Ragnar Lodbrok och hans söner ........ 109 

Sagan om Erik Väderhatt och Harald Hårfager ... 134

Sagan om Erik Segersäll och Styrbjörn Starke .. 139

Jomsvikinga-sagan ............................. 142

5. <b>Sagor och legender från kristendomens första
tider.</b>

                                                Sid.

Ansgarius ..................................... 151

Sagan om Olof Skötkonung ...................... 157

<tab>Olof Skötkonung och Olof Tryggvasson ..... 157

<tab>Olof Skötkonung och Olof Haraldsson ...... 176

6. <b>Öfversigt af hednatiden.</b>

Nordmannatågen ................................ 201

<tab>Gånge-Rolf ............................... 201

<tab>Island ................................... 203

<tab>Grönland ................................. 204

<tab>Amerika ........................,......... 205

Landet ........................................ 206

Folket ........................................ 210

<tab>Folklynnet i allmänhet. Tvekamp .......... 210

<tab>Fosterbrödralag. Vigarf .................. 211

<tab>Gästfrihet. Vördnad för fadrens minnen.
<tab><tab>Qvinnans ställning .................. 211

<tab>Uppfostran ............................... 212

<tab>Boningshusen ............................. 213

<tab>Födoämnen. Klädedrägten. Handeln ......... 213

<tab>Havamal .................................. 214

Samhällsförfattningen ......................... 219

<tab>Folkklasserna ............................ 219

<tab><tab>Trälarne ............................ 219

<tab><tab>Odalbönderne ........................ 220

<tab><tab>Tignarmännen ........................ 221

<tab>Förbundsförfattningen .................... 221

<tab><tab>Ätten. Häradet ...................... 221

<tab><tab>Landskapet. Riket ................... 222

<tab>Konungen ................................. 222

<b>Berättelser ur Sveriges medeltid.</b>

1. <b>Kristendomens strider med och seger öfver hedendomen.</b>
 
                                                Sid.

S:t Sigfrid ................................... 227

S:t Eskil ..................................... 231

S:t Bothvid ................................... 232

S:t David ..................................... 233

S:t Stefan .................................... 234

Förhållandet mellan Svear och Götar ........... 236

Konung Stenkil ................................ 237

Håkan Jarl .................................... 238

Konung Inge och Blot-Sven ..................... 242

Filip och Inge den yngre ...................... 247

Den fortsatta striden mellan Svear och Götar .. 251

Nordmän österleds ............................. 254

Varägerne i Ryssland .......................... 255

Väringarne i Miklagård ........................ 258

2. <b>Sverkerska och Erikska ätternas tronskifte.</b>

                                                Sid.

Sverker den äldre ............................. 266

Erik IX den helige ............................ 277

Carl Sverkersson .............................. 286

Knut Eriksson ................................. 290

Sverker II Carlsson ........................... 313

Erik X Knutsson ............................... 322

Johan I Sverkersson ........................... 325

Erik XI Eriksson .............................. 341

3. <b>Öfversigt af tiden från 1161 till 1250.</b>

Landet ........................................ 369

<tab>Vestergötland ............................ 369

<tab>Östergötland ............................. 371

<tab>Småland .................................. 372

                                               Sid.

<tab>Södermanland ............................. 372

<tab>Upland ................................... 373

<tab>Vestmanland .............................. 374

<tab>Dalarne .................................. 375

<tab>Helsingland .............................. 375

<tab>Jemtland ................................. 375

<tab>Herjedalen ............................... 375

<tab>Gotland .................................. 375

Folket ........................................ 378

<tab>Folklynnet ............................... 378

<tab>Bondens hemlif ........................... 379

<tab>Husfolket ................................ 380

<tab>Trälarne. Äktenskapet. Lysning. Vigsel ... 380

<tab>Barnauppfostran. Boningshusen ............ 380

<tab>Födoämnena ............................... 381

<tab>Klädedrägten ............................. 382

<tab>Kröningsceremonier ....................... 382

<tab>Konungens närmaste omgifning ............. 384

<tab>Handeln och Gillena ...................... 385

<tab>Hanseförbundet ........................... 387

<tab>Mynt ..................................... 387

<tab>Solsången ................................ 388

Samhällsförfattningen ......................... 394

<tab>Folkklasserna ............................ 394

<tab>Trälarne ................................. 394

<tab>Odalbönderne ............................. 395

<tab>Adeln .................................... 395

<tab>Köpstadsmännen ........................... 396

<tab>Presteståndet ............................ 396

Förbundsförfattningen ......................... 398

Konungamakten ................................. 398

<tab>Konungaval ............................... 399

<tab>Eriksgata ................................ 399

<tab>Kröningen ................................ 400

<tab>Konungens pligter ........................ 400

<tab>Konungens rättigheter .................... 400

<tab>Skatter .................................. 400

<b>Folkungaätten.</b>

1. <b>Birger jarl och Valdemar.</b>             Sid.

Valdemar Birgersson väljes till konung ........ 401

Folkungaättens slägttafla ..................... 402

Birger jarl riksföreståndare .................. 405

Valdemars kröning. Bröllopet i Opslo.
Herrevadsbro .................................. 406

<tab>Junker Carl .............................. 408

<tab>Birger jarls söner ....................... 409

Birger jarl och konungarne i Norge och Danmark. 410

<tab>Konungamötet i Kungs-Lena ................ 412

<tab>Tilldragelserna i Danmark från Valdemar
Seiers död till denna tid i.................... 413

<tab>Birger jarl medlare mellan konung Christofer och
erkebiskop Jakob Erlandsson ................... 417

<tab>Bröllopet i Jönköping. Birger får Mechtild, 
konung Abels enka ............................. 419

Ett par minnen ur det enskilda lifvet, utgörande
bidrag till denna tids historia ............... 420

<tab>Sigrid den fagra ......................... 420

<tab>Trolleslägtens upphof .................... 422

Birger jarls lagstiftning och inre styrelse ... 423

<tab>Qvinnans arfsrätt ........................ 423

<tab>Edsöre ................................... 423

<tab>Första steget till träldomens afskaffande. 424

<tab>Jernbördens afskaffande .................. 424

<tab>Stockholms befästande .................... 424

<tab>Birger jarls omsorg om handeln ........... 426

<tab>Lybeckarne och deras privilegier ......... 426

<tab>Hamburgarne erhålla privilegier .......... 427

<tab>Försök att utsträcka handeln till England. 427

<tab>Bjärköa-rätten ........................... 428

<tab>De sista åren af Birger jarls styrelse ... 429

<tab>Birger jarls och konung Hakons sista möte,
Konung Hakons död ............................. 429

<tab>Birger jarls död ......................... 430

2. <b>Valdemar.</b>

De första åren af konung Valdemars regering ... 431

<tab>Erkebiskopssätet flyttas från Gamla till
Nya Upsala .................................... 432

<tab>Valdemar och klosterjungfrun ............. 433

Brödrastriden ................................. 434

<tab>Brödramötet i Tranöjanäs ................. 436

<tab>Brödrastriden ............................ 436

<tab>Magnus tager konunganamn. Hertig Erik
dör ........................................... 439

<tab>Konungen i Norge söker medla mellan
Magnus och Valdemar ........................... 441

<tab>Konung Magnus' giftermål ................. 443

<tab>Krig mellan Magnus och Erik Glipping. Valdemar 
söker ännu en gång komma till riket i Sverige . 444

<tab>Freden i Laholm........................... 446

<tab>Konung Valdemars sista försök ............ 446

3. <b>Magnus Ladulås.</b>

Början af Magnus' regering .................... 447

<tab>Magnus Ladulås och Peder Porse ........... 447

<tab>Konung Magnus och Ingemar Nilsson. Folkungarne 
göra uppror ................................... 448

Konung Magnus och de andlige .................. 453

<tab>De förnämste bland konung Magnus' samtida inom
presteståndet ................................. 454

<tab>Linköpings stift ......................... 455

<tab>Skara stift .............................. 457

<tab><tab>Biskop Bryniolfs kristliga fromhet .. 458

<tab><tab>Biskop Bryniolf och riddar Tyrne .... 459

<tab><tab>Vexiöbiskopens häst ................. 461

<tab>Strengnäs stift .......................... 462

<tab>Vexiö stift .............................. 462

<tab>Kyrkomötet i Telge ....................... 463

<tab>Gråmunkeholmen ........................... 464

<tab>Clara kloster ............................ 465

Konung Magnus och Valdemar .................... 467

Det verldsliga frälset ........................ 469

Riddarväsendet ................................ 472

Magnus' inre styrelse ......................... 477

<tab>Utomordentliga gärder .................... 480

<tab>Herredagarne ............................. 481

<tab>Konungens råd ............................ 481

<tab>Riksdrotsen .............................. 482

<tab>Riksmarsken .............................. 482

<tab>Algotssönerna. Konung Magnus Ladulås
bestraffar ett edsöresbrott ................... 484

Visan om Arnfrid och skön Benedit ............. 486

Gotland och Öland under Magnus' regering ...... 487

Magnus Ladulås och grannrikena ................ 491

<tab>Alf Erlingsson ........................... 492

<tab>Erik Glippings död ....................... 495

Slutet af konung Magnus' historia ............. 497

<tab>Konung Magnus Birgerssons testamente ..... 497 

<tab>Konung Magnus Ladulås' död ............... 499

4. <b>Birger Magnusson.</b>

<i>Thorkel Knutsson riksföreståndare</i> ............. 500

<tab>Riksmarsken Thorkel Knutsson ............. 500

Thorkel Knutssons tåg till Karelen ............ 502

<tab>Ryssarnes första anfall på Viborg ........ 503

<tab>Sigge Lake i Kexholm ..................... 503

Uplandslagen. Birger Pedersson Brahe till
Finstad ....................................... 504

Konungadottern Ingeborgs förmälning ........... 506

<tab>Marsk Stigs döttrar ...................... 507

Konung Birgers bröllop ........................ 508

                                                Sid.

Thorkel Knutsson åter i Finland ............... 509

<tab>Landskrona................................ 510

<tab>Pekensaari och svenskarnas företag på Hvita
träsket ....................................... 510

<tab>Ryssarne anfalla Landskrona .............. 510

<tab>Mats Kettilmundsso ....................... 511

<tab>Marsken återvänder med svenska hären ..... 512

<tab>Landskronas fall ......................... 513

Den inre styrelsen. Thorkel Knutsson och
de andlige .................................... 514

Konung Birgers och drottning Märtas kröning. Hertig
Valdemars bröllop med Christina, marskens
dotter ........................................ 515

Marsken nedlägger sitt riksförmyndarskap ...... 517

<i>Konung Birger Magnusson och hans bröder</i> ....... 518

<tab>Förhållandet till Norge. Hertig Erik
trolofvas med prinsessan Ingeborg, norska
konungens dotter .............................. 518

<tab>Gästabudet på Aranäs ..................... 520

<tab>Brödernes första strid. Mötet i Fagradal . 523

<tab>Hertigarne draga till Danmark ............ 523

<tab>Fagradal ................................. 523

<tab>Hertigarne komma till konung Hakon i
Norge ......................................... 524

<tab>Kriget mellan Birger och hans bröder ..... 525

<tab>Stridens slut ............................ 526

<tab>Kolsäter ................................. 526

<tab>Slutet af år 1305 ........................ 527

<tab>Thorkel Knutssons död .................... 528

<tab>Håtunaleken .............................. 531

<tab>Fortsättning af brödrastriden ............ 533

<tab>Junker Magnus ............................ 533

<tab>Hertigarne och Erik Menved ............... 533

<tab>Hertigarnes verksamhet under stilleståndet. 
Ställningen i Danmark samt förhållandet
mellan detta rike och Norge, förmånligt för
hertigarne .................................... 534

<tab>Konung Birger befrias ur sitt fängelse ... 538

Krig med Norge ................................ 540

<tab>Bohus slott .............................. 540

<tab>Hertig Erik infaller i Norge ............. 540

<tab>Norrmännens hämdetåg till Dalsland ....... 541

<tab>Krigsrörelserna nere i Viken ............. 542

<tab>Hertig Eriks andra infall i Norge ........ 543

Mötet i Köpenhamn ............................. 543

Krig mellan Sverige och Danmark ............... 546

Fortsättning af kriget med Norge .............. 548

Fredsmötet i Helsingborg ...................... 550

De försonade bröderna ......................... 551

<tab>Hertigarnes bröllop ...................... 553

<tab>Hemkomstölet ............................. 555

<tab>Hertigarnes häfdaskifte .................. 556

<tab>Konung Birger efter 1310 ................. 558

<tab>Birger och Gotländingarne ................ 558

<tab>Birger och Helsingarne ................... 559

<tab>Birger och Finlands qvinnor .............. 559

<tab>Den förste kättaren inom Sverige ......... 560

<tab>Johan Brunke ............................. 561

Nyköpings gästabud och dess följder ........... 561

<tab>Hertig Valdemar hos konung Birger ........ 561

<tab>Hertigarne lägga råd med hvarandra ....... 562

<tab>Gästabudet ............................... 562

<tab>Hertigarne fängslas ...................... 564

<tab>Arvid Gustafssons slut ................... 565

<tab>De förnämsta följderna af Nyköpings
gästabud ...................................... 566

<tab>Konung Birger och junker Magnus söka
vinna riket ................................... 568

<tab>Skärkind ................................. 568

<tab>Karleby Långa ............................ 569

<tab>I Östergötland. Knut Porse ............... 569

<tab>Hertigarnes död .......................... 570

Visan om Johan Brunke ......................... 573

Slutet af Birgers regering..................... 575

Biger flyr ur riket. Rikets herrar sammanträda
i Skara ....................................... 575

Skara möte .................................... 576

Konung Birger förlorar riket .................. 576

Johan Brunke söker undsätta Stegeborg ......... 576

Nyköping och Stegeborg ........................ 577

Mats Kettilmundssons härnadståg mot
Danmark ....................................... 578

Slaget vid Mjölkelånga ........................ 578

Fred i Roskild ................................ 578

Konung Birger lemnar Gotland .................. 578

Konung Hakons i Norge död. Magnus
Eriksson ärfver hans krona .................... 579

Mötet vid Mora stenar. Begynnelsen af
vår svenska riksdag ........................... 580

Junker Magnus' slut ........................... 582

Erik Menveds och hans drottnings slut ......... 583 

Konung Birgers slut ........................... 584

5. <b>Magnus Eriksson och hans söner.</b>

<i>Magnus Erikssons minderårighet, 1319--1332</i> .... 584

<tab>En blick omkring Östersjön ............... 584

<tab>De förnämsta personligheterna i Sverige vid
begynnelsen af Magnus Erikssons minderårighet . 587

Ordnandet af riksstyrelsen. Föreningen i
Skara 1322 .................................... 589

Hertiginnan Ingeborg och Knut Porse ........... 593

Ryska kriget .................................. 596

Mats Kettilmundsson ........................... 597

Förmyndarestyrelsen ........................... 599

<tab>Beskattning af frälset och penningehjelp
af påfven ..................................... 600

<tab>Förmyndarnes åtgärder i och för uppodling
af Norrland. Lapparne. Birkarlarne ............ 602

<tab>Förmyndarnes vård om lagstiftningen ...... 604 

<i>Magnus Eriksson myndig konung, 1332--1355</i> ..... 610

<tab>Ställningen i Danmark .................... 610

<tab>Skåne, Halland och Bleking komma under
Sverige ....................................... 612

<tab>Magnus Eriksson koras till konung i Skåne.
Konung Christofers död ........................ 616

<tab>Om Skånes inlösen ........................ 617

Åtskilliga tilldragelser inom riket ........... 618

<tab>Konung Magnus rider sin Eriksgata ........ 618

<tab>Nils Ambjörnsson blir riksdrots .......... 621

<tab>Konung Magnus söker bota det onda som
inrotat sig under minderårigheten ............. 623

<tab>Konung Magnus firar sitt bröllop 1335 och krönes
jemte sin drottning i Stockholm 1336. Brefvet till
Södermanländingarne om julen samma år ......... 625

<tab>Underhandlingar med de hanseatiska sändebuden
från Lybeck och Campen ........................ 628

<tab>Lybeckarne och Sigvid Ribbing ............ 632

<tab>Riddar Johan Offesson på Lindholm ........ 633

<tab>Tornbyggnad på en bro i Upsala. Bernhard
läkare ........................................ 635

<tab>Öfversigt af tilldragelserna inom Norge .. 638

<tab>Möte i Skara 1339 ........................ 643

<tab>Konungasonen Eriks födelse 1339 .......... 644

<tab>Bref från påfven om Skåne ................ 644

<tab>Konungasonen Håkan född 1340 ............. 647

<tab>Bohus och Varberg ........................ 647

Sverige och Danmark ........................... 648

<tab>Magnus Erikssons och Valdemar Atterdags
första möte ................................... 653

Den inre styrelsen ............................ 656

<tab>Om de svenska bergverken och de första
lagarne rörande dem ........................... 657

<tab>Konung Magnus Erikssons landslag
(Medellagen) .................................. 663

                                               Sid.

S:t Birgitta .................................. 667

Krig med konung Valdemar och Hansestäderna .... 677 

Mötet i Varberg 1343 .......................... 679

Herremöte i Lödöse 1346 och konungens bref till
Sveriges allmoge .............................. 680

Krig med Ryssland. Digerdöden ................. 681

Konungens andra tåg till Ryssland 1350--1351 .. 688

<i>Magnus och Erik, 1355--1359</i> ................... 689

<tab>Bengt Algotsson .......................... 690

<tab>Erik gör uppror mot sin fader ............ 692

<tab>Konung Erik .............................. 693

<tab>Valdemars första försök att återvinna
Skåne ......................................... 695 

<tab>Konung Erik dör .......................... 697

Konung Magnus och rådet ....................... 699

<tab>Bengt Algotssons slut .................... 701

Konung Magnus och påfven ...................... 702

Valdemar vinner Skåne ......................... 705

<tab>Valdemar underhandlar med Hansestäderna .. 707

<tab>Valdemar vinner Helsingborgs slott ....... 709

Konung Valdemars tåg till Visby ............... 711

Konung Magnus försöker återvinna Skåne ........ 716

<tab>Möte i Söderköping ....................... 719

Magnus och Håkan. Elisabet af Holstein ........ 719

<tab>Konung Håkan äktar Margareta ............. 722

De missnöjde herrarne välja Albrekt af Meklenburg
till konung ................................... 724

<b>Albrekt af Meklenburg.</b>

<i>Albrekt af Meklenburg och Magnus Eriksson,
1364--1371</i> .................................... 727

<tab>Utsigterna för Magnus Eriksson ........... 727

<tab>Slaget vid Gata .......................... 729

<tab>Hvad som närmast följde på slaget vid Gata 733

<tab>Fortsättning af kriget. Mötet på Aaleholm
den 28 Juli 1366 .............................. 735

<tab>En stunds frihet från bojorna ............ 737

<tab>Konung Valdemar flyr från sitt rike ...... 738

<tab>Valdemar räddas. Albrekt stannar i sticket 740

<tab>Allmogen reser sig för att befria konung
Magnus ........................................ 741

<tab>Konung Magnus befrias ur sitt fängelse ... 744

<tab>Konung Magnus Eriksson dör ............... 748

<i>Albrekt och rådet, 1371--1389</i> ................. 750

<tab>Riksens råd .............................. 750

<tab>Den mäktigaste mannen i rådet ............ 752

<tab>De förnämste bland de öfriga herrarna och
prelaterna .................................... 755

Om Elisif och Bernhard den långe .............. 764

Svenska folkets hat till Tyskarna ............. 769

Den inre styrelsen ............................ 772

<tab>Förordningar utfärdade under konung
Albrekt ....................................... 772

<tab>Eländet ökas. Bo Jonsson dör. Försök till
den första reduktionen af kronogods i Sverige . 774

<i>Albrekt och Margareta, 1387--1397</i> ............. 777

<tab>En blick på Danmark och Norge ............ 777

<tab>De svenska herrarne och Margareta ........ 779

<tab>Slaget vid Falköping ..................... 782

<tab>Hättebröderne i Stockholm................. 786

<tab>Försåtet mot de svenska. Käpplingemorden . 789

<tab>Huru Hättebröderne fortsätta kriget....... 790

<tab>Fetaliebröderne .......................... 792

<tab>Mäster Hugo och katten ................... 794

<tab>Fred mellan Margareta och Albrekt ........ 795

<chapter name="O fosterland">
<poem>
O fosterland! o höga hjelteminnen,
Som för min själ i glans gå upp och ner!
Hur älskar jag ej er med alla sinnen!
Hur drages ej min hela håg till er!
Prakt, lycka, werldens lof, mitt lif -- förswinnen!
Jag ej i eder mina gudar ser.
Mitt land, mitt folk! -- då lifwets strängar brista,
För er, för er den suck, som blir min sista!

E. G. Geijer.
</poem>


</chapter>
<chapter name="Inledning">
<h2><small>INLEDNING.</small></h2>

*
</chapter>

<chapter name="Sveriges urinvånare">
<h2><small>Sveriges urinvånare.</small></h2>

Det har varit en tid, då vårt fädernesland var inhöljdt i samma 
mörker, som många trakter af de öfriga verldsdelarna äro ännu i dag. 
Det har varit en tid, dit ingen historia, inga sagor nå, då vårt land 
låg alldeles okändt för den öfriga verlden och då underrättelserna om 
detsamma, när de kommo till de folk, som då egde den högsta 
bildningen, nämligen <i>Grekerne</i> och <i>Romarne</i>, ljödo för deras öron lika 
underbara, lika otroliga, lika förvirrade, som de första berättelserna om 
hittills okända länder lyda för våra.

Djerfva sjöfarande hade besökt vårt land eller fått underrättelser 
om detsamma af angränsande folk, men dessa underrättelser blefvo ej 
trodda. Den gamla verlden med all sin höga bildning kunde ej 
föreställa sig, att det i den nordliga oceanen fans ett land, sträckande sig 
i norr och söder, längre och större än sjelfva den italienska halfön, 
och berättelserna af den sjöfarande -- han hette <i>Pytheas</i> -- som, efter 
allt hvad det vill synas af hans egen beskrifning om sin resa, sjelf 
besökt vårt land, blefvo föremål för den lärda verldens åtlöje.

Pytheas lefde 300 år före Kristi födelse. Någon resebeskrifning 
af honom sjelf hafva vi emellertid ej qvar, men de, som efter hans 
tid skrifvit om verldens utseende och delning i land och haf, hafva 
anfört stycken ur hans arbete, som endast derigenom kommit till vår 
kunskap.

Om vi således hos dessa den gamla verldens mest bildade folk 
förgäfves söka få någon närmare kännedom om vår nord, <i>hvem</i> skall 
besvara de frågor, vi vilja göra om denna vår nords äldsta tillstånd, om 
dess invånare, om deras lefnadssätt och öden?

Grekerne och Romarne kunna det icke; senare författare, till och 
med de, som härstammade från Norden och således hörde till samma 
folkstam som vi, kunna det icke, ty de bygde på den kunskap de 
gamle egde -- <i>hvem skall då lemna oss det tillförlitligaste svaret?</i>

<i>Vårt eget land.</i>

Den jord, der vi bygga och bo, de fält våra plogar plöja, och i 
första rummet de grafhögar, som betäcka vårt land -- se der de 
tillförlitligaste källorna till kännedomen om vårt land i tider, så långt 
tillbaka, att <i>inga</i> i skrift bevarade underrättelser, inga sägner ens från 
de äldsta tider nå dit.




Af olika slag äro minnesmärkena från dessa tider, som ligga före 
den tid, då vår historia börjar. Och detta gäller så väl i afseende på 
grafhögarne som i afseende på de vapen och redskap, som ur dem 
och för öfrigt här och der ur jorden blifvit uppgräfda. De senare äro 
antingen af <i>sten</i>, <i>brons</i> eller <i>jern</i>, och de noggrannaste forskningar visa, 
att de hafva tillhört skilda tidehvarf och beteckna olika ståndpunkter 
af utveckling. Man har med anledning häraf delat denna förhistoriska 
tid i <i>sten-</i>, <i>brons-</i> och <i>jern-</i>åldern.

Att det folk, som förfärdigar sina verktyg och redskap af sådana 
ämnen, hvilka äro lättast åtkomliga, såsom sten eller de dödade djurens 
ben, står på en lägre grad af bildning än det, som förstår konsten 
att smälta metall och bereda sina bohagsting deraf, är naturligt; men 
det förra är äfven äldre och har efter hand blifvit undanträngdt eller 
nått en högre odlingsgrad.

Att det folk, som begagnat sig af sten, är i tiden äldre än det 
som begagnat sig af metall, är klart ensamt derutaf, att ingen, om han 
kan välja, lärer föredraga sten framför stål. Ty hvem skulle väl vilja 
begagna sig af en yxa, ett huggjern eller en knif af sten hellre än en 
af stål eller brons? Hvem skulle väl, om han kan begagna sig af en 
jern- eller malmgryta, hellre önska sig en lerkruka? Att stenåldern i 
vårt land, såsom i de flesta kända länder, varit det första utvecklingsstadiet 
och föregått brons- och jernåldern, bestyrkes äfven på ett i 
ögonen fallande sätt af de talrika fynd, som blifvit gjorda i grafvar, 
tillhörande vår förhistoriska tid.

<i>Stenåldern</i> har en gång sträckt sig ej allenast öfver vårt land, men 
äfven öfver hela Europa och snart sagdt alla kända länder på jorden. 
Åtskilliga vilda folkslag på andra sidan verldshafvet hafva vid 
Europeernes första besök ännu lefvat i en stenålder, motsvarande den, om 
hvilken de äldsta minnesmärkena i vårt land vittna.

Låtom oss undersöka dessa minnesmärken! En redogörelse för 
dem, för grafvarnas beskaffenhet och de bohagsting, som blifvit funna 
i dem och på de ställen, der de haft sina boningar, skall lära oss 
mycket om detta urfolk.

Hvad som då först faller oss i ögat, är deras <i>grafvar</i>.

De mest betydande bland dem utgöras af jordhögar, i hvilka sjelfva 
grafven är bygd af stora, på kant resta stenar med den släta sidan 
inåt. Grafven har en aflångt fyrkantig eller rund form och taket 
bildas af stora stenblock. Ingången till en sådan graf utgöres alltid af 
en lång och smal betäckt gång, likasom sjelfva huset bygd af på kant 
resta stenar, och leder från högens östra eller södra sida (vanligen är den 
riktad mot solsidan) till midten af byggnadens ena långsida.

Dessa grafvar synas derföre med skäl böra kallas <i>gånggrifter</i>, 
eftersom den beskrifna mot söder eller öster vettande gången är deras 
väsentligaste kännetecken. Stundom äro dessa grafbyggnader försedda 
med små afdelningar af sten, i hvilka man finner liken sittande i 
nedhukad ställning med korslagda ben.




I Skåne, Halland, Bohuslän och Vestergötland träffas inom Sverige 
dessa gånggrifter, men till största antalet dock i Skåne. De svårigheter, 
som måste varit förenade med deras uppförande, äfvensom mängden 
af lik, som derinom finnas, göra det sannolikt, att de voro gemensamma 
för hela menigheter. Andra former af stenåldersgrafvar äro de 
s. k. <i>stendösarne</i>, mindre grafkamrar af fyrkantig eller rund form, bygda 
på samma sätt som gånggrifterna, men utan den till sjelfva kammaren 
ledande gången, samt <i>hällkistor</i>, af aflångt fyrsidig form, men för öfrigt 
uppförda på samma sätt som gånggrifterna.

Ofta finner man skeletten i dessa grafvar omgifna af de redskap, 
af hvilka de under lifstiden mest betjenat sig. Vi öfvergå nu till den 
egentliga »bouppteckningen», men göra dervid den anmärkning, att 
många af sådana vapen och redskap, som blifvit funna i gånggrifterna, 
äfven blifvit upptagna djupt under torfmossar och ur nuvarande eller 
uttorkade vattenbäddar.

För fisket finna vi då <i>harpunen</i>, <i>ljustret</i> och <i>metkroken</i>. Med den 
förstnämnda jagade de större vattendjur, såsom sälar, smärre hvalarter 
och andra späckdjur. Ljustret bestod [a]f tvänne spetsiga ben, som voro 
fästade vid ändan af en lång stör. Spetsarne voro något utåt böjda 
och insidorna försedda med bakåt riktade tänder eller hullingar, 
hvarigenom fisken lättare kunde fasthållas mellan de båda benen. För att 
de ej skulle kunna lösryckas af fisken, voro de äfven vid undre 
ändarne, eller de som fastbundos vid stången, försedda med en eller flera 
framåt riktade tänder. Likaså voro de, för att ej vid begagnandet för 
mycket skiljas från hvarandra, ett stycke från fästet ombundna och 
hopfästade med en rem. Man kan med förstoringsglas på somliga 
ännu urskilja, hvarest de varit sålunda ombundna, emedan på detta 
ställe finnas fina på tvären gående skåror, då de för öfrigt äro helt 
glatta. Med dessa ljuster fiskade vilden på det sätt, att han stälde sig 
vid foten af ett vattenfall, der han stötte med sin stör i vattnet, tills 
en fisk fastnade i gaffeln, då han kastade den upp på land. <i>Eskimåerne</i>, 
ett folk, som bebor det nordligaste Amerika och hvilkas odlingsgrad 
i många afseenden erbjudit jemförelsepunkter med vårt lands 
urinvånare, ljustra så ännu i dag sommartiden och meta om vintern.

Metkroken var oftast af trä (aborrarne metas ännu i Lappland på 
krok, förfärdigad af en en-pinne) eller ben, hvilka då naturligtvis ej 
kunnat bibehålla sig till våra dagar. Ett slags redskap af sten har 
man någon gång funnit, som tydligen ej kunnat användas till annat 
bruk än fiske. Vi kunna sluta dertill, så väl deraf att dessa redskap 
blifvit funna vid brädden af de fiskvatten, hvari de blifvit begagnade, 
som utaf den stora likhet de ega med de metkrokar af musselskal, som 
ännu begagnas af folk på samma låga grad af bildning.

Metsänket skulle naturligtvis äfven, då man icke kände bruket af 
bly, vara af sten. De flesta äro aflångt runda och försedda kring 
midten med en skåra, hvaruti snöret kunde bindas, eller genomborrade 
med hål för samma ändamål.

Fisket med harpun och äfven metning förutsätter nödvändigheten 
af <i>båt</i> eller något annat medel att färdas på vattnet. Om urinvånarnes 
farkoster bestått af med vidjor sammanfogade trästockar och 
sålunda varit ett slags flottar eller om de begagnat sig af urhålkade 
trästammar, det kan svårligen med bestämdhet afgöras.

Vi finna härutaf att vårt lands urinvånare varit fiskare. Att de 
äfven varit <sp>jägare</sp>, se vi, om vi fortgå i bouppteckningen.

<i>Pilar</i> af flera slag, <i>lansar</i> och <i>kastspjut</i> höra till denna afdelning 
deraf. De äro tillverkade såväl af sten som af ben. En mycket 
sällsynt pil är den så kallade <sp>fogelpilen</sp>. Den är af ben, från 6 
ända till 10 tum lång och längs ena eller båda sidorna försedd med 
skarpa flintskärfvor. Dessa äro fästade medelst ett slags beck eller 
hartz, alldeles likt det, som utgör huvudbeståndsdelen uti de så kallade 
<sp>pysslingebröden</sp> eller rökelsekakorna, hvilka hos oss finnas i jorden 
eller i torfmossarna. Antändt brinner det med stark låga och sprider 
en välluktande rök. Pilen har fått sitt namn derutaf, att den ansetts 
hafva varit begagnad endast till fogeljagt på vatten, och en alldeles 
liknande pil begagnas ännu till samma ändamål af Grönländarne.

För kastning med lans och spjut begagnades sannolikt <sp>kastbräde</sp>. 
Vi skola snart finna ett bevis, som närmar denna sannolikhet till visshet. 
Vi vilja nu omtala ett fynd, som ådagalägger icke blott flintlansens 
begagnande, utan äfven den styrka, hvarmed urinvånaren förstod 
att kasta den. »Sommaren 1840» -- berättar vår vidtfrejdade landsmän, 
professor Nilsson -- »upptogs i min närvaro ur en torfmosse i 
södra Skåne ett helt skelett af den jättelike <sp>vildoxen med platt 
panna</sp> (uroxen). Han hade ett eller två år före sin död blifvit träffad 
i ryggen af ett kastspjut, hvilket efter allt utseende varit skodt med 
en flintspets. Spjutkastet, som skett framifrån, antingen under det 
djuret rusat mot jägaren eller icke varseblifvit honom, har träffat benet 
och inträngt i en så spetsig vinkel mot benets yta, att det syntes nästan 
obegripligt, att spjutspetsen kunnat intränga, hvilket varit rent 
omöjligt, om vapnet ej blifvit kastadt med förvånande fart och dessutom 
varit utmärkt skarpt. Det har gått genom törnutskottet af första 
ländkotan framifrån bakåt, och inträngt i det andra, der det fastnat. Hålet, 
der det ingått, har blifvit rundadt, men på baksidan, der det utgått, 
ser man af sårets form, att vapnet varit hoptryckt som en flintlans; 
af ärret, der det inträngt i andra törnutskottet, ser man, att det 
varit spetsigt.»

Det är naturligt, att vår urinvånare äfven behöfde verktyg till 
handaslöjd. Så ofullkomliga vi än må tänka, oss hans boning och hans 
båt eller öfver hufvud allt det, hvartill träd blifvit användt, verktyg 
måste han hafva egt för detsammas tillredande till afsedt ändamål, 
äfven om han för dess fällande förstått att använda eld.

Vi finna också en hel hop redskap af sten, som utan tvifvel tillhört 
hans verkstad. Sådana äro <i>yxor</i>, <i>mejslar</i>, <i>hålmejslar</i>, <i>knifvar</i> och 
<i>hammare</i> af mångahanda former. Yxorna äro ofta så utomordentligt

väl slipade, att de kunna täfla med våra yxor af stål. Yxan synes 
hafva varit fastbunden vid en klyka i ändan af skaftet, som grep om 
henne vid midten.

Hålmejseln hade, såsom namnet antyder, urhålkad egg och kunde 
derföre begagnas som urhålkningsverktyg.

Ett slags redskap, som, till formen halfmånlika, på öfra kanten 
äro aflångt runda, men på den undra försedda med fina tänder, anser 
man hafva varit begagnade såväl till sågar som till garfning af hudar. 
-- Här bör nämnas en stenpjes, försedd med skafthål och liknande 
en klubba med fyra utspringande trubbiga spetsar. Den är mycket 
sällsynt, och man vet ej med bestämdhet, huruvida den varit begagnad 
till stridsvapen eller till båtsänke.

Uppstår nu frågan, huru vår urinvånare tillverkat dessa sina 
redskap. Af redskapen sjelfva, hvilka äro dels blott tillslagna och 
tillknackade, dels slipade och borrade, finna vi, att han måste egt verktyg 
för såväl <sp>tillknackning</sp> som <sp>slipning</sp> och <sp>borrning</sp>.

Stenar med olika urgröpningar för fingrarna hafva härtill blifvit 
begagnade och hafva derföre fått namn af <i>knackstenar</i>. Sedan stenen, 
hvaraf verktyget skulle förfärdigas, först blifvit tillslagen med en sådan 
knacksten, slipades den mot en berghäll eller mot större klippblock, 
hvilka ännu här och der finnas, och äro urgröpta af slipningen, så att 
de likna hoar. Sådana har urinvånaren haft liggande uti eller vid sin 
koja, men mindre brynstenar finnas äfven, liksom mindre knackstenar, 
hvilka han kunnat bära med sig på jagten, i fall hans vapen behöfde 
iståndsättas eller en förslöad egg slipas. Borret synes hafva varit en 
drill, att döma af de fina parallela ringar, som finnas på hålets sidor 
i åtskilliga redskap, der hålet ej blifvit fullbordadt.

Ibland saker, som helt säkert hört till urinvånarnes klädedrägt eller 
till prydnad, har man funnit <i>knappar</i> af olika former, genomborrade 
och stundom ganska väl arbetade af sten och bernsten. Af syredskap 
har man funnit <i>nålar</i> af ben och <i>prylar</i>, små <i>brynstenar</i>, försedda med 
hål att kunna bäras fastbundna med en rem vid lifvet, samt ett slags 
redskap af ett par tums längd, hvilket kunnat brukas till att skära 
eller hugga hål för prylen.

Kläderna förfärdigades af de djurs hudar, som jagten förskaffade 
dem. Att de varit tillskurna och sydda liksom Eskimåernes och 
Lapparnes, kan slutas af de knappar och de syredskap, som bland deras 
qvarlåtenskap blifvit funna. Männerne buro sannolikt kring lifvet en 
gördel, hvarvid i en rem voro fästade knackstenen och andra saker, som 
för jagten eller fisket voro nödvändiga. Qvinnornas prydnader 
bestodo mest i halsband af bernstensperlor, hvilka understundom voro 
efterbildningar i smått af deras redskap och vapen. Man har äfven 
hittat perlor af bränd lera, äfvensom glasperlor af en rå form, hvilka 
de säkert fått genom byte från ett främmande folk. Man har funnit 
skeletter med sådana perlor kring halsbenet.

Deras lefnadssätt var således fiskarens och jägarens. Det på 

jagten fälda djuret sönderskars med knifvar och kokades. Man har 
funnit lerkärl med fot på undra sidan. Dessa voro af bränd lera, ofta 
utsirade med ingröpta figurer, och begagnades såväl till fat och 
dryckeskäril som till grytor.

Att åtskilliga husdjur icke varit för stenålderns folk, åtminstone 
under den senare delen af detta tidskifte, alldeles obekanta, hafva 
flera fynd i Västergötlands gånggrifter gifvit vid handen, enär man 
i dem funnit ben af nötkreatur, häst, får och svin. Huruvida de äfven, 
såsom stenålderns folk i andra trakter af Europa, idkat åkerbruk, 
oaktadt ofullkomligheten af sina redskap, är ännu ovisst.

Intet tecken till skriftspråk har man funnit hos dem.

Någon bestämd föreställning om stenåldersfolkets bostäder i vårt 
land lemna icke fynden. Antagligen hafva till sådana användts klipphålor, 
bristfälligt hopfogade trähyddor eller tält af hudar. Möjligen äro 
äfven att såsom bostäder anse åtskilliga minnesmärken, hvilka blifvit 
ansedda som för gånggrifter.

Urfolkets byggnader skulle då ha liknat boningsrummen för de 
döda, således ha varit <i>gånghus</i>, öfver hvilka en jordhög var uppkastad. 
Denna likhet mellan boningshus och grafvar bör ej förefalla oss underlig, 
om vi besinna den låga bildningsgraden hos detta folk. Begreppet 
om odödlighet fans, men förvirradt och dunkelt. Man trodde att lifvet 
efter döden var en fortsättning af lifvet på jorden. Derför sattes den 
döde i sin grafkammare, omgifven af de redskap och vapen, som voro 
honom nödvändigast. -- Det är äfvenledes sannolikt, genom jemförelse 
med andra folk af samma bildningsgrad, att de användt mycket mer 
både omsorg och möda på sina boningar efter döden än på dem, de 
begagnade under lifvet. Derför finner man så få af de senare, eller 
har man hittills förbisett dem. -- Taket i grafven utgjordes af stora 
stenhällar, som hafva trotsat under årtusenden tidens makt. Taket på 
boningshusen utgjordes troligen (förhållandet är åtminstone detsamma 
ännu hos Grönländaren) af träd, några stockar lagda tvärsöfver, samt 
ofvanpå dem ris och qvistar och slutligen den mylla och torf, hvaraf 
högen bildades. Dessa tak hafva under tidens lopp förmultnat och 
brustit, och stugans sidostenar skjutit upp i dagen öfver högen.

Dessa minnesmärken träffas nästan alltid vid brädden af ett vatten, 
vid hafsstranden och i närheten af sådana ställen, der en ström eller 
insjö är eller varit. Vi se deraf, hvarest urinvånarne företrädesvis 
uppslagit sina bopålar, nämligen der ett fiskrikt vatten och en 
villebrådsfull skog lemnat dem medel till uppehälle och kläder, utefter 
Sveriges kustland från Bleking ända upp i Norge.

Tidpunkten <i>när</i> eller sättet <i>huru</i> de inkommo i landet kan 
naturligtvis icke bestämmas. Som säkert kan antagas, att de funnos här i 
landet för minst 3000 år sedan. Att södra Sverige mycket länge varit 
deras uppehållsort och varit tätast bebygdt under stenåldern, kan man 
sluta af åtskilliga flintvapen. »Man vet» -- säger professor Nilsson 
-- »att då sönderslagen flinta kommer att ligga öppen för luftens

omvexlingar, solsken, regn, snö, frost, hetta o. s. v., så vittrar den 
småningom på ytan, och denna blir derigenom först gråblå, derefter mer 
och mer hvit samt slutligen kritlik och så lös, att den lätt rifves af 
jern. Jag har i min samling åtskilliga yxor, spjut, mejslar, som 
påtagligt blifvit slagna af svart flinta och som genom vittring blifvit mer 
eller mindre kritlika, så att de lätt rifvas af nageln. Huru lång tid, 
som åtgår till sådan genomgripande förvittring, är väl omöjligt att 
bestämma, i synnerhet som vittringen måste ske mycket olika på lika lång tid 
under olika förhållanden; men sannolikt är, att, under hvad 
förhållande som helst, dertill åtgår en mycket lång tid.» -- En lansspets, 
som finnes i den nämnde författarens samling af fornsaker, »visar en 
stor del af ytan vittrad, en annan del helt frisk. Betraktar man den 
nogare, ser man lätt, att den vittrade delen visar en tillslagen lansyta 
och tillkännager, att den fordom varit en lans, som blifvit borttappad 
eller eljest bortkastad (kanske på jagten fastnad i något större djur) 
och under <i>en lång tid</i> kommit att ligga obegagnad, hvarunder den blifvit öfverdragen af en hvitaktig vittrad yta. Derefter har den blifvit 
upptagen och medelst tillskärpning af eggarna åter satt i brukbart 
skick. Dessa jemförelsevis nya tillskärpningsytor förete intet spår 
af vittring; de äro dock åtminstone 2000 år gamla, ty senare har visst 
ingen i Sverige brukat lans af flinta. Men äro dessa ännu friska, ovittrade 
eggytor minst 2000 år gamla, huru gamla äro då de vida äldre, 
starkt vittrade slagytorna?

Vi hafva anfört ofvanstående såsom ett bevis såväl för dessa vapens 
ålder som för att visa, det urinvånaren ej lät sina redskap och vapen 
handlöst förkomma. Flintan, den stenart, som företrädesvis begagnades, 
förekommer i större mängd i Skåne och till och med endast i södra 
Skåne. Men nu träffas flintredskap nästan i alla Sveriges landskap, 
hvaraf vi kunna sluta, att byteshandel egt rum de vilda stammarna 
emellan, ehuru äfven vapen och redskap af lösare stenarter funnits i 
sådana trakter, der ej flinta förekommer. Det är emellertid naturligt, 
att då flintan i sådana trakter måste vara ganska dyrbar (den föredrogs 
framför andra stenarter för sin lätta klyfbarhet och för sin förmåga 
att motstå tidens verkan), man skulle söka draga all möjlig fördel af 
de flintvapen man egde, så att, om ett redskap blef genom någon 
tillfällighet obrukbart för ett visst ändamål, man gaf det den form det 
tillät, hellre än att bortkasta det. Också finner man ganska många 
af dessa redskap, hvilka tydligen visa, att de ursprungligen varit ämnade 
till något helt annat, än hvartill de senast blefvo omgjorda.

Vi hafva sökt, med ledning af de minnesmärken, den nordiske 
vilden lemnat efter sig, teckna hans lif. Några sagor eller sägner efter 
honom ega vi icke. De, som hafva ansetts handla <i>om</i> honom, tillhöra 
senare tider. Han förekommer deruti såsom ett föremål för 
»menniskornas» hat och förföljelse, sjelf bärande för dem den högsta rädsla. 
Dverg benämnes han i dessa sagor, och dvergarne voro, heter det, ett 
konstfärdigt slägte, som bodde i bergen eller i jordkulor. Mången

bonde har, då han gått hem sent om natten, hört -- förmäla sagor 
eller sagoförändringar från en tid ännu närmare vår -- huru 
»pysslingen» talat i högen och sett rök stiga upp derifrån.

*

<i>Bronsåldern</i>, eller den tid, då vapen och redskap förfärdigades af 
brons -- en blandning af koppar och tenn -- och då utom bronsen 
endast en metall, guldet, var känd, har liksom stenåldern efterlemnat 
minnesmärken icke allenast i vårt fädernesland och i Norden, utan 
äfven öfver en stor del af den kända verlden. Åtskilliga af forntidens 
folk i mindre Asien lefde under den tid, om hvilken deras äldsta sagor 
förtälja, i en övergångsperiod mellan brons- och jernålder, och Mexikos 
befolkning i mellersta Amerika lefde ännu på 1500-talet, då Europeer 
först lade detta land under sitt välde, i fullkomlig obekantskap med 
jernets bruk, under det att de med redskap och vapen af brons 
uppnått en jemförelsevis hög grad af odling. I Sverige synes denna tid 
hafva omfattat årtusendet närmast före Kristi födelse.

Till hvilken folkstam det folk hört, som bebygde vårt land under 
bronsåldern, är icke med visshet kändt. Att det utifrån, förmodligen 
från Östern, hit invandrat, medförande kännedomen af denna metalls 
användning och en ganska stor skicklighet i dess bearbetning, är 
sannolikt. I allmänhet har man ur fynden från denna tid kunnat draga den 
slutsats, att de med största konstfärdighet och i den renaste smak 
arbetade vapen och redskap af brons tillhöra en äldre tidrymd än de, 
som röja en mindre skicklighet och skönhetssinne. Detta synes bestyrka 
antagandet, att dessa äldsta former ursprungligen blifvit införda från 
andra länder med en rikare odling och större naturliga tillgångar än 
det aflägsna Norden. Under bronsålderns vidare utveckling i vårt land, 
och sedan inflytelserna från andra länder upphört, förändrades smaken 
och försvann småningom det fina sinnet för formernas regelbundenhet 
och prydlighet, äfven om en ganska stor arbetsskicklighet dröjde qvar.

Huruvida bronsålderns första uppträdande i Sverige varit förenadt 
med någon <i>större</i> invandring af en främmande folkstam, eller om denna 
skett småningom genom inflyttning af nybyggare, hvilka efterhand 
utbredt kunskapen om metallers användning, kan ej heller med säkerhet 
uppgifvas. Inga skriftliga minnesmärken från denna aflägsna tid finnas 
i behåll, och fynden från bronsåldern i vårt land förete i viss mån 
sådana olikheter med fynd från samma odlingsståndpunkt i andra länder, 
att man ännu icke lyckats upptäcka någon verldstrakt, från hvilken 
dessa invånare med säkerhet kunna antagas hafva utgått, medförande 
dessa väl arbetade redskap, eller någon väg, hvilken de kunna anses 
hafva vandrat.

Att dessa främlingar från fjerran länder, hvilka vid sin ankomst 
till Norden funnit före sig en i odling vida underlägsen folkstam, som 
ännu stod qvar på vildens ståndpunkt, inom kort skulle blifva densamma 
öfvermäktiga, ligger i sakens natur. Huruvida bronsåldersfolket fattat 
fast fot såsom fredliga nybyggare, hvilka med landets ursprungliga



inbyggare idkat byteshandel och först småningom
intagit den ställning af öfverlägsenhet, hvartill
deras högre odling berättigade dem; eller om deras
första beröring med stenålderns folk varit utmärkt
af strider, genom hvilka urinvånarne med våld blifvit
tillbakaträngda och underkufvade, måste naturligtvis
lemnas oafgjordt. Ett märkvärdigt fynd synes likväl
antyda, att åtminstone någon gång blodiga strider
förefallit mellan sönerne af dessa båda folkstammar.

Vi låna berättelsen äfven om detta fynd af den
skarpsinnige och snillrike man, som vi företrädesvis
hafva att tacka för den kännedom, vi ega om våra
förhistoriska tider, nämligen professor S. Nilsson.

»Oaktadt mer än två årtusenden försvunnit» -- säger
han -- »sedan dessa händelser tilldragit sig, är jag
dock i tillfälle att framhafva ett om dem talande
åsyna vittne. Ej långt från nuvarande kyrkobyn
Tygelsjö af Oxie härad (i Skåne) finnes en slät,
något höjd plan, der egaren under 20 års tid tagit
grus för väglagning. Man har der ofta träffat skelett
af menniskor och tillsammans har man uppgräft omkring
50. Hvarje skelett ligger omgärdadt af en stenram,
ett begrafningssätt, som endast träffas hos det
folk, hvilket nyttjat kopparvapen, aldrig hos det,
som begagnat stenredskap. Bland dessa skelett har man
funnit ett, kring hvars armpipor sutto spiralringar
af brons. Hufvudskallarne hos dessa skelett visa
dessutom äfven, att de tillhört en helt annan folkstam
än de hufvudskallar, som förekomma i <i>gånggrifterna</i>
med stenverktyg. Hos ett af dessa i en stenram
liggande skelett var hufvudskålen genomborrad med en
kastpil, som satt så fast, att den ej utan våld kunde
lösryckas. Denna kastpils eller kastspjuts spets
är gjord af taggen af ett elghorn och har således
ganska bestämdt tillhört den uräldsta vilda stammen;
detta samma bekräftas äfven deraf, att vid ett af
liken fans en bruten kastspjutsspets af flinta och
hvarmed det utan allt tvifvel blifvit dödadt.»

På ett annat ställe säges om samma fynd:

»Denna kastpil, som instörtat i venstra hjessbenet,
hade inträngt vid pass 5 tum i hufvudskålen, der den
satt så fast, att den ej utan våld kunde utryckas,
och hade der bildat ett rundt hål, alldeles sådant,
som om det blifvit gjordt af en med skarpladdadt
eldgevär skjuten kula. Den omständighet att benet icke
spräckts eller splittrats bevisar, att pilen blifvit
<i>kastad</i> med utomordentlig fart och icke genom handen
på nära håll instött; ty i senare fallet skulle benet
ovilkorligt hafva spräckts. Det måste förvåna hvar
och en, att en benspets kunnat liksom en kula tränga
genom ett annat ben och deri bilda ett rundt hål, utan
att det genomborrade benet ens blifvit spräckt. Man
skulle häraf kunna förmoda, att vilden härstädes
förstått samma konst, som Eskimåen i Grönland, att öka
kastpilens fart medelst ett <i>kastbräde</i>, längs hvilket
kastpilens skaft ligger i en ränna och qvarhålles deri
genom en snedtstående tapp, tills det fått full fart,
då det framstörtar och kastbrädet behålles i handen. --
Af det sätt, hvarpå denna spjutspets helt visst varit
fastbunden vid skaftet, kunna vi lätt förklara, huru

den kunnat fastsitta alldeles hel i hufvudskålen. Nämligen genom den 
törn, som det flygande vapnet tog, då spetsen fastnade, måste skaftet 
bräckas, der det var svagast, och således just der det med en tunn del 
var fastsurradt vid benspetsen.»

Vi tillägga i här författarens sluttanke om fyndet.

»Således hafva vi här för våra ögon <i>lik</i> af <i>en</i> menniskostam och 
<i>vapen</i>, hvarmed de blifvit dödade, tillhöriga en annan; och således hafva 
vi här det mest i påtagliga bevis på en af de blodiga strider, hvilka 
föreföllo mellan landets vilda inbyggare och de kolonister, som hit 
inflyttat. Det är nämligen påtagligt, att ett samhälle af kolonister blifvit 
öfverfallet af en trupp vildar, hvilka dödat ett större eller mindre antal, 
hvarefter de dragit sig tillbaka och låtit de qvarlefvande begrafva sina 
döda efter sina egna bruk. Vildarnes krig bestå sällan i öppen fejd; 
lömskt smyga de sig på sin fiende, då han sofver, och mörda allt, 
hvad de öfverkomma. Att det äfven så tillgått vid nu ifrågavarande 
tillfälle, kan slutas af den riktning, hvari benpilen inträngt i hufvudet. 
Mannen, som dervid blifvit dödad, har påtagligt varit liggande, då han 
anfölls.»

Bronsålderns utbredning inom Sverige inskränkte sig till dess 
sydligare delar. De trakter, som, efter hvad fynden antyda, under 
bronsåldern varit tätast bebygda, äro Skåne och Bohuslän. Dock har man 
ända upp mot Dalelfven funnit föremål från bronsåldern, men i hela 
Norrland endast träffat så ytterst få bronssaker från denna period, att 
de måste anses af en tillfällighet hafva blifvit ditförda och ej kunna 
betraktas såsom qvarlefvor af ett der bosatt bronsåldersfolk. I allmänhet 
var det kustländerna, som blefvo tidigast och tätast bebygda, och de 
vigtigaste minnesmärken, som från denna tid finnas bevarade, antyda 
äfven, att bronsåldersfolket varit ett sjöfarande folk. 

Dessa minnesmärken, hvilka senare tiders noggranna undersökningar 
utvisat såsom tillhörande bronsåldern, äro de s. k. <i>hällristningarna</i>, 
ett slags bildskrift, som användes i saknad af bokstafsskrift. De 
förekomma talrikast inom ett af Sveriges på bronsåldersfynd rikaste 
landskap, nämligen Bohuslän. Äfven i Skåne hafva åtskilliga hällristningar 
blifvit funna, hvilka likaledes äro att hänföra till bronsåldern. -- Dessa 
minnesmärken lemna en icke oväsentlig ledning för bedömandet af den 
odlingsgrad, på hvilken bronsåldersfolket befann sig. En hällristning 
i Bohuslän t. ex. föreställer en man, som styr en plog, förspänd med 
tvänne dragare; och lemnar sålunda ett otvetydigt bevis att åkerbruk 
under denna tid var kändt i Norden. Andra hällristningar lemna 
afbildningar af sjöstrider och farkoster, af hvilka man kan bilda sig en 
föreställning om de fartyg, med hvilka detta folk gjorde sina sjöresor. 
En af de märkvärdigaste af dessa bilder från ett längesedan försvunnet 
folks lif -- det s. k. Kiviks-monumentet i Skåne -- har ansetts 
föreställa en högtidlig offerfest och lemnar, om detta antagande är riktigt, 
sålunda ett af de äldsta exemplen af religiösa seder och bruk i Norden. 
De afbildningar af vapen och redskap, som på dessa hällar finnas 
inristade, äro äfven af största vigt för närmare
kännedom om bronsålderns folk.

Redskap, som visa, att detta folk idkat åkerbruk, äro
<i>skäror</i> och <i>jordhackor</i> af brons. Betydligt lärer väl
detta åkerbruk icke varit, i anseende till den metalls
dyrbarhet, af hvilken redskapen voro förfärdigade. De
oftast förekommande verktygen äro yxor och mejslar,
dels afsedda att instickas i ett klufvet skaft
(s. k. <i>pålstafvar</i> och <i>skaftcelter</i>), dels försedda
med en urhålkning, i hvilken skaftet var instucket
(s. k. <i>hålcelter)</i>.

Någon kännedom om läkekonsten synes de hafva egt. Man
har funnit i en grafurna en lancettspets, som utan
tvifvel begagnats till åderlåtning, och i en graf
i Danmark har man funnit ett skelett, hvars alla
omgifvande redskap tydligen utvisa, att den döde
varit en läkare eller qvacksalvare.

De kände vidare icke blott konsten att smälta och
smida, men äfven att sammansmälta koppar och tenn
och sålunda åstadkomma en blandning, som kunde
härdas till eggverktyg. Att åtminstone en stor del
af bronsåldersfolkets redskap varit tillverkade här i
Sverige, bevisas deraf, att man anträffat åtskilliga
formar för gjutning af yxor, knifvar, m. m.,
äfvensom åtskilliga samlingar af sönderbrutna och
till nedsmältning bestämda bronssaker, bronstackor,
o. s. v.

Äfven konsten att förgylla och belägga med tunn
guldplåt förstodo de, och må slutligen anmärkas, att
deras vapen och redskap ofta ega den mest smakfulla
form och äro försedda med de prydligaste inristade
figurer och sirater.

Deras <i>vapen</i> utgjordes af <i>värja, dolk, stridsklubba,
lans</i> och <i>sköld</i>.

Skölden var deras enda försvarsvapen. Den var
rund med en större buckla i midten och smärre
deromkring. Stundom har man funnit sköldplåtar af
brons af ett synnerligen smakfullt och prydligt
arbete. Harnesk egde de icke.

Äfven <i>stridslurarna</i>, som voro stora och krumma,
böra ej förgätas. De äro ibland de skönaste
fornlemningarna från detta folk, men äro i vårt land
mycket sällsynta.

Bland <i>smycken</i> och <i>prydnader</i> må nämnas: de
smakfulla <i>pannsmyckena</i> (<i>diademer)</i> af olika form;
<i>ringar</i>, dels afsedda att bäras om halsen, dels vridna
i snäckform (spiralringar), som troligen burits
kring armen; <i>breda armband, örringar, hårnålar;</i>
vidare <i>kammar</i> och ett slags hårprydnader af trattlik
form, som fått namn af »tutuler»; <i>fingerringar,
spännen</i> och <i>kragknappar</i>, samt slutligen -- något, som
äfvenledes talar om en viss förfining i lefnadsseder
-- <i>rakknifvar</i>, hvilka hafva i det närmaste samma form
som nutidens, och af hvilka några funnits med ganska
skarpa egg.

Många af dessa prydnader äro af massivt guld, några
förgylda. Men bronsen sjelf har ännu, om den skuras
och putsas, i det närmaste guldglans.


Man finner någon gång liken svepta i <i>ullkappor</i>. Skelettet efter
den ofvannämnde läkaren låg på en sådan af 8 alnars längd.

Om deras boningshus känner man intet.

Det torde slutligen böra nämnas, att alla redskap
och prydnader af brons, hvilka anträffats bland
fynd af fornsaker ingalunda äro att hänföra
till bronsåldern. Äfven under närmast följande
perioden, jernåldern, användes ofta bronsen,
företrädesvis till prydnader, beslag o. s. v. Dessa
bronsföremål från en senare tid skilja sig från
bronsåldersfynden dels genom en olika sammansättning
af metallen, dels genom en helt annan smak i
utsirandet. Bronsålderssakerna utmärka sig för vida
enklare och regelbundnare former än bronsföremålen
från jernåldern.

Med afseende på bronsåldersfolkets sätt att <i>jorda sina
döda</i> har man iakttagit vissa olikheter under olika
perioder af denna tidrymd. Under den äldre af dem,
hvilken, såsom ofvan (sid. 12) är nämndt, utmärker
sig för en större skicklighet i bronsens bearbetning
och en renare smak i afseende på dess utsmyckning,
plägade man begrafva liken obrända, dels i kistor af
flata stenhällar, dels i urhålkade trädstammar, öfver
hvilka vanligen uppkastades en hög af sand och jord
eller af kullerstenar (<i>stenkummel</i>). Under bronsålderns
senare afdelning plägade man bränna liken och hopsamla
askan af benen i små lerkärl (<i>urnor</i>), hvilka stundom
finnas omgifna af smärre stenkistor, stundom nedsattes
utan något sådant skyddande omhölje. Ofta användes
samma grafhög till begrafningsplats för flera olika
personer och under längre tid. Så finner man t. ex. i
samma grafhög tillsammans, icke allenast stenkistor
från bronsålderns äldre och yngre afdelningar, med
obrända och brända lik (hvarvid de förstnämnda alltid
befinna sig i ett djupare lager än de sistnämnda),
utan äfven stenåldersgrafvar på högens botten. Ofta
kan sålunda mellan jordandet af de döda, som hvila i
de olika grafvarna i en ättehög, ligga en tidrymd af
många århundraden. Svårigheten att med ofullkomliga
redskap uppkasta dessa minnesmärken öfver de döda
torde vara en tillräcklig förklaring, hvarföre
ett senare slägte stundom föredrog att begagna den
begrafningsplats, som det redan fann före sig, för
att med möda uppkasta en ny grafhög.

Vanligtvis äro grafhögarne från bronsåldern uppförda
på högt belägna platser med en fri utsigt öfver
hafvet och förekomma ofta i stora samlingar: bredvid
hvarandra, sålunda i sin mån bärande vittne om
befolkningens talrikhet i vissa bygder

*

Med <i>jernåldern</i> närmar man sig den historiska tiden.
Man är ej längre uteslutande inskränkt till de
nödtorftiga upplysningar, som fynden i grafvarna
lemna; tidpunkten, till hvilken hvarje särskildt
fynd kan hänföras, låter under denna tid med större
säkerhet bestämma sig än under sten- och bronsåldern;
man kan påvisa bestämda inflytelser af andra folk,
hvilkas historia går längre tillbaka i tiden än vår,
och man behöfver slutligen ej vara oviss, hvilken
folkstam det folk tillhörde,



som under jernåldern bebygde vårt fädernesland. Det
framgår af de noggranna undersökningar af fornfynd
från denna tid, som af svenska vetenskapsmän
blifvit anstälda, att det eller de folk, som
lemnat jernålderns minnesmärken efter sig, tillhört
den stora germaniska folkstam, till hvilken äfven
de nu lefvande skandinaviska folken och tyskarne
höra. Det är sålunda våra <i>fäder</i>, som lemnat oss dessa
minnesmärken från en tid, om hvilken våra häfder hafva
föga att med visshet förtälja. Så mycket vigtigare
äro då de upplysningar om deras lefnadssätt och
odling, som fornforskningen kan lemna.

Jernåldern eller den del af Sveriges hedniska tid,
då jernets bruk var kändt, omfattar det första
årtusendet efter Kristi födelse. Öfver den senare
delen af denna tid sprida de gamla nordiska sagorna
ett osäkert ljus. Af fornlemningarna från denna tid
i förening med de antydningar, som sagorna lemna,
kan man emellertid bilda sig en någorlunda tydlig
föreställning om jernåldersfolkets odling, seder
och bruk. Innan vi öfvergå till de berättelser ur de
gamle nordbornes lif, som de nordiska sagorna lemnat
oss i arf, vilja vi här i korthet omnämna några af
de vigtigaste slutsatser, som blifvit dragna af de
fornfynd, som tillhöra denna tidsålder.

Det visar sig af dem alla, att jernålderns folk i
Norden hunnit en odlingsgrad, vida öfverlägsen så
väl brons- som stenålderns. Det var icke längre
vildar, som lefde af jagt och fiske, eller ett folk
med ofullkomliga redskap af en otjenlig metall,
utan bestämda inflytelser från andra länder,
som bebygde vårt land. På handelns fredliga väg
och genom vikingatågen stodo jernålderns svenskar
i liflig förbindelse med sydligare länder, med en
äldre och rikare kultur än Nordens. Talrika fynd
visa, att inflytandet från den odling, som det
gamla Rom utbredde öfver större delen af den kända
verlden, äfven sträckt sig till Norden; och under en
senare tid af det tusenåriga tidskifte, som Nordens
jernålder räcker, visa fynden, att de gamle nordborne,
sedan Roms välde blifvit störtadt, stått i lifliga
förbindelser dels med det byzantinska kejsardömet,
dels med andra folk i den aflägsna östern.

Det är företrädesvis genom de talrika fynden af <i>mynt</i>
från främmande länder, som man kunnat draga dessa
slutsatser: och med någon sannolikhet bestämma, till
hvilken tidpunkt de flesta af jernålderns fornsaker
böra hänföras. Man har i sjelfva verket på grund af
myntfynden kunnat indela jernåldern i Sverige i
tre perioder. Den första af dessa, den s. k. <i>äldre 
jernåldern</i>, omfattande tiden från Kristi födelse till
omkring 450, utmärker sig för det direkta inflytande
från den romerska odlingen, som röjas i de flesta af
fynden från denna tid. Talrika mynt från den romerska
kejsartiden -- till större delen funna i södra delarna
af Sverige -- konstföremål af tydligen romerskt arbete,
och redskap, i hvilkas utsmyckning röja sig spåren
af den romerska smak- och konstriktningen, göra detta
påtagligt. Några fynd från Danmark, hvilket land
rönt samma allmänna inflytelser i detta afseende som
det närbelägna Sydsverige, hafva blifvit anträffade
i ett synnerligen

väl bevaradt skick och lemna vigtiga bidrag till
kännedomen om den odlingsgrad, på hvilken den
folkstam befann sig, som i Norden först införde
jernets bruk. Jemte praktfullt arbetade vapen,
såsom svärd, spjut, pilar, ringbrynjor, hjelmar,
sköldar m. m., har man funnit klädedrägter i
fullständigt behåll, en mängd smycken af guld,
brons, bernsten m. m., hvilket allt antyder
en ganska hög utveckling af konstskicklighet och
bildning. -- Att jernålderns första uppträdande i
Norden varit förenadt med en invandring söderifrån,
låter sig knappast betvifla. Nya former och en ny
smak i redskap och vapen, det första uppträdandet af
bokstafsskriften (runorna), det tydliga inflytandet
af romersk kultur, utgöra bevis för att jernåldern
ej i vårt land utvecklat sig direkt ur bronsåldern,
hvilket äfven bestyrkes deraf, att fornfynd från jern-
och bronsåldern nästan aldrig finnas tillsammans.

En senare period af jernåldern, som upptager <i>midten</i>
af denna stora tidrymd (450--700), utmärkes i synnerhet
af den stora rikedom på östromerska eller byzantinska
guldmynt och smycken af guld, som den efterlemnat. Hit
höra ock de s. k. <i>brakteaterna</i>, smycken af guld,
liknande mynt och medaljer, och ursprungligen
utgörande barbariska afbildningar af romerska
mynt. Stundom anträffas hela skatter af guld, och
många af de praktfulla guldsmyckena äro arbetade
med en stor konstfärdighet. Man har förklarat dessa
rikedomar såsom härledande sig från den skatt, som de
byzantinske kejsarne erlade till Goterne vid Donau,
de gamle nordbornes stamförvandter, med hvilka de
stodo i liflig beröring. Inflytelsen af den romerska
smaken i utsirandet har under denna tid småningom
upphört; i stället utbildar sig den egendomliga
nordiska stil, som sedermera under jernålderns sista
del, den <i>yngre jernåldern</i>, uppträder i hela sin
rikedom och praktfullhet.

Denna sistnämda period sammanfaller med den
s. k. vikingatiden, då djerfva seglare från
Norden drogo ut på härnadståg öfver hela Europa
och förde hem med sig rika skatter såsom byte. Dels
såsom sådant, dels såsom på handelns väg införda
äro att anse de talrika mynt från Österlandet --
arabiska mynt äro funna i Sverige till ett antal af
omkring 20,000 -- dels från England och Tyskland, som
blifvit anträffade i Sveriges jord. De tillhöra alla
9--11:te århundradena, och vittna ännu om vikingarnas
utsträckta förbindelser med Europas öfriga länder.

Men samtidigt med att vikingarne hemförde
skatter och emottogo intryck af andra länders odling,
utvecklade sig i Norden ett sjelfständigt nationelt
lif. Om detta förtälja sagorna; de minnesmärken af
de gamle nordbornes egendomliga seder och bruk,
deras smak och konstfärdighet, som fornlemningarna
erbjuda, äro icke heller få. Särskildt förtjenar
nämnas, såsom för dem egendomlig, den sjelfständiga
stil i utsmyckning af prydnader och vapen m. m.,
som ensamt i Norden utbildat sig. De invecklade
slingersirater (de s. k. drakslingorna, ofta försedda
med drak- eller ormhufvuden), som pryda många
runstenar och smycken af guld, silfver och brons
samt redskap och vapen, äro

ofta lysande bevis på våra förfäders konstskicklighet
och flit, och måste väcka förvåning äfven hos dem,
som tillhöra en tid, hvars konstflit eger vida
rikare hjelpmedel för sin utveckling. Äfven andra
fynd utvisa, att de husliga slöjderna höllos i ära
samt åkerbruk och boskapsskötsel ifrigt idkades; den
fredliga handeln med främmande länder gick sida vid
sida med de härjande vikingatågen. Det gamla Svithiods
inbyggare slöto sig tillsammans i ordnade samhällen,
och under denna tid timade de särskilda landskapens
förening till ett rike.

Minnesmärken från jernåldern, ur hvilka många vigtiga
upplysningar blifvit hemtade, äro äfven de <i>grafvar</i>
från denna tid, hvarpå i synnerhet vissa delar af
vårt land äro rika.

Det mellersta Sverige, men i synnerhet länderna
omkring Mälaren, äro uppfylda af grafhögar från denna
tidrymd till en så otrolig mängd, att de blifvit
kallade ett »grafvarnas land».

Men högarna ensamt äro icke våra fäders
hvilokamrar. En mängd <i>stensättningar</i> af alla möjliga
former äro äfven sannolikt grafvar. Egendomliga för
fädrens högar äro de ofta flera alnar höga stenar,
som finnas resta öfverst på flera af dem. Dessa stenar
kallas <i>bautastenar</i>, eller, då runor äro der inristade,
<i>runstenar</i>.

Seden att bränna de döda på bål synes under hela
jernåldern ha vexlat med den att begrafva de döda
obrända och lägga dem i stora kistor af sten, och
mot slutet af hednatiden bygdes någon gång ordentliga
kamrar af timmer, eller till och med murades med sten
och kalk inuti högarna. Stundom nedsattes den döde
med sina dyrbarheter, husdjur m. m. i grafven.

Askan och benen efter den döde hopsamlades i ett kärl,
som dock ingalunda synes hafva behöft vara af någon
bestämd form, och kärlet sattes på samma ställe, der
bålet stått. Omkring denna askurna stäldes stora
stenar med en häll ofvanpå, för att förvara urnan,
ytterligare sammanfördes något sten deromkring, och
öfver detta lilla stenröse reste sig sedan högen. Till
högens stärkande och för att hindra den från att rasa
ned sattes någon gång större stenar inuti densamma
omkring stenröset, och rundt kring högens fot en rad
af stenar, som fått namn af <i>fotkedja</i>. -- De vigtigaste
grafminnesmärken från denna tid äro dock de med runor
ristade stenar, som restes till minne af bortgångna
män. Inskrifterna på dessa märkvärdiga minnesmärken
äro vanligen helt korta; oftast upplysa de endast om
namnet på den höglagde och på den, som öfver honom
rest stenen, stundom äfven på den »runmästare», som
huggit inskriften, samt innehålla någon uppgift till
den dödes pris, om hans dödssätt o. s. v.

Särskild vigt förtjena de runskrifter, som blifvit
till oss bevarade, derför att de säkrare än några
andra fornlemningar kunna gifva oss svar på frågan:
hvilken folkstam tillhörde invånarne i Norden
under jernåldern? Runskriften uppträder redan under
jernålderns tidigaste period och förekommer bland de
äldsta jernåldersfynden. Af det forngermaniska språk,
på hvilket dessa inskrifter äro affattade, kan man

med visshet sluta, att den äldre jernålderns folk
tillhört den germaniska stammen, som vid samma
tid först börjar uppträda i historien. -- De vida
talrikare prof af runskrift, som härröra från
den yngre jernåldern, vittna äfven om germaniskt
ursprung, men förete dock icke få olikheter med den
äldre runskriften, så väl med afseende på alfabet
som språk. Af denna olikhet har man dragit den
slutsatsen, att dessa båda runskrifter, den äldre
och den yngre, blifvit införda af skilda grenar af
den germaniska stammen, hvilken under olika tider
inflyttat. Den äldre runskriften (och i följd deraf
den äldre jernåldern) skulle då, efter hvad man
antagit, tillhöra det <i>söder ifrån</i> invandrande folk,
som först i Norden införde jernålderns odling,
och den yngre runskriften (den yngre jernåldern)
vara införd af en senare <i>öster ifrån</i> invandrande
stam. Från den sistnämnda skulle Svearne, inbyggarne
af Svealand, leda sitt ursprung, från den förra
Götarne, hvilka gifvit sitt namn åt Sveriges södra
landskap.

*

Tyst står högen vid sjöastrand, der männen honom
öfver bragdrik kämpe reste, och vind och hafsvåg
sjunga ännu, som de första aftonen sjöngo, sin djupa,
mäktiga sång för den döde.

Men borta äro männen, som kunde tälja om hans
färder öfver hafven, om hans mandomsrön i fjerran
land. 

Och borta är minnet.

Ingen, ingen tänker på, att äfven han, den höglagde,
haft sin lefnadssaga, och få äro de, som ens veta,
när de se högen och höra den underliga sången från
skog och sjö, att det är en graf de se och att en af
fädren hvilar i den.

Annorlunda var det fordom, då vandraren, om han på
sin väg kom förbi en sådan hög, fromt hviskade ett:
»sof i frid, o konung!»

Minnet är sin kos, men vinningslystnaden och okynnet
hafva kommit i stället.

Derför försvinner år efter år det ena minnesmärket
efter det andra, och när ättehögarne väl hunnit
utföras till grusfyllnad på vägar och stigar,
må vi väl kunna i ordets egentliga mening säga,
att våra fötter trampa på fädernes grafvar.

*
</chapter>

<chapter name="Berättelser ur Sveriges Sagoålder">
<h1><small>Berättelser ur Sveriges Sagoålder.</small></h1>
</chapter>

<chapter name="1. Den nordiska Gudasagan">
<table o>
<td c>--------
<td c>1.
<td c><h2><small>Den nordiska Gudasagan.</small></h2>
</table>
</chapter>

<chapter name="Skapelsen">
<h2><small>Skapelsen.</small></h2>

De källor, hvarur vi hafva hemtat vår kunskap om fädrens tro och
uppfattning af lifvet och dess betydelse, äro tvänne gamla böcker, hvilka
vi kalla <i>Eddor.</i> Sångerna i den äldre af dem äro samlade af presten
<i>Sämunder</i> (han dog år 1133 på Island); berättelserna i den yngre anses
sammanskrifna af <i>Snorre Sturlesson,</i> en mäktig lagman på Island, som
lefde mellan åren 1178 och 1241.

Så sjunges i en af dessa gamla sånger, benämnd »Valas spådom»,
om tidernas begynnelse:

<poem>
Morgon var tidens,
då Ymer bygde;
var ej sand, icke sjö,
ej svala böljor;
jord fans icke,
ej himlen den höga;
blott Ginungasvalget,
men gräs intet.
</poem>

Men der funnos förut på ömse sidor om det stora svalget, <i>Ginungagapet,</i>
tvänne verldar: <i>Niflhem,</i> köldens, längst uppe i norden, och
<i>Muspelhem,</i> eldens, långt ut i söder, der <i>Surtur,</i> dess herskare, satt med
lågande svärd. Etterströmmar, <i>Elivågor,</i> flöto ur Niflhem. De
stelnade till is, när de hunno svalget mellan de båda verldarna, och
Ginungagap blef omsider mot norr fyldt af ofantliga isberg, allt efter som
Elivågors etterdroppar fröso till is och rimfrost. Men mot söder smälte
isen af gnistorna och strålarna från Muspelhem. I dropparna var lif,
och der vardt en mans liknelse, som kallades <i>Ymer.</i>

Ymer var en ond jätte, och sådan hela hans afkomma. Ifrån
honom härstamma <i>Rimthussarnes</i> och jättarnes slägt.

Men äfven kon <i>Audumbla</i> danades af isens droppar. Af hennes
mjölk födde sig Ymer, och hon sjelf närde sig af att slicka de
rimfrostbelagda saltstenarna. Deraf uppkom första dagens afton en mans
hår, den andra en mans hufvud och den tredje en hel man. Han hette
<i>Bure</i> och egde en son <i>Börr,</i> som hade tre söner, <i>Odin,</i> <i>Vile</i> och <i>Ve.</i>





Dessa dödade Ymer. Då uppkom af hans blod en flod, hvaruti 
drunknade alla jättar med undantag af <i>Bergelmer</i>. Från honom ledde 
sedan nya jätteslägter sitt ursprung. Ymers kropp flyttade gudarne ut 
i Ginungagap och skapade af kroppen och lemmarna verlden, såsom 
det heter i Eddasången:

<poem>
Af Ymers kött
vardt jorden skapad, 
hafvet af hans blod,
berg af benen,
skog af håret
och af hufvudskålen himlen.

Men af hans ögonbryn
de blida makter gjorde 
åt menniskorna Midgård;
men af hans hjerna
voro de tunga
skyar alla skapta. 
</poem>

Den öfversvämning, som jättens blod förorsakade, satte de en 
gräns för och danade hafvet, hvilket de lade i en krets omkring 
jorden. Under det upplyftade himlahvalfvets fyra hörn satte de fyra 
dvergar: <i>Norr</i>, <i>Söder</i>, <i>Öster</i> och <i>Vester</i>, och satte på hvalfvet gnistor 
från Muspelhem att upplysa himmel och jord. Men ännu var ej verlden 
ordnad. »Solen visste ej, hvar hon salar egde, stjernorna ej, hvar 
fäste de egde, och månen kände ej sin kraft.»

Då höllo gudarne råd. De ordnade himlakropparna och skiftade 
dag och natt, ljus och mörker.

<poem>
Solen sken sunnan
mot kalla bergen; 
då grodde å grund 
gröna örter.
</poem>

Jorden var färdig att mottaga menniskan, tidpunkten för hennes 
skapelse var inne.

Då gingo från gudarnes samqväm mäktige, kärleksrike trenne och 
kommo till stranden, der de funno

<poem>
<sp>Ask</sp> och <sp>Embla</sp> 
utan förmåga, 
lif och bildning.
Ej anda de egde,
ej tanke de hade, 
ej blod och rörelse,
ej färg och skönhet.
Andan gaf <sp>Odin</sp>,
tanken <sp>Loder</sp>,
blod gaf <sp>Häner</sp>
och lif och fägring. 
</poem>

Från Ask och Embla stamma menniskorna ned, och bo de i 
Midgård.
</chapter>

<chapter name="Gudarne">
<h2><small>Gudarne.</small></h2>

Jorden var en rund och flat yta, omkring hvilken hafvets böljor 
rullade. Vid hafsstranden bo jättarne; den inre delen af jordytan, 
<i>Midgård</i> eller <i>Manhem</i> (menniskornas hem), bebos af menniskorna, och 
till Midgårds skyddande mot jättarne reste de »blida makter», gudarne 
eller <i>Asarne</i>, som de äfven kallas, af Ymers ögonbryn en vall. På det 
högsta stället midt på jorden bygde gudarne åt sig en borg, som 
kallades <i>Asgård</i>, den största och präktigaste borg i verlden.

Snart flyttades dock gudaborgen till himlen, men stod dock i för-






bindelse med jorden genom den gungande luftbron, <i>Bifröst</i> eller 
<i>Asabron</i> (regnbågen), hvilken jättarne ej kunde bestiga,

<poem>
ty Asbron
står i låga
och de helga vatten sjuda.
</poem>

Asken <i>Ygdrasil</i> är det yppersta träd i verlden. Dess grenar nå 
till himlen och af dess trenne rötter sträcker sig en till Niflhem, till källan 
<i>Hvergelmer</i>, hvarifrån etterfloderna flyta, och på denna rot gnager 
ständigt draken <i>Nidhögg</i>. Den andra roten når till Jotunhem och under 
den ligger vishetskällan, <i>Mimers brunn</i>, vaktad af jätten Mimer, som 
måste besitta mycken visdom, då han ständigt dricker ur brunnen. 
Odin, om hvilken vi strax skola tala, hade en gång fått dricka ur brunnen, 
men icke förr än han satt sitt ena öga i pant. Den tredje roten sträcker 
sig till Asarne, till himlen, och der ligger <i>Urdarbrunnen</i>, der 
gudarne samlades hvarje dag till rådslag och der de trenne <i>Nornorna</i>, 
<i>Urd</i> (forntid), <i>Verdandi</i> (nutid) och <i>Skuld</i> (framtid) väfde väfven, som 
afgjorde hvarje menniskas öden. Deras beslut voro oryggliga.

<poem>
Urdas domar
ingen kan motsäga,
fast de tunga läggas.
</poem>

I toppen af trädet sitter en örn, mellan hvilken och Nidhögg 
ekorren <i>Ratatosk</i> springer upp och ned och bär sqvaller. Trädets krona 
gnages af fyra hjortar. 

<poem>
Trädet Ygdrasil
drager större tunga,
än det menskor veta;
hjorten biter ofvan,
men på sidan ruttnar,
Nidhögg fräter nedan.
</poem>

<i>Odin</i> var den förnämste af gudarne, gudars och menniskors fader, 
och kallades derför <i>Allfader</i>. Från <i>Hlidskjalf</i>, sitt högsäte, öfverskådar 
han hela verlden. Tvänne korpar bära honom budskap om allt, 
som händer. De heta <i>Hugin</i> (tankekraft) och <i>Munin</i> (minne). Till 
honom i det härliga <i>Valhall</i> komma de svärdfallne hjeltar. <i>Valkyrior</i>, 
Odins mör, som rida genom luft och haf och, när de komma till 
stridsfältet, omgifvas af en klar glans, hafva med sina strålande spjut 
utpekat de för Valhall bestämda och beledsaga dem efter striden dit. 
De fallne kämparne, <i>Einheriarne</i>, föra der det lyckligaste lif. Hvarje 
morgon tåga de till strid. Om aftnarna intåga de åter i Valhall, såren 
läkas af sig sjelfva, och undfägnaden af mjöd och fläsk sprider gamman 
och glädje i salen. Fläsket skäres af galten <i>Sehrimner</i>, som 
hvarje dag stekes, men hvarje morgon åter är hel; mjödet mjölkas ur 
geten <i>Hejdruns</i> spenar. Odin sjelf njuter ingen föda.

<poem>
Utaf vin allena 
den vapengode
Odin visst lefver.
</poem>

Bland egodelar, som Odin eger, äro <i>Sleipner</i>, den åttafotade hästen, 
<i>Gugner</i>, spjutet, och skeppet <i>Skidbladner</i>, som går både i med- och 
motvind, samt den kostliga guldringen <i>Draupner</i>, af hvilken hvar nionde 
natt drypa åtta likadana ringar.


<i>Thor</i> är den starkaste af alla Asar. Han är son af Odin
och jorden. Han är afsvuren fiende till jättarne och
trollen, och, då han åker på sin med bockar förspända
vagn, dånar det i rymden och fjellen skälfva. Hans
farligaste vapen är hammaren <i>Mjolner</i>, hvarförutan
han eger en annan klenod, bältet <i>Meigingjard</i>, som
fördubblar hans styrka, då han spänner det om sig.

Af de öfriga gudarne må vi nämna <i>Frej</i>, som rådde för
fruktbarhet, solsken och regn; <i>Balder</i>, oskuldens
och fromhetens gud, på hvars lif, såsom vi få se,
hela Asaväldet berodde; <i>Heimdal</i>, som i sin borg vid
ändan af Bifröst var gudarnes väktare. När han blåser
i sitt <i>Gjallarhorn</i>, höres det öfver all verlden. <i>Brage</i>
är skaldekonstens gud.

Gudarne voro till antalet tolf, och lika många, eller
flera voro <i>Asyniorna</i>, Asagudinnorna. <i>Frigga</i> är bland
dem den förnämsta och är Odins gemål. Hon känner
allas öden, men uppenbarar dem för ingen. <i>Freja</i> är
kärlekens och naturens gudinna och bor i <i>Folkvang</i>,
der hon mottager hälften af de i krig fallna.

<poem>
Der i salen Freja
råder, säten att utdela;
hälften af de fallna
kallar hon hvar dag;
halfva valet Odin eger.
</poem>

<i>Iduna</i>, Brages gemål, förvarar i en ask de föryngrande
äpplen, hvaraf gudarne äta för att icke åldras.

*

Till en början lefde gudarne ett lycksaligt lif tillsammans. De
anlade verkstäder, gjorde konstiga verktyg, hamrade guld och 
pröfvade allt.

<poem>
De lekte å vallen,
glada voro de;
Då var icke
brist på guld,
tills de kommo
mäktiga trenne
jättemör
ur Jotunhem.
</poem>

Det var den gyllene tid, som alla folkslags gamla
sagor veta omtala, då gudarne lefde bland menniskorna
på jorden och lärde dem konster och handaslöjder.

Frid och endrägt rådde äfven med jättarne. Asarne
ingå giftermålsförbindelser med sköna
jättedöttrar. <i>Loke</i>, som blifvit upptagen bland Asarne,
men kallas den onde Asen, hade till och med ingått
fostbrödralag med Odin.

Men gudafriden stördes vid jättinnornas
ankomst. <i>Gullveig</i>, en spåqvinna, kom till Odins salar
och förutsade Asaväldets fall. Hon kastades på spjut
och brändes sedan --

<poem>
och likväl
ännu hon lefver.
Odin utkastade
bland folket ett spjut.
Det var det första
krig på jorden.
</poem>

Kriget fördes mellan Asarne och <i>Vanerne</i>, ett folk,
som vi hittills icke hört omnämnas. De voro berömda
för gammal visdom, liksom jättarne, och kallas
derför i sagorna »de vise Vaner». Njord och
Frej bland gudarne kommo från dem och upptogos bland
Asarne, sedan fred var sluten.

De olycksbådande spådomarne om gudarnes fall och
verldens undergång fortfara dock, och jättarne blifva
allt mer och mer öfvermodiga. Det oaktadt upphöra
icke gudarne i sitt umgänge med jättarne.

Loke finner Gullveigs halfförbrända hjerta, och han
blef »svekfull af onda qvinnan». Trenne vidunder
blefvo frukten af hans förening med henne: <i>Hel,
Midgårdsormen</i> och <i>Fenrisulfven</i>. Odin nedstörtade
Hel till Niflhem, och råder hon der öfver de döda,
som komma till hennes boning, och sådana äro nidingar
och de, som dö af ålder eller sjukdom. Midgårdsormen
kastades i hafvet, der han växer, så att han
till slut kröker sig om all land och biter sig i
stjerten. Fenrisulfven bands med ett silkesmjukt
band, som några dvergar förfärdigat, sedan alla andra
bojor brustit för vidundrets styrka. Och så skulle
det förblifva till verldens undergång.

Af de många sagorna om Thor och hans besök hos
jättarne vilja vi här blott anföra en, hemtad ur
tvänne sånger i den äldre Eddan.
</chapter>

<chapter name="Thor hos Hymer">
<h2><small>Thor hos Hymer.</small></h2>

Vid ett gästabud, der Jotnen <i>Ägir</i> var närvarande,
talades om, att gudarne funno hos Ägir brist på
kittlar, och då Thor sade till honom: »du skall åt
gudar ofta dryckesgille göra», begynte Ägir eftersinna
snar hämnd mot honom. Han bad honom nämligen hemta
sig en kittel, 

<poem>
deri åt er alla 
öl jag brygger.
</poem>

Ingen af gudarne visste emellertid, hvar en sådan
kittel fans, tills <i>Tyr</i>, den modigaste ibland dem,
förtrodde det åt Thor. »Den hundrafaldt vise
<i>Hymer</i>» -- sade han -- »som bor vid himlens ända,
östan för Elivåg, eger en kittel, ett rymligt kärl,
milsdjupan.»

»Tror du vi erhålla must-sjudar'n (kitteln)» -- genmälde Thor.

»Ja, stallbroder» -- svarar Tyr -- »om vi använda list.»

De båda begåfvo sig å väg från Asgård och kommo till
jättens boning. När de kommo till salen, mötte dem en
led jätteqvinna, som hade 109 hufvuden; men när de
kommo in, gick der fram en annan, helt klädd i guld
med fagra ögonbryn. Hymer var sjelf på jagt.

Jätteqvinnan satte dem bakom kittlarna i salen,

<poem>
ty mången gång
är min husbonde 
nidsk mot gäster 
och gnyr af ondska.
</poem>

Sent omsider vardt nu Hymer färdig hem från
jagten. När han steg in i salen, klungo isbergen och
hans kindskägg var mycket islupet.


Jätteqvinnan omtalade nu de besökandes ankomst, och
att »de sutto vid ändan af salen, der pelaren stod för
och skyddade dem». Pelaren sprang sönder vid jättens
blick och en bjelke brast i tu. Af bjelken föll en
hel, välsmidd kittel. De båda Asarne trädde nu fram
och gamle jätten mätte Thor med ögonen, ty det anade
honom intet godt af besöket.

Emellertid tillreddes måltiden, bestående af trenne
tjurar. Thor åt ensam upp två, innan han gick att
sofva, och tyckte jätten detta vara ett fullgodt
mål. »Nästa afton» -- sade han -- »månde vi trenne af
fiskemat få lefva.»

Följande dag då fisket skulle begynna, sade Thor sig
vilja ro, om jätten ville skaffa bete. »Gack du
till hjorden» -- genmälde jätten -- »och sök bete,
om du tror dig om att kunna det; det kan jag tänka,
att agn af oxen månde dig vara lättfånget.» -- Thor
gick då till skogs och der stod för honom en allsvart
oxe. Hastigt fattade han i hornen och ryckte oxens
hufvud från halsen.

Nu började fisket. Jätten satt i förstäfven och
i bakstäfven satt Thor. När de så rott ett stycke
ut till hafs, sade Hymer sig vilja stanna, ty der
brukade han fiska hvalar, och drog äfven upp tvänne på
en gång. Thor ville längre ut, och skedde det, som
han ville, ehuru jätten afrådde, emedan de då skulle
komma i närheten af Midgårdsormen. Thor hade fästat
på kroken oxens hufvud, och sjelfva Midgårdsormen,
det stora hafsvidundret, bet på agnet. Thor drog
honom djerft upp till skeppsbord och gaf honom ett
slag med hammaren på det afskyvärda hufvudet, och

<poem>
klipporna dönade, 
hedarne tjöto; 
den gamla jorden
trycktes tillsammans.
</poem>

Vidundret nedsjönk sedan åter till hafsbottnen. --
Jätten var ej glad, när de rodde åter, och brådt
talade han icke. När de kommo i land, sade han: »nu
må du göra halft arbete med mig, att du bär hvalarna
till gården och fäster båten vid land.» -- Thor gick
fram, grep om stäfven och drog den stora båten i land
med kölvattnet, åror och öskar; bar sedan hvalarna
till gården och slog dem midt igenom jättens kittel.

Jätten ville dock ej uppgifva trätan om mandomsrön med Thor.

»Ej är man stark» -- sade han -- »fast man med kraft
kan ro; men väl om du krossar denna bägaren.»

När Thor fick bägaren i hand, slog han i tu branta
klippan; slog, der han satt, bägarn midt igenom
pelarn, men likväl bars den hel fram till Hymer. Då
reste sig Thor på knä, försatte sig helt i gudakraft
och kastade bägarn mot jättens panna med sådan verkan,
att bägarn remnade. Den jernhårda jättepannan förblef
hel.

Sedan Thor sålunda lyckligen öfverstått detta prof,
lockades jätten af sitt begär att ytterligare pröfva
hans styrka till just det, som de besökande önskade,
och han sade:

<poem>
»Nu står att försöka, 
om I kunnen 
kitteln bära 
ut ur salen.»
</poem>
Tyr försökte tvänne resor, men kitteln stod orörlig.
Men Thor fattade den i brädden och lyftade den derpå
på hufvudet och »mot hälarna ringarna skramlade».

Väl utkomna ur jättesalen, skyndade de derifrån. Thor
såg sig en gång tillbaka och fick se en skara
månghöfdade jättar komma ur hålorna östan ifrån. Då
hof han kitteln från skuldrorna, fattade Mjolner och
skyndade emot trollen, hvilka han alla drap.
<poem>
Så kom starke Thor 
å guda-tinget 
och hade den kittel,
som Hymer egt.
</poem>
</chapter>

<chapter name="Ägirs Gästabud">
<h2><small>Ägirs Gästabud.</small></h2>

Hymers stora kittel öfverlemnades åt Ägir, och han
brygde deruti ölet till ett stort gästabud, hvartill
Asarne voro inbjudna. De förnämste Asarne kommo dit,
men Thor icke, ty han var borta i härnad österut. »En
mängd var der af Asar och Elfvor.»

Vi hafva ej hittills hört talas om <i>Elfvorna</i>,
varelser, som enligt Asaläran äfvenledes befolkade
verlden. De voro af tvänne slag: <i>Svartalfver</i>
och <i>Ljusalfver</i>. De senare äro ljusets, gudars och
menniskors vänner, ljusa, milda väsenden, de skönaste
af alla skapelser. Svartalfverne eller dvergarne
bo under jorden och tåla ej dagsljuset, men de äro
konstfärdiga, utarbeta de skönaste smycken, äro de
skickligaste smeder.

Bådas minne lefver ännu i folksagan. Ljusalfverne
äro hennes elfvor, dvergarne kallas vanligen <i>de underjordiske</i>. 
Elfjungfruns harpospel och sång har tjusat
månget öra, och »de underjordiskes» guld gjort mången
rik, som genom att hjelpa dem i nöden förtjenat
belöning.

Gästabudssalen hos Ägir var stor och praktfull. »Der
var lysande guld i stället för eldsljus, och ölet
skänkte sig sjelft. Strängt fredlyst var detta
ställe.»

Ägir hade två tjenare <i>Fimafeng</i> och
<i>Elder</i>. Vid gästabudsbordet prisade man dessas
förträfflighet. Loke, som äfven nu förstått att blanda
sig med Asarne, ville ej höra talas om detta pris,
utan drap Fimafeng. »Då skakade Asarne sina sköldar
och lupo med anskri till Loke och drefvo honom till
skogen, men återvände sjelfva till gästabudet.»

Om Loke äro nu några ord att säga, innan vi gå vidare
i sagan. Han var af jotnarnes slägte, skön till
utseendet, och hade förstått att skicka sig så, att
han blifvit upptagen bland Asarne, ja, i tidens


begynnelse hade han ingått fostbrödralag med Odin
sjelf och var under namnet Loder med om menniskans
skapelse. Vid mångfaldiga andra tillfällen gjorde
han Asarne väsentliga tjenster. Men hans sinnelag
var dock ondt, och sedan han hade ätit Gullveigs
eller <i>Angurbodas</i> (den ångerbådandes) halfbrända
hjerta, vardt han ännu svekfullare och mera ond
och skadelysten till sinnes. Vi hafva talat om hans
afföda med trollqvinnan och dess öde. -- Balders död
var dock af alla hans dåd det argaste och för Asarne
det olyckligaste (se derom nästa berättelse). Det var
efter denna förfärliga olycka, som Asarne samlades
till Ägirs gästabud. Vi återgå till sagan!

Ifrån skogen återvände emellertid Loke och träffade
utanför gästabudssalen Elder, hvilken han frågade,
»hvad dryckessamtal gudarne månde hålla.» -- »Om
sina vapen» -- genmälde Elder -- »och krigsäran tala
gudarnes söner; men af Asar och Elfvor, som äro här
inne, är ingen dig blid i talet!»

»In skall jag likväl gånga i dryckessalen» -- återtog
då Loke -- »och laget skåda, och vill jag blanda mehn
i Asarnes mjöd.»

Elder varnade honom och sade: »Vet, att om in du
går och mot de blida makter hädelser utöser, på dig
de dem aftorka.»

Loke vårdade sig dock ej om tjenarens tal, utan gick
in i salen. En allmän tystnad uppstod, när de, som
inne voro, sågo hvem som kommen var, men Loke bröt
tystnaden, i det han sade: »Törstig hit till salen kom
<i>Lopter</i> (Loke hade äfven detta namn) långa vägen, för
att bedja Asar gifva sig en dryck af klara mjödet.»

Då tystnaden emellertid fortfor, utbröt han: »Hvi
tigen I så tungsint, gudar, att I ej kunnen tala? --
Väljen mig säte och ställe i salen eller drifven mig
hädan!» --

Härtill var af gudarne Brage den ende, som svarade:
»Säte och ställe» -- sade han -- »gifva dig i gillet
Asarne aldrig.» -- Loke vände sig emellertid till Odin
och påminde honom om forna tider. -- »Mins du, Odin» --
sade han -- »när i forna dagar vi blandade vårt blod
<footnote>När de ingingo fostbrödralag.
</footnote>; då svor du, att du aldrig en dryck ville taga,
om ej oss båda buren?»

Odin bevektes af dessa ord och mälde: »Statt
upp då, <i>Vidar</i><footnote>
En af gudarne, <sp>den tyste Asen</sp>,
var tyst och majestätisk som skogarna, hvilkas gud han var.
</footnote>,låt ulfvens<footnote>
Fenrisulfvens.</footnot> fader sitta vid dryckesgillet,

<poem>
att ej Loke talar 
mot oss smädeord 
uti Ägirs boning.»
</poem>

Vidar stod nu upp och skänkte i för Loke. Men innan
han drack af det iskänkta hornet, helsade han Asarne
med dessa ord: »Hell eder Asar och Asynjor och alla
heliga gudar, en undantagen blott, han, som innerst
sitter, Brage der på bänken.»

Brage sökte blidka honom, erbjöd honom ring och svärd
och häst, och slutade med en varning:

<poem>
»Att din ondska icke
Asar må umgälla;
gör dem icke vreda mot dig!»
</poem>

Den erbjudna försoningen afslogs med förakt af Loke,
likasom, sedan han vändt sig mot Odin, Friggas vänliga maning:

<poem>
»Edra händelser                        
skolen I aldrig 
för menniskor tälja,
eller hvad i forna dagar
I tvänne Asar<footnote>Odin och Loke.</footnote> öfvat;
gammalt allt man glömme!»
</poem>

Men äfven hennes ord hade endast till följd, att
Loke vände sig mot henne med sina lastmälen, och då
Frigga yttrade sin önskan, att Balder måtte varit der,
hade Loke den djerfheten att sjelf framställa sig
som den egentliga orsaken till hans död.

<i>Skade</i>, en skön jättedotter, var <i>Njords</i> gemål. Hennes
fader Thjasse hade tagit Loke till fånga och för
hans frihet fordrat Iduna och hennes äpplen. Loke
höll ord, men tvangs sedan att föra Iduna åter
till Asarne. Äfven detta lyckades honom, ehuru han
förföljdes af Thjasse, som dock, när han vågade sig
inom Asgård, blef af Asarne dödad.

Skade ville hämnas sin faders död, men förlikte sig
med Asarne och blef gift med Njord. Här på gästabudet
fick hon lära känna den sannskyldige upphofsmannen
till faderns död.

Hon varnade Loke, liksom många af de andra Asarne,
och förespådde honom hans slut. Loke svarade med
hån och tröstade sig dermed, att han var främst och
modigast att fälla Thjasse, hennes fader. »När så är»
-- mälde då Skade --

<poem>
»skall från mina gårdar
kalla råd
alltid till dig komma.»
</poem>

Och så fortfor Loke, som han börjat. Han utfor mot
alla de närvarande Asarne i de gröfsta smädelser
och öfverhopade dem med de skymfligaste och mest
sårande tillmälen. Midt härunder, men sedan enhvar
fått sin beskärda del, afbröts plötsligt talet af
Frejs tärna, som äfvenledes var med på gästabudet.

<poem>»Alla fjellar skälfva»</poem>

sade hon --

<poem>
»hemifrån jag tänker
<sp>Hloride</sp><footnote>Ett af Thors namn.</footnote> å färde vara.»
</poem>

Nu vände sig Loke mot henne, men knappt hade han
yttrat några ord, förrän Thor trädde in i salen. Men
oaktadt Loke äfven lät honom höra sin onda tunga, fast
Thor hotade att »slå honom härdaklinten (hufvudet)
från halsen», vågade dock ej Loke reta honom till det
yttersta, utan aflägsnade sig ur salen med dessa ord:

<poem>
Jag för Asar qvad
och för Asars söner,
hvad mig sinnet ingaf;
men för dig allena
månde ut jag gånga,
ty jag vet du dräper.
</poem>

Sedan Loke sålunda upptändt Asarnes vrede mot sig,
först och främst såsom orsaken till Balders död,
och nu genom deras offentliga skymfande i Ägirs sal,
»fördolde han sig i <i>Franångers</i> fors i laxskepnad,
och der togo Asarne honom. Han blef bunden med sin son
<i>Nares</i> tarmar», och hade denne blifvit ihjälrifven af
<i>Narve</i>, Lokes andre son, som af Asarne blifvit »skapad
i varg». Skade kunde nu fullborda sin hämnd. Hon tog
en etterorm och fäste honom öfver Lokes hufvud, så
att ormens etter skulle drypa i hans anlete. <i>Sigyn</i>,
Lokes hustru, sitter der och håller ett kärl under
ettret; men när kärlet blifver fullt, slår hon det
ut. Emellertid dryper ettret på Loke; då ryser han så
hårdt dervid, att hela jorden skälfver.» Så ligger
han bunden till »makternas skymning» och verldens
undergång.

*
</chapter>

<chapter name="Balders död">
<h2><small>Balders död.</small></h2>

Så länge fromhetens och oskuldens gud, så länge Balder
sitter glad i <i>Brejdablick</i>, borgen, som var bygd

<poem>
å det land,
der jag ligga vet
minsta skade-runor,
</poem>

såsom Odin qvad -- så länge står Valhall och gudarnes
välde säkert. Men den kom, den dagen, som skulle lysa
öfver den fromme, den »ljusstrålande» gudens död.

Svåra drömmar plågade Balder sjelf och spådomen om
hans fall oroade alla Asar. Asarne rådslogo, och blef
det beslut fattadt, att Frigga skulle med ed binda
allt i naturen, så att intet skulle skada hennes son.
Då detta var gjordt, blef Balder så skottfri, att
gudarne i sina samqväm kunde roa sig med att kasta
och skjuta på honom, utan att han deraf skadades.

Odin fruktar emellertid något förgätet vid edens
afgifvande. Han lägger derför sadel å Sleipner och
rider ned till Niflhem.

Der mötte han <i>Garmer</i>, den underjordiska hunden. Han
var blodig om bröstet framman, mordlystna svalget
och käften nedan. Men fram red Odin, jordvägen
dönade; så kom han till Hels höga boning. Der red
han fram för östan dörr, der som han visste Valas
grafhög. Genom besvärjning frammanade han ur högen
den döda sierskan.

<poem>»Ho är du af män»</poem>

spörjer hon --

<poem>
»Jag var omsnöad af snön
och slagen af regnet
och stänkt af daggen,
död var jag länge.»
</poem>

»Jag heter Vegtam» -- svarar Odin -- »men säg mig,


<poem>
för hvem äro bänkar
gullringströdda,
bäddar fagerlig
guldbetäcktä? --
</poem>

»För Balders» -- svarar Valan -- »är allt här nere
tillredt, men Asasöner äro utan hopp!

<poem>
Nödigt jag sade't,
nu månd' jag tiga.»
</poem>

Odin upphör dock ej att fråga:                  ,

<poem>
»Hvem månd' Balders
bane varda?»
</poem>

och Valan svarar, att det är <i>Höder,</i> söm månde

<poem>
»-- lifvet råna
från Odins son.»
</poem>

Ännu får Odin veta, att Vala blir Höders bane, men
sedan sjunger sierskan:

<poem>
»Du är icke Vegtam,
som förut jag trodde;
-- -- -- -- -- -- 
som förut jag trodde;
Hem rid du, Odin!
och storsint var:
så kommer af män mig
ingen mer att söka,
till dess att Loke
lossnar ur banden
och gudaförderfvande
mörkret kommer.» 
</poem>

Och det gick som Valan sagt. Lokes onda öga kunde
ej länge åskåda gudarnes lek. Han förklädde sig till
käring, gick så in till Frigga och lockade henne att
yppa, hurusom hon icke tagit ed af en liten växt,
kallad <i>Mistelten,</i> emedan hon för dess spädhets skull
ansett sig icke behöfva binda den med ed.

Denna telning tog Loke och gjorde deraf ett
vapen. Höder, om hvilken Valan talade, var
blind. Denne lockade Loke att äfvenledes försöka ett
skott på den osårbare Balder, »han (Loke) skulle rikta
vapnet». Höder lät öfvertala sig, och Loke riktar med
säkert öga och säker hand. Målet är träffadt. Balder
faller. Ljusets gud är död.

Asarne stodo dödligt bestörte omkring; ingen visste
något att säga, den ene stirrade på den andra. Hämnd
andades de alla, men de kunde icke straffa på ett
heligt rum. Odin sörjde dock mast, ty han ensam
visste, hvad Asarne förlorat med Balders död.

Nu spörjer Frigga, om någon, ville rida till
Hels boning, för att erbjuda lösepenning för
Balder. <i>Hermoder</i> åtog sig beskickningen.

Emellertid föra gudarne Balders lik till stranden. På,
hans skepp var bålet rest, der han skulle
brännas. Men skeppet gick ej af stället. <i>Hyrrockin</i>
(eldhvirfvel), en jätteqvinna, måste efterskickas,
och när hon kom, gick hon fram till skeppet och
sköt det i sjön med ens, så att eld stod deraf och
jorden skalf. Balder blef nu lagd på bålet. På <i>Nanna,</i>
hans maka, brast dervid hjertat af sorg, så att hon
blef lagd

till sin man på bålet. Dit fördes äfven hans häst och
ridtyg, Odin lade dit sin ring och Thor vigde bålet
med sin hammare.

Hermoder kom efter en lång och besvärlig färd
lyckligt till Hels boning, och fick se sin broder
sitta i högsätet hos de döda. Han framförde sitt
ärende och bad, »att Balder månde få rida hem med
honom för den stora sorgs skull, som rådde bland
Asarne». -- Hel svarade, »att nu månde pröfvas,
om Balder vore så vänsäll, som sagdt blifvit. Om
allt lefvande och liflöst ville begråta hans död,
skulle han få återvända». Hermoder lemnade med detta
besked salen. Balder och Nanna följde honom ut. Balder
drog ringen, som Odin kastat på bålet, af fingret och
skickade den åter till Odin för en åminnelse af sig;
Nanna gaf några smycken åt Freja.

Så kom Hermoder till Asarne åter. Dessa skickade
nu bud öfver all verlden, att allt måste gråta
Balder ur Hels våld. Och allt, både lefvande och
liflöst, gjorde det. Men <i>Thock,</i> en jätteqvinna, mötte
sändemännen till slut, då de voro pä återvägen. Hon
grät icke.

<poem>
Thock månd' gråta
med torra tårar
Balders likfärd.
I lif eller död
gjorde han mig intet godt.
Hel behålle sitt rof.
</poem>

Asarne anade, att det var Loke, och de bedrogo sig ej.
Han var nog fräck att sjelf, som vi veta, tillstå
det på Ägirs gästabud. Huru Asarne hämnades, känna
vi äfven.

*
</chapter>

<chapter name="Ragnarök">
<h2><small>Ragnarök.</small></h2>
<poem>
Den vise vet mycket.
Fram skåder jag längre
till makternas skymning
och sista striden.
</poem>

Så börjar Vala sin dunkla sång om Asaväldets fall
och den skapade verldens undergång. Oskulden och
fromheten är försvunnen ur lifvet, och med den styrkan
ur gudarnes råd.

<poem>
Broder månd' broders
bane varda.
Syskonbarnen
blodsbandet spilla;
hårdt är i verlden.
</poem>

Dessa äro tecknen, som föregå förstörelsen. Först
kommer den långa vintren <i>Fimbulvetr,</i> som består af
tre vintrar utan somrar efter hvarandra, solens
strålar svartna och all vind blir storm. Jorden
skälfver och bergen störta samman. Då brista alla
fjettrar, då lösas alla band. Gullgul hane gal för
Asarne, sotröd för de döda och den röda för trollen
i högan skog. Garmr tjuter, och vålnader skrida
vid midnattstid.

Fenrisulfvens bojor lossna och Midgårdsormen vältrar
sig ur hafvet, som brusar och stiger öfver sina
bräddar kring vidundret, när det i raseri kommer upp
på land. Ulfven gapar så, att ena käken når upp


till himlen, medan den undre vidrör jorden och ormens
etter förgiftar luft och haf.

Himmelen remnar, och Surtur kommer med flammande svärd
i spetsen för Muspels söner, och Bifröst brister,
när de rida deröfver. Och med dem komma jättar och
Loke, som nu sluppit lös, med Hels söner.

Ygdrasils örn sjunger trädets liksång, och den gamla
asken skälfver. Då reser sig Heimdal, blåser i sitt
Gjallarhorn och kallar Asarne till strid.

Asarne härkläda sig och alla Einheriar och draga ut
till den sista striden.

Främst rider Odin med sin guldhjelm, sin fagra
brynja och sitt spjut Gugner. På <i>Vigrids</i> slätter
ståndar striden. Der mötas det godas och det ondas
makter. Odin rider rakt på Fenrisulfven. Thor kämpar
vid hans sida mot Midgårdsormen, Frej mot Surtur.

Ulfven slukar gudars och menniskors fader, men Vidar,
Odins tyste och starke son, stöter med väldig arm
svärdet i odjurets hjerta och hämnas sin fader. Thor
dräper Midgårdsormen, men nio steg derifrån faller
han sjelf död till marken, qväfd af ormens gift. Frej
faller för Surtur, emedan han skänkt bort sitt svärd
för att vinna en jättedotters kärlek. Tyr och Garmr
stupa mot hvarandra, liksom Loke och Heimdal, och
så kastar Surtur sina lågor öfver verlden.

<poem>
Solen svartnar,
jord sjunker i haf.
Af himlen försvinna
de glänsande stjernor.

Kring Verldsträdet rasar
ångornas hetta.
Höga lågor leka
med sjelfva himlen.
</poem>

*
</chapter>

<chapter name="Pånyttfödelsen">
<h2><small>Pånyttfödelsen.</small></h2>

Allt har upphört att vara till, himmel och jord äro
förgångna, gudar och menniskor och det ondas makter,
allt är tillintetgjordt, försvunnet. Skall då
skådespelet af verldens och gudarnes skapelse, af
striden mellan det onda och goda och af förstörelsen
börja å nyo? Den visa Vala besvarar frågan:

<poem>
Upp ser jag komma
andra resan
jord ur hafvet,
härligt grön.
</poem>

Och solen har födt en skönare dotter, som vandrar
sin moders vägar. Från ett menniskopar, som undgått
förstörelsen, sprida sig nya slägter öfver jorden,
och Asarne samlas åter på Idavallen.

<poem>
Då månde osådda                                   och
skördar växa,
all nöd förgå.
Och Balder kommer
och bor med Höder
i Odins segersal,
de väldige gudar.
</poem>



Asarne samtala om forna tider och de finna i gräset
de förlorade gyllene taflorna,

<poem>
dem i urtiden
gudarnes höfding
och Odins slägt
besutit hade.
</poem>

Det är således icke den gamla taflan, Vala upprullar
för oss; det är en helt och hållet ny. Hon visar
oss nu, huru ur verldsförstörelsen det goda reser
sig å nyo, mera härligt än förut, i en skönare, en
renare form, sofradt till ett högre lif. -- I <i>Gimle,</i>
den guldtäckta salen, som är fagrare än solen,

<poem>
der skola goda
skaror bygga
och i alla dagar
sällhet njuta.
</poem>

En annan borg ståndar med nordvända portar från solen
fjerran, flätad af ormryggar, och in genom gluggarna
falla tunga etterdroppar.

<poem>
Der såg hon vada i
tunga etterströmmar
män, menedare
och mördare
och de som andras
makar locka.
</poem>

<i>Narstrand</i> heter borgen -- der var de ondas hemvist
efter döden.

Och domens, den eviga domens dag kommer, då det onda
för evigt skall skiljas från det goda.

<poem>
Då kommer en annan
än mera mäktig,
dock honom icke
jag nämna vågar.
</poem>

Han kommer --

<poem>
<sp>till stora domen,</sp>
<sp>den starke ofvan,</sp>
<sp>Han, som allt skickar;</sp>
domar han sämjar,
tvister han sliter
och lönen han stadgar,
som varda skall.
</poem>

Så slutar Vala sin sång om de yttersta tingen och
försvirmer i det tysta djupa åter.

*
</chapter>

<chapter name="En blick på Asalärans inre betydelse">
<h2><small>En blick på Asalärans inre betydelse.</small></h2>

Våra fäders religion var en <i>naturreligion.</i> Hvarje
i naturen inneboende kraft, den, som visar sig i
blommans uppspirande ur sitt frö, lika så väl som
den, hvilken uppenbarar sig i himlens ljungeld
och åskans dån, gåfvo de kroppsliga former. De
onda och förstörelsebringande, de råa och vilda
naturkrafterna fingo vidunderliga skepnader, de goda
fingo menskliga, men skönare och mera härliga. Och
mellan dessa makter, mellan det onda och det goda
varar striden från tidens början till dess slut.

Genom naturkrafternas, <i>köldens</i> och <i>värmens,</i>
vexelverkan frambringas det råa, oformliga och
oformade <i>grundämnet</i> under bilden af en ofantlig
jätte (Ymer). Audumbla är bilden af den <i>närande,</i>
lif frambringande kraften. Lifvet visar sig i
en mans skepnad och fullkomnar sig sjelft i det
gudarne födas. -- De framgå således ur grundämnet,
»stå icke utom naturen, utan inom henne». Men de råda
öfver grundämnet och dana deraf himmel och jord. De
äro således icke skapare, de ordna blott det stoff,
som finnes till före dem.

Märkligt är, att Asaläran sätter verldens danande
i samband med dess förnyelse efter den stora
syndafloden, hvaraf otvifvelaktigt berättelsen om Ymer
och hans allt fördränkande blod är ett dunkelt minne.

Emellertid fortgår verldens ordnande af
gudarne. Solens och månens och alla de lysande
himlaklotens banor bestämmas, och så uppkomma dag
och natt och årets skiften.

Så följer, när jorden var färdig att mottaga henne,
menniskans skapelse. --

Allt detta -- invända vi -- är likväl förgängligt. Det
har uppkommit och måste förgås, gudarne sjelfva
äro skapade och således underkastade förgängelsens
lag. Men frågade då aldrig nordbon längre tillbaka
efter alltings ursprung? Stannade hans tanke vid
grundämnets frambringande af vexelverkan mellan köld
och värme? Tänkte han sig aldrig, att <i>någon</i> måste
funnits, som frambragt dessa båda naturkrafter,
som han kallade Muspelhem och Niflhem?

Men vi veta, att han både gjorde sig dessa frågor
och besvarade dem. Han tänkte sig och trodde på
denne någon, »den starke ofvanefter», hvars namn
han ej vågade nämna. <i>Han</i> var till förr, än något var,
och är till ännu efter förstörelsen af det ändliga;
han är evig, är utan begynnelse och ända. --

Se vi nu på de enskilda gudarna, finna vi lätt, huru
så väl de sjelfva som deras utmärkande tillhörigheter
äro bilder för naturens verkningar. Odin var
himmelens gud och enögd, ty himlen har blott
en sol, och hvarje natt dricker han visdom ur
Mimers brunn. Hans korpar Hugin och Munin, hvad
annat uttrycka de, än att tankekraft, förstånd
och skarpsinnighet tillsammans med minne och en
rik erfarenhet äro de, som skänka visdom; och Thors
vagn, hvari han åker öfver fjellen, så att det dånar
i rymden, är endast en bild för det naturfenomen
vi kalla åska. Odin var himlens och solens gud,
och Frigga, hans maka, var jorden. Af himlens och
jordens omfamning föddes Thor. Denna de gamles
bildliga framställning om åskans uppkomst blir
klar, om vi känna deras tro, att hon frambringades
af dunster från jorden, som tändes, då de uppstego i
luften mot solen. -- Loke var en blid för elden. Skön
till utseendet, ansågs han till en början god och
upptogs bland de goda makterna; när de lärde känna
hans onda, förderfliga natur, blef han bunden. Balders
betydelse inser enhvar. Hela läran om honom är en
bild af mörkrets seger öfver ljuset så väl i andlig
som lekamlig mening. Vintern är lång i Norden

och naturen tyckes derunder ligga som död, tills
våren kommer åter med lif och värme. Balders död och
återkomst är utan tvifvel en bild häraf. Men Balders
saga har på samma gång en högre och andlig betydelse,
då den visar oss det ondas seger öfver det goda och
verldens undergång som en följd deraf, men låter det
goda återkomma. Om Freja och Frigga äro samma person,
såsom många anse dem vara, skulle man kunna i Frejas
(Friggas) rätt till hälften af de på slagfältet fallna
finna en bild af stoftets qvarblifvande i stoftet
(Freja, som Frigga, föreställer jorden), medan själen
svingar sig upp till Allfader i himmelen (Odin).

Se vi närmare på den nordiska religionen, finna vi der
tre hufvuddrag bjert framstående. De äro <i>striden,
förstörelsen</i> och <i>pånyttfödelsen.</i> Hos intet folk har
medvetandet om dessa sanningar uttalat sig tydligare
än hos nordbon. En strid emot mödor och umbäranden af
alla slag är hela hans lif, och den har genomträngt
hans religion. Hans gudar lefva i en ständig strid mot
det onda, och föra den med framgång, så länge fromhet
och oskuld finnes ibland dem. När fromheten sitter
»som en död bland de döda», då förgår hela skapelsen
i den sista striden. Men förstörelsen är blott en
öfvergång till något bättre, till ett evigt lif.

»Grekernes och Romarnes evighet var blott
ett skugglif <footnote>
Romerska författare säga derför sjelfva om de
germaniska folken, att »de voro lyckliga genom sin
villfarelse».
</footnote>, nordbons en kraftig, personlig
odödlighet. För honom har döden ingen fasa, den är
en öfvergång till ett högre och härligare lif.»
</chapter>

<chapter name="2. Ynglingasagan">
<table o>
<td c>--------
<td c>2.
<td c><h2><small>Ynglingasagan.</small></h2>
</table>
</chapter>

<chapter name="Odin och Asarnes invandring">
<h2><small>Odin och Asarnes invandring.</small></h2>

Sammanstämmande historiska intyg, men i synnerhet
den nordiska gudaläran sjelf, pekar mot öster för
besvarandet af frågan, hvarifrån våra fäder kommo,
när de invandrade hit. De hänvisa till trakterna norr
och öster om <i>Svarta hafvet,</i> och derifrån hafva flera
skilda, men med hvarandra beslägtade stammar inkommit
i Norden. De förnämsta äro <i>Götarne</i> och <i>Svearne,</i>
och af dessa kommo Götarne först.

En handelsväg, följande de stora floderna åt, gick
från så lång tid tillbaka, som någon forskning når,
från trakterna vid Svarta Hafvet


nordvest ut till Östersjön, och folken på sina
vandringar efter nya bostäder hafva tagit samma väg.

Så kommo Götarne till Östersjökusten, till landet
vid Weichselflodens utmynningar, och derifrån gingo
de öfver till den gentemot liggande skandinaviska
kusten, der vi finna dem redan i 4:de århundradet
före Kristi födelse. Svearne, hvilka kommo omkring
ett par århundraden senare, gingo sannolikt samma
väg, men nordligare öfver Finska viken och Åländska
öarna in i vårt land, men sagan påstår, att de kommo
öfver Danmark. Svårligen kan derom något med visshet
bestämmas.

Nog af, Svearne kommo och nedsatte sig kring Mälarens
stränder helt fredligt vid sidan af sina götiska
stamförvandter, från hvilka de skildes genom nästan
ogenomträngliga skogar. Och dessa voro då betydligt
större än nu. (Sägner finnas, att till och med på
den kristna tiden mellan Motala och Mosås kyrka i
Nerike ingen kyrka funnits, endast skog, och likaså,
på andra sidan Vettern, från Mosås och till Mokyrka,
söder om Mariestad).

De togo ej sitt land med svärd i hand; fredligt kommo
de och togo land och röjde bygd. Sagan säger, att en
konung <i>Gylfe,</i> sedan han pröfvat Odins och Asarnes
stora visdom och makt, inseende omöjligheten att
motstå dem, erbjudit dem bostad vid sidan af sig.

Hvad namnet Svear beträffar, böra vi nämna, att
i sjelfva invandringssagan förekommer icke detta
nämn. Tvänne härledningar af namnet finnas. Den ena,
som är äldre, härleder det af <i>Svithiod,</i> som kommer
af <i>Sveit</i> följe, krigshär, och <i>Thiod</i> folk, då det
skulle betyda härfolket. Den andra, yngre, anser
namnet komma af ett gammalt ord <i>Svidar,</i> beslägtadt
med <i>Svidudr,</i> ett Odins tillnamn, som betyder den vis
och stark görande. Af Svidar blef Sviar, Svear, som
således ursprungligen betydde: de vise och starke. I
invandringssagan talas deremot om Asarne och deras
höfding Odin.

Men Odin och Asarne -- vi hafva ju nyss hört gudarne
nämnas så! --

Orsaken ligger deruti, att när Svearne kommo, funno
de här före sig i hufvudsaken samma religion, som de
sjelfva egde, men blefvo äfven snart öfvertygade,
att de (Svearne) stodo i bildning långt öfver
Götarne. Denna bildning erkändes och vördades af
Götarne, liksom alla källor öfverensstämma deruti,
att Asatrons och Asagudarnes sjelfva vagga och härd
förlägges hos Svearne. Lättligen uppstod nu hos
Svearnes anförare tanken på att riktigt grundfasta
detta sitt anseende och derpå grunda sin öfvervigt
öfver Götarne. Derför togo så väl den förnämste af
höfdingarne, hvars egentliga namn skall hafva varit
<i>Sigge Fridulfsson,</i> som äfven de öfrige, hvilka omgåfvo
honom, gudarnes namn och gåfvo sig ut för dem. Och
detta gick så mycket lättare för sig, som man trodde,
att menniskor kunde återfödas och att gudarne ofta
nedstego på jorden och lefde såsom menniskor bland
menniskor för att lära och lyckliggöra dem. Den prakt
och ståt,

hvarmed de invandrande visste att omgifva sig, äfvensom
de öfverlägsna egenskaperna hos Sigge Fridulfsson,
bidrogo äfven att gifva styrka åt deras utsago.

Odin (Sigge Fridulfsson) uppträdde således egentligen
icke såsom stiftare af en ny religion, han utbildade
och ombildade endast, hvad som förut till sina
grunddrag fans, liksom han ordnade samhället och
bygde det på religionen såsom grund.

Man finner lätt, huru föga trovärdighet man kan
tillerkänna dessa sagor, hvilka <i>måste</i> innehålla en
sammanblandning af Odin och Asarne såsom menniskor och
såsom gudar. Grunddragen i det nordiska folklynnet,
sådant det visar sig i senare, af underrättelser
mera belysta, tider, och det såväl i afseende på
samhällsinrättning som seder och bruk, måste likväl
hafva haft någon begynnelse, hvarur de så småningom
utvecklat sig. Då nu sagorna sätta Odin såsom den,
hvilken sådde fröet till detta folklynne, må vi något
närmare känna, hvad dessa våra förfaders sagor veta
att berätta om denne man.

Odin var -- heter det -- så fager och vördnadsvärd
till utseendet, när han satt med sina vänner, att
allas hug gladdes dervid; men när han var i härnad,
då syntes han sina ovänner grymmelig. Men detta kom
deraf, att han kunde skifta utseende och skepnad,
på hvilket sätt han ville. Derjemte talade han så
snillrikt och enkelt, att alla, som hörde honom,
tyckte endast det vara sant, som han talade. I striden
kunde Odin göra sina fiender blinda och döfva eller
skräckfulla, samt att deras vapen beto icke bättre
än vidjor; men hans egna män foro fram utan brynja
och voro galna som hundar eller vargar, beto i sina
sköldar, voro starka som björnar och tjurar och dråpo
manfolk; men hvarken eld eller jern verkade på dem:
detta är kalladt <i>berserksgång.</i>

När Odin skiftade hamn, låg kroppen liksom somnad
eller död, men han var fogel eller odjur, fisk eller
orm, och for omkring i fjerran land. Med blotta orden
kunde han släcka eld, stilla sjö och vända vindarna,
dit han ville. Hans skepp Skidbladner kunde man svepa
samman som en duk och stoppa i en pung. Men stundom
väckte han upp döda män ur jorden eller satte sig
under galgar (eller hängda); derutaf kallades han
»gengångarnes eller de hängdes drotten.»

Alla dessa idrotter lärde Odin ut medelst <i>runor</i> och
de sånger, som <i>galdrar</i> heta, och derför äro Asarne
kallade galdrasmeder. Han kunde äfven den idrott, som
kallas <i>Sejd</i> och med hvilken största makt följde. Sejd
var ett slags trolldom genom kokning af örter, och
genom den kunde han veta menniskors öden och ovordna
ting, så ock förorsaka menniskors bane, olycka eller
vanhelsa, liksom förtaga den ene vett och styrka och
gifva åt en annan. Denna konst syntes dock för män så
skamlig, att den lärdes och bedrefs nästan uteslutande
af qvinnor (<i>Valor</i> eller <i>Völvor</i>). Men de flesta af
sina idrotter lärde han endast blotgodarne (också en
benämning på de 12 Asarne, som äfven kallades <i>Diar</i>
eller <i>drottnar</i>), och voro de honom näst i all visdom.

Här bör nämnas, att hos presterna (diarna) fans
och fortplantades en hemlig, för mängden af folket
okänd lära, hvilken förklarade religionens inre
och verkliga, men för folket ofattliga mening och
betydelse. Det synes ej otroligt, att denna lära
blifvit bevarad genom skriftlig uppteckning.

Denna skrift var de så kallade <i>runorna,</i> af hvilken
det fans tvänne slag. Det ena var okändt för sjelfva
folket och fortfor måhända att vara en hemlig
vetenskap, endast känd af några få, då icke ens den
lärde Snorre Sturlesson kunde rädda sitt lif, just på
grund deraf, att hvarken han sjelf eller någon af de
närvarande kunde tyda de konstiga runor, genom hvilka
en vän velat varna honom för sammansvärjningen.

Runorna kallades äfven <i>stafvar,</i> antingen till följd af
det hufvudstreck, som förekommer i hvarje runa eller
deraf att de ristades på en staf eller balk. Dessa
hemliga runor förekomma ofta ristade på redskap och
vapen, tillhöriga jernåldern. --

Skildt från detta var det andra slaget, de vanliga
runorna, hvilkas användande sedermera och efter hand
öfvergick till folket och förblef dess egendom långt
in i kristna tiden, sedan tron på de gamle gudar för
länge sedan slocknat.

Vi sade, att Odin stödde sin samhällsbyggnad på
religionen. Hans lära framkallade nämligen en krigisk
anda, en anda, som hyste det högsta förakt och afsky
för allt, som kunde kallas feghet, men deremot med
glädje och jubelsånger mötte döden, och icke aktade
något högre än friheten och äran.

Men huru kunde religionen framkalla en sådan
hjelte-anda hos folket? -- Derför att den högsta
sällhet lofvades den, som dog för svärd i striden,
eller i allmänhet på ett vådligt sätt.

Hvaruti bestod då denna sällhet? -- Uti en ständig
fortsättning af hvad som utgjort deras sällhet på
jorden, att kämpa om dagarna och om aftnarna njuta
af skämtet och glädjen vid gästabudsborden i Valhalls
skimrande salar.

En ytterligare eggelse till en bragdrik lefnad var
den läran, att ingen fick komma arm till Odin i
Valhall. Men de rikedomar, den döde förde med sig
på bålet och hvilka troddes följa honom till Odin,
fingo icke vara ärfda utan <i>förvärfda.</i> En lära, som
tydligen hade för syfte att tvinga äfven den rike
till mannakraft och att icke försjunka i veklighet,
något hvartill rikedomen så gerna förleder.

Vi hafva ofvanför talat om begrafningssättet
samt de förändringar, det under tidernas lopp
undergick. Bautastenarnes uppresande öfver förnämliga
män till minne förordnade Odin.

För att gifva folket, hvars spridande vidt omkring
han förutsåg, en sammanhållningspunkt, förordnade han
3:ne offerfester att årligen firas i <i>Upsala</i> <footnote>
d. v. s. de höga salarna
</footnote>. Odin hade sjelf tagit sig säte der som det nu kallas

<i>Forn-Sigtuna</i><footnote>
Så kallades äfven trakten deromkring.
</footnote>, säger Snorre Sturlesson. Kort efter
Odins död flyttades drottnens säte till Upsala af
<i>Yngve Frej,</i> och det af honom der uppförda templet blef
det praktfullaste och mest ansedda i hela Norden. Här
samlades allt folket till gudstjenst och här öfverlade
man äfven om allt, som rörde det gemensamma bästa.

Midvintersoffret var det förnämsta och derföre
kallades folksammankomsten der »<i>Ting allra Svia</i>» (alla
Svears ting), hvilka ting ungefärligen motsvara våra
riksdagar. -- Den första festen hölls vid Jultiden, och
svuro kämparne då vid Frejers galt, hvad bedrifter de
under året skulle utföra. Den tredje firades vid
vårens ankomst, då man anropade gudarna om seger och
lycka i krig.

Och -- så slutar sagan om Odin -- »öfver allt Svithiod
guldo män skattepenning till Odin för hvarje
näsa». Hvarför denna skatt upptogs, förklarar sagan
så, att han för den »skulle värja deras land för
ofrid, och för dem blota (offra) till ett godt år».

När Odin kände sitt slut nalkas, ville han med sin
död bekräfta sin lära. Lät derföre med en spjutsudd
gifva sig 9 styng kring hjertat, och drog så glad
till Valhall att der bereda säten åt alla modiga män.

»Sedan» -- säger sagan -- »och när äfven de andre
offerföreståndarne, som kommit hit med Odin, gått
till Valhall, »blotade menniskorna åt Odin och de 12
Asahöfdingarna och kallade dem sina gudar, och trodde
länge på dem sedan.»

<b>De förnämste Ynglingarne.</b>

Från <i>Yngve Frej</i> har den första konungaätten i
Svealand, <i>Ynglingaätten,</i> fått sitt namn. Ändelsen <i>ing</i>
eller <i>ung</i> för att utmärka härkomst brukades allmänt i
dessa tider. Såsom exempel kunna vi nämna: Sköldungar,
Völsungar, Niflungar, Gjukungar.

Utom denne Yngve Frej äro för oss de märkligaste af
ätten följande:

<i>Domalder, Dygve, Visbur, Agne-Skjalffarbonde,</i>
d. ä. Skjalfs man eller bonde, <i>Adil, Bröt-Anund</i> och
<i>Ingiald Illråda,</i> med hvilken sistnämnde ätten slutar
i Sverige.

<i>Domalders</i> historia visar oss, huru djupt hos
fädren var inrotad den tro, att de tillskrefvo
sin konung både det onda och goda som hände. I
Domalders dagar inträffade nämligen en svår och
långvarig missväxt. Man redde till ett stort offer
i Upsala. Första året offrades oxar, andra äfven
menniskor -- men hungersnöden fortfor. Tredje året,
när folket mangrant samlat sig i Upsala, sammanträdde
höfdingarne och voro alla af den tanke, att oåren
kommo från Domalder och att man derföre borde
öfverfalla och döda honom samt bestryka gudarnes altaren
med hans blod.

<i>Dygve</i> är märklig derför att han var den förste,
som kallade sig <i>konung,</i> i st. f. den till hans tid
brukade benämningen drotten. Man

anser nämligen denna förändring af regentens benämning
hänsyfta på en förändring äfven i hans makt, då han
såsom konung icke blott var offrens föreståndare,
utan äfven och i synnerhet härförare.

<i>Visburs</i> och <i>Agnes</i> namn äro nämnda, emedan den förres
historia innehåller orsaken till den förbannelsedom,
enligt hvilken ätten skulle förgås genom inbördes
oenighet, och den guldkedja, hvarvid förbannelsen
fästades, blifva den ypperstes död i ätten; och emedan
den senare blef detta offer för guldkedjan. -- Visbur
öfvergifver sin första finska gemål och behåller den
utlofvade morgongåfvan, hvartill hörde den stora
guldkedjan. Hans söner med henne vände sig, då de
förgäfves af sin far sökt att utbekomma kedjan och
den öfriga morgongåfvan, till trollqvinnan <i>Huld,</i>
hvilken uttalar förbannelsen. -- Agne, liksom sina
företrädare, gjorde härfärder öster ut, besegrade
en finsk konung och förde hans dotter <i>Skjalf</i> hem med
sig till Sverige. Skjalf var ung och skön, och Agne
upptändes af kärlek, under det hon endast tänkte
på medlet att hämnas sin faders död. Sedan skeppen
lagt i land vid <i>Stäksund,</i> sundet mellan <i>Görfveln</i> och
<i>Skarfven</i> <footnote>
Vi följa här den nyare åsigten, som antager, att
Snorre Sturlesson, hvilken ej kunde känna trakten
så noga, af misskrifning satt Stocksund i stället
för Stäksund.
</footnote>, båd Skjalf, att graföl först måtte hållas
efter hennes fader, hvilket skedde; och blef dervid
mycket drucket om qvällen. Om natten, när alla lågo
i sin sömn, smög sig Skjalf och hennes män sakta till
konungens tält. Han hade väl bundit åt kedjan omkring
halsen, på Skjalfs inrådan under gästabudet att väl
bevara henne. Nu fäste Skjalfs män ett tåg i kedjan,
kullkastade tältstängerna och hissade konungen upp i
det stora trädet, som sträckte sina grenar ut öfver
tältet.

<b>Sagan om Adil och Rolf Krake.</b>

Rolf Krake var visserligen icke vårt fäderneslands
konung, men dels var hans namn och hans minne det
berömdaste i Norden, dels innehåller hans saga
derjemte mycket, som åskådliggör för oss denna tids
tänkesätt, seder och bruk; och derför må vi lära
känna denna saga i sin helhet.

Adil var konung i Upsala, och ifrån Agne räknad den
8:de. Han var länge konung och vardt mäkta rik samt
var ock några somrar i härnad eller, som det hette,
i viking <footnote>
Vi komma snart att närmare tala om vikingalifvet.
</footnote>. Kom han så en gång till Saxland och
friade der till drottning <i>Ålöfs</i> dotter. Hon hette
<i>Yrsa</i> och var för någon tid sedan återkommen från
Danmark, der hon skilt sig vid konung <i>Helge,</i> sedan
det blifvit upptäckt, att hon var Helges egen dotter
med den ofvannämnda Ålöf. Helge hade nämligen på ett
tåg till Saxland funnit bland de andra vallhjonen
en mö af utomordentlig fägring, och blef han sedan
så upptänd af kärlek till henne, att han tog henne
till sin drottning. Först när hon födt en son, den

namnkunnige <i>Rolf Krake,</i> kom hennes moder till Danmark
och upplyste henne om, att hon äktat sin egen fader,
hvarpå Yrsa följde sin grymma moder hem. Adils frieri
föll väl ut, ty drottning Ålöf yttrade, att föga
afseende vore att fästa vid Yrsas eget tycke och
vilja. Så for Adil hem till sitt rike igen och hade
drottning Yrsa med sig.

Helge i Danmark var efter skilsmessan från Yrsa
högeligen bedröfvad, men äfven förbittrad, när
han fick höra, att Adil äktat hans dotter, honom
oåtspordan. Emellertid for han några år derefter åter
ut i härnad, och kom derunder till Upsala för att
återtaga Yrsa. Adil frågar nu Yrsa, huru hon ville
mottaga Helge, och på hennes inrådan inbjuder han
Helge till gästabud. Helge kom, men under gästabudet
funno Helge och Yrsa så mycket nöje i hvarandras
sällskap, att Adil blef betagen af svartsjuka och
stälde forsåt för Helge, då han åter skulle rida
till skeppen. Helge föll för öfvermakten, men Yrsa
sade till Adil, då han berömde sig af denna bedrift,
att »föga månde det lända dig till heders att hafva
svikit din gäst; och skall jag med många egodelar
begåfva den, som hämnas min faders död.»

En rik och i sina yngre dagar berömlig bonde med
namnet <i>Svipur</i> egde tre söner, <i>Svipdager, Bejgader</i> och
<i>Hvitserk.</i> När Svipdager var aderton vintrar gammal,
gick han fram för sin fader och sade: »ledsam blifver
oss vår lifstid att vistas här uppe i fjellen, utan
att någonsin komma till annat folk eller att andra
komma till oss. Ty vore här bättre råd att komma
till konung Adil och hans kämpar, om han vill taga
oss emot.»

Men gubben Svipur, som icke var i allt så, som
han syntes, vetande många ting förut, svarade:
»icke tyckes mig detta rådligt, ty konung Adil är
en grym man och icke alltid god, när han god synes;
dertill med äro hans män afundsamma och ilskefulla,
fast manliga.» Svipdager svarade härtill: »att man
måste dock försöka något, om man skall vinna heder
och anseende i verlden, ty vill jag visserligen icke
sitta här qvar längre, hvad som eljest hända må.»

Svipur, som insåg, huru fast hans sons sinne hängde
till resan, gaf sitt tillstånd och skänkte honom
tillika en stor yxa, mycket skön och stark, dertill
alla behöfliga härvapen och en god häst. Slutligen
gaf han sonen dessa råd: »var ej girig, min son,
eller öfverdådig mot andra och högmodas ej, ty det
är lastvärdigt; men försvara dig väl, om någon vill
försöka dig; ty det är manligt att litet yfvas öfver
sig sjelfvan, men deremot slå ifrån sig käckt, när
man kommer i fara eller frestelse.»

Och så red sonen bort från hemmet. En afton, när han
red fram ur skogen, såg han konungsgården, och hvar
konungen satt på sin guldstol med sina berserkar
omkring sig för att åskåda lekarna, som hofmännen
anstälde på gården.

Det var bruk, att konungarne omgåfvo sig med styfva
och starka män, som alltid voro färdiga till strid
antingen på vikingatåg eller hemma till landets
försvar mot en anfallande fiende. Sådana kallades

derför <i>landtvärnsmän,</i> ehuru man äfven ofta finner
blott en enda sådan landtvärnsman. Adil hade nu 12
berserkar, och så kallades de, som i striden gingo
utan brynja och voro liksom blinda af raseri och
stridsyra.

Emellertid red Svipdager dristeliga fram till
konungen och besvarade hans fråga, hvem han vore,
och satte sig sedan ned på en bänk för att beskåda
den oafbrutet fortsatta leken. Berserkarne tyckte den
nykomne vara mäkta storlåtig och högfärdig och sade
till konungen, att de hade lust att fresta honom,
hvartill denne svarade: »att Svipdager syntes honom
vara man för sig, dock kunde de försöka honom, om
han vore så karlavulen, som han syntes.»

Gingo så berserkarne, sedan det öfriga folket gått in
i konungssalen, rakt på Svipdager, spörjande honom,
»om han väl tyckte sig vara någon kämpe.» -- »Icke är
jag sämre än någon af eder», genmälde Svipdager. Men
af dessa ord steg begäret hos berserkarne ännu
högre. Konungen befalde dem dock att hålla sig stilla
till morgonen.

Drottningen helsade den modige mannen välkommen,
och sade berserkarne då till henne: »vi veta väl, att
du längtar efter vår död för konung Helges skull»;
och den förnämste ibland dem tillade: »Jag skall
dock veta att stilla ditt högmod, så att vi skola
vara orädda för Svipdager.»

Morgonen derpå börjades striden och felades icke
stora hugg å ömse sidor, så att alla sågo, att
den nykomne kunde föra svärdet både med styrka
och skicklighet. Af berserkarne föllo fyra, den
ene efter den andre. Då blef Adil vred och sade:
»mycken skada har du tillfogat mig, och skall du det
umgälla», hvarpå han uppmanade sina män att hämnas
kamraternes död. Men drottningen samlade i hast en
hel hop folk för att hjelpa Svipdager, och gjorde hon
fred mellan de stridande. Om aftonen vid gästabudet,
när det började lida mot natten, såg sig Svipdager
omkring i salen och tyckte sig hafva allt för litet
uträttat mot berserkarne. Han eftersinnade derför,
huru han åter skulle kunna träffa i hop med dem, och
tänkte, att, när de fingo se honom ensam, skulle de
snart åter anfalla honom, hvarpå han gick ensam ut ur
salen. Konungen var den, som såg det, och uppmanade
han berserkarne att öfverfalla och döda Svipdager. De
gjorde så, men Svipdager värjde sig manligen mot
alla åtta och fälde två till marken. När likväl
det öfriga hoffolket skyndade ut vid stridsbullret,
kom konungen dertill och befalde att striden skulle
upphöra. Berserkarne blefvo landsflyktige, emedan de
ej kunnat fälla en enda man. Svipdager blef deremot
i deras ställe antagen till landtvärnsman och blef
det i synnerhet på drottning Yrsas begäran. Sålunda
led en tid bortåt.

Vi återvända emellertid till gubben Svipur, som
med sina tvänne hemmavarande söner lefde qvar i
fjellen. Hände sig en morgon, att gubben vaknade med
mycken oro och ropade på sina söner. »Nu tyckes mig»
-- sade han till dem -- »Svipdager, eder broder, väl
behöfva eder undsättning, ty han strider icke långt
härifrån mot en stor myckenhet; ett öga har han mistat
och bekommit många andra sår,

och hafver han fält trenne berserkar, men der äro
lika många igen.» Bröderne lagade sig fördenskull
i ordning, väpnade sig och redo hastigt till
stridsplatsen.

Framkomne sågo de, att berserkarne hade en half
gång till så mycket folk som Svipdager, hvilken
dock stridde manligen; men han hade förlorat sitt
ena öga och var öfverhöljd af sår, och folket föll
till höger och venster om honom. Konung Adil syntes
icke i slaget.

Härmed förhöll sig så, att de landsförvisade
berserkarne samlat folk för att hämnas sin skymf,
och härjat och bränt, hvar de farit fram. Svipdager
hade tågat emot dem, och konungen hade lofvat att
med annat folk komma honom till hjelp. Adil hade dock
uteblifvit från striden.

Hvitserk och Bejgader gingo emellertid väldeliga
fram i striden, och manfallet blef allt större på
berserkarnes sida. Sedan bröderne så lekt med de
tre ännu qvarlefvande af dem, att de alla stupat,
var segern afgjord. -- Nu kommer Adil fram med sitt
folk och tackar bröderna för deras bevisade mandom.

Så fort Svipdager blifvit återstäld från sina sår,
hvilket likväl drog ut på tiden, oaktadt all den
omsorg och vård, drottning Yrsa egnade honom,
gick han strax inför konung Adil och sade »sig
vilja uppsöka en annan konung, som bättre visste
att löna en manlig handling.» Konungens böner och
löften förmådde intet på hans fattade beslut. Sedan
Svipdager och hans bröder tagit afsked af konungen
och tackat drottningen för all hennes välvilja och
godhet, redo de sina färde.

Först togo bröderne vägen hem till gubben Svipur
för att fråga honom till råds. »Hederligast synes
mig eder vara» -- sade den gamle mannen -- »att fara
till konung Rolf i Danmark och hans kämpar, och
äro hos honom församlade de förnämste män ifrån
hela nordlanden, och alla grannkonungarne äro honom
skattskyldige. Frikostig och trofast mot sina män,
ljuflig och behaglig mot de arma och förtryckta,
är han sträng och förfärlig mot sina fiender.» --
Dessa ord bestämde bröderna. De togo afsked af fader
och moder och gåfvo sig på väg till den berömde
konungen. När de kommo fram till konung Rolf, gick
Svipdager strax inför honom.

Konungen frågade, »hvem han vore.» -- Svipdager uppgaf
sitt och brödernes namn; »och hafva vi» -- tillade
han -- »uppehållit oss någon tid hos konung Adil.» --
»Hvi for du då hit» -- sporde ytterligare konungen --
»då du väl visste, att föga vänskap råder mellan mig
och konung Adil?» -- »Det vet jag väl» -- gaf Svipdager
till svar -- »icke desto mindre har jag och mina
bröder velat blifva edra män, om lägenhet gifves,
ehuruväl eder torde litet tyckas om vår ankomst.» --
»Aldrig» -- genmälde konungen -- »hade jag ärnat skaffa
mig vänner af konung Adils folk; men jag vill dock
taga emot eder, ty jag tycker, att den gör bättre,
som ej visar eder bort, emedan jag ser eder an som
gilda kämpar, hafvande dessutom försport stort beröm
om eder, synnerligen om eder sista strid med konung
Adils berserkar.»

Svipdager frågade då konungen, »hvilket ställe han
ville förordna åt dem att sitta uppå.»
Konungen visade dem till sätes vid en kämpe,
som hette <i>Bialke,</i> men tolf mans rum skulle de lemna
framom sig på bänken.

Bröderne sätta sig, som konungen befalt, och Svipdager frågade
»för hvilka de tolf platserna skulle stå lediga.» -- »Der sitta»
-- fick han till svar -- »konungens berserkar, när de
komma hem; nu äro de borta i härnad.»

Led emellertid sommaren fram allt intill berserkarnes
hemkomst om hösten. De gingo efter sin vana man
för man fram i konungssalen, och den förnämste
af dem frågade, »om någon der satt i salen, som
vågade förlikna sig i tapperhet med honom.» Undan
för undan gåfvo alla härtill undfallande svar,
men när frågan kom till Svipdager, sprang han upp,
svängde, sitt svärd och sade: »i ingenting är jag
sämre än du.» -- »Hugg då först till i min hjelm»,
svarade kämpen. Svipdager gjorde så, men hans svärd
bet icke. Då ville de begynna striden, men konungen
sprang fram emellan dem och skilde dem åt, sägande,
»att sådant icke anstode dem, utan skulle de efter
den tiden räknas för jemnlikar och båda vara hans
vänner.» Derpå förliktes de, och voro sedan alltid
i en rad eller flygelarm, när de lågo i härnad,
och hade de ständigt seger, hvar de kommo.

En qvinna vid namn <i>Bera</i> hade trenne söner, af hvilka
dock endast den yngste och mest älskade var hemma
hos modern. För de båda äldre hade moderns stuga
redan länge sedan blifvit för trång; de hade dragit
ut i verlden, och den ene hade stannat på Seveberget,
den andre dragit till Götaland och der blifvit tagen
till konung. De voro alla reslige och starke män; men
Bodvar, den yngste, var den manligaste och fagraste
man i hela landet.

En gång sporde Bodvar sin moder, »hvarest hans fader
vore.» Hon berättade då, »att hans fader var <i>Björn,</i>
konungens son, och att han blifvit af sin styfmoder,
hvars kärlek han afvisat, förvandlad i en hvit björn,
som förödde konungens hjordar och derför af hans män
blifvit dödad. Sjelf hade hon blifvit af drottningen
tvingad att äta af björnens kött, men förmådde blott
äta en bit, den andra kräktes hon upp.» -- Bodvar
blef af dessa underrättelser upptänd af begär att
hämnas sin faders död och sade: »ond skall trollets
lön blifva, så drottning hon är, och synes det mig,
som mina bröder med större skäl bort hämnas på henne,
men det skall blifva min sak.» Bera rådde honom
laga så, att drottningen ej kunde begagna sig af sin
trollkonst, och så gingo de båda till konungens gård.

Konungen hette <i>Ring</i> och höll sin drottning mycket
kär för hennes skönhets skull, ehuru han väl visste,
att hon var ond till sinnes, och ehuru han tyckte
det vara underligt med sin försvunne son.

När Bera och hennes son kommo inför konungen,
berättade hon, huru allt sig tilldragit hade, och
visade konungen en ring, som hon med konungens
tillåtelse framtagit under björnens venstra bog,
då han

efter jagten slagtades. Konung Ring igenkände ringen;
likväl var han så förblindad af drottningen, att
han för hvad pris som helst ville rädda henne. --
Men Bodvar sade sig ej vilja taga guld för sin faders
blod, utan skyndade sig till loftet in i drottningens
rum. Så snart han fick ögonen på drottningen,
kastade han en säck öfver hennes hufvud och snörde
till omkring halsen och lät henne så undergå den
grymmaste död.

Var Bodvar då 18 vintrar gammal, och när konung Ring
någon tid derefter dog, tog han riket efter honom.

Sedan nu någon tid lidit fram, stämde Bodvar folket
till ting och förklarade, att han ville fara ur
landet. Men innan han satte detta beslut i verket,
öfvervar han dock först sin moders bröllop med
<i>Ulfsleiter</i> jarl <footnote>
Benämningen <sp>jarl</sp> betydde ursprungligen en
värdighet, som var grundad på hög börd.
</footnote>, åt hvilken han lemnade riket.

Bodvar red så ensam bort utan guld eller silfver,
blott med sina goda vapen, af hvilka svärdet var det
förnämsta. Han hade ärft det efter sin fader, och
kunde det aldrig dragas ur skidan, utan att blifva en
mans bane. De båda äldre bröderne hade äfven velat ega
detta svärd, men ej kunnat lösrycka det från väggen
i bergkulan, der det blifvit af fadern förvaradt.

Bodvar träffade först på sin färd sin äldste broder,
som hette <i>Elgfrode.</i> Denne var borta, när han inträdde
i hans kula, och när han kom hem, såg han mörkt på
främlingen, som satt der med hatten djupt neddragen
öfver ögonen. Elgfrode försökte skrämma honom dermed,
att han tvänne gånger blottade sitt korta svärd --
hans arf efter fadern -- men Bodvar rörde sig ej ur
stället. Tredje gången blottar Elgfrode sitt svärd
och springer fram emot Bodvar. Nu märkte han dock,
att främlingen ej lät sig skrämmas, och ärnade fatta
tag i honom, då Bodvar, som märkte det, sprang upp
och fattade honom under armarna. En häftig brottning
uppstod nu, tills hatten föll af Bodvar. Då igenkände
Elgfrode först sin broder och helsade honom med
glädje.

Elgfrode bad Bodvar dväljas hos honom och dela
hans rikedomar, men Bodvar afslog det, ty han vill
icke dräpa folk för egodelars skull, som Elgfrode
gjorde. -- Begaf han sig derför åter på väg, och
Elgfrode följde honom ett stycke, berättande derunder,
huru han skänkt mången lifvet, som ej kunnat försvara
sig, hvaråt Bodvar mycket gladdes. -- Slutligen gaf
Elgfrode sin broder det rådet att begifva sig till
konung Rolf i <i>Leidre.</i> <footnote>
De danska konungarnes hufvudsäte på Seland.
</footnote>Dervid fattade Elgfrode i
honom och skakade honom, sägande: »icke är du ännu,
broder, så stark, som du behöfver.» Han skar sig
så i benet och gaf Bodvar af sitt blod att dricka,
hvarefter han fattade i honom andra gången. Men stod
Bodvar nu så fast på fötterna, att Elgfrode ej fick
honom ur stället. »Nu hafver du krafter nog, broder»
-- sade då Elgfrode -- »och tror jag, att denna dryck
skall blifva dig till mycken båtnad.»

När de nu skulle skiljas, trampade Elgfrode sin fot in
i berget, så att der blef märke ända till fotleden,
och sade: hvar morgon skall jag besöka detta ställe,
och är spåret fullt med mull, så dömer jag, att du är
sotdöd vorden; är det vatten uti, så är du drunknad;
men är det fullt af blod, så är du vorden dödad med
vapen, och då skall jag hämnas din död, ty dig älskar
jag mest af mina fränder.» -- Och så skildes bröderne.

<b>Konung Rolfs hof och Hottur Bondeson.</b>

Red så Bodvar vidare och kom till Göthaland till
sin andre broder, som hette <i>Thore.</i> Äfven här blef
han kärligt och broderligt emottagen samt ombedd
att stanna och dela Thores lösören. Men Bodvar hade
enligt Elgfrodes råd beslutat att begifva sig till
den vidtberömde konung Rolf, tog derför afsked af
sin broder och hans drottning och red vidare.

Bodvar hade kommit helt nära till Leidre, då han
en mörk och regnig afton ej kunde finna något hus,
utan måste rida framåt på måfå i skogen, ehuru han
sjelf var alldeles genomvåt af regnet och hans häst
tillika uttröttad. Plötsligt stannade hästen framför
något högt. Bodvar steg då af och fann ett hus, på
hvars dörr han klappade. Bonden kom strax ut, och
bad Bodvar honom om hus öfver natten, hvartill bonden
jakade, »ty icke ville han visa någon bort nattetid,
som vore obekant med trakten.» Bodvar blef vänligt
och gästfritt emottagen. Han spörjer bonden mycket
under aftonen om konung Rolf och hans kämpar, och sade
bonden, då han fick veta, att Bodvar ärnade sig dit:
»der lärer du blifva väl emottagen, ty jag ser dig an
för en styf och stark man.» Härvid började gumman högt
gråta. På Bodvars fråga, hvarför hon grät, svarade
hon, att hon hade en son vid namn <i>Hottur,</i> som en gång
begifvit sig till Leidre, och der af konungens kämpar
blifvit så handterad, att han blifvit till spott och
hån för alla, »och beder jag dig nu» -- slutade hon --
»som den enda lönen för min gästfrihet, att du kastar
de minsta benen på honom, när konungens män börja sin
lek; ty vid måltiderna kasta de de afätna benen på
Hottur.» -- »Jag vill göra, som du säger» -- svarade
Bodvar -- »och syntes det mig föga manligt att illa
umgås med barn eller smått folk.» --

Morgonen derpå red Bodvar vidare fram till Leidre. När
han kom till konungsgården, ledde han genast in sin
häst i stallet och stälde den bredvid konungens bästa
hästar och lät fodra honom utan att tillfråga någon
derom. Derpå gick han in i salen, hvarest få män voro
samlade, och satte sig vid dörren. Vid han så sitter,
får han om en stund höra, huru det bullrar och rör
sig i en vrå af salen. Han såg dit och såg, huru en
oren hand stack opp ur en stor benhög. Bodvar gick
dit och frågade, »hvem var der?» -- En svag och klen
röst svarade: »mitt namn är Hottur!» -- »Hvad gör du
här?» --

frågade Bodvar i vidare. »Jag bygger mig en sköldborg»
-- genmälde Hottur. »Arm och eländig är du i
din sköldborg» -- sade då Bodvar och ryckte med
detsamma upp Hottur ur den konstigt sammansatta
benbyggnaden. Hottur skrek och jämrade sig, att
han nu åter skulle blifva utsatt för den hårdhändta
benkastningen. Bodvar tog honom emellertid och bar
honom till en sjö, der han tvättade honom ren, och
skedde allt detta, utan att någon just gaf akt derpå.

Sedan återvände Bodvar med Hottur till det ställe i
salen, der han förut suttit. Hottur skälfde i alla
leder af förskräckelse, likväl tycktes han förstå,
att den främmande mannen ville hjelpa honom. Kom så
aftonen, och konungens män skyndade in i salen och
tyckte de, när de fingo se Hottur sitta på bänken,
att den mannen var dristig, som detta tagit sig
före. -- Hottur skälfde ännu mer af förskräckelse och
ville springa bort i sin vrå igen, men Bodvar höll
honom fast, så att han ej kunde det.

När måltiden så varat en stund, började efter vanan
benkastningen i riktning mot Bodvar och Hottur.
Bodvar låddes ej märka det, så länge det endast var
de små benen, som kastades, men Hottur kunde hvarken
äta eller dricka af förskräckelse. Plötsligt ropar
han till Bodvar: »nu kommer ett stort höftben,
och lär det blifva vår bane.» Bodvar tog emellertid
emot benet med handen och kastade det tillbaka med
sådan styrka, att det blef den mans bane, som kastat
det. Nu uppstod en stor förskräckelse i salen, och
ryktet kom för konungen om hvad som skett. Männen
begärde af konungen att få döda främlingen, men då
konungen fått veta sanningen, sade han: »vare det
långt ifrån mig att döda den främmande; ty I hafven
tagit eder en elak vana före i mitt hof, hvilket är
mig till sidovördnad och stor skam.»

Derpå kallades Bodvar inför konungen, och denne
frågade om hans namn. »Här kalla de mig <sp>Hotturgrida</sp>»
(Hotturs försvarare) -- svarade Bodvar -- »men jag heter
Bodvar.» -- »Hvilka böter vill du gifva för min man?» --
frågade åter konungen, men Bodvar gaf derpå till svar,
»att mannen sjelf varit orsak till hvad han fått», och
på konungens ytterligare fråga, »om Bodvar ville bli
hans man och fylla den dödes plats», svarade Bodvar,
»att han ville gå in derpå, blott Hottur och han
finge sitta konungen närmare, än den satt, som kastat
benläggen; i annat fall ville de båda fara bort.»
Konungen gick in härpå, hvarefter Bodvar slängde undan
trenne män från bänken och satte sig och Hottur på
deras plats.

Som det nu led mot julqvällen, blefvo männen
mycket bedröfvade, och tystnad rådde i den stora
salen. Bodvar sporde om orsaken och fick veta, att ett
stort och förskräckligt odjur hade kommit två vintrar
efter hvarandra och gjort mycken skada, hafvande
vingar på ryggen, så att det alltjemt flög. Alla,
som hittills försökt sig mot det, hade fallit, och
vore det snarare ett troll än något djur. Bodvar sade:
»icke är denna salen så väl försedd, som jag tänkte,
om ett enda

djur skulle kunna utöda för folket ett helt rike och
all konungens boskap.»

När julqvällen kom och det var lidet till tredje
timmen på natten, sade konung Rolf till sina män:
»nu vill jag, att mina män skola vara tysta i natt,
och jag förbjuder alla att gå ut eller våga sig emot
odjuret. Med boskapen månde det gå, som ödet vill,
men jag vill icke mista någon af mina män.»

Om natten, när alla sofvo, smög sig likväl Bodvar
ut, tagande Hottur med sig, hvilken trodde det
skulle blifva hans vissa död. Bodvar gick bort ifrån
konungsgården, och Hottur var så rädd, att Bodvar
måste bära honom. När de nu sågo, hvar odjuret kom
farande, började Hottur skrika, så att Bodvar måste
kasta honom ifrån sig ned i mossan, der han låg
och darrade, utan att våga gå hem. Bodvar ville
nu gå mot djuret, men svärdet gick ej ur baljan,
förrän han uttalat de »eggande orden», som hans
moder lärde honom, då han hemtade svärdet i faderns
håla. Svärdet lossnade, och Bodvar stack det under
bogen på vilddjuret, så att det stannade i hjertat,
och djuret föll dödt neder.

Derpå gick Bodvar efter Hottur och tvang honom
att dricka af odjurets blod och äta något af
hjertat. Sedan fattade Bodvar i honom och brottades
de länge tillsamman. -- »Nog är du nu stark» -- sade
Bodvar -- »och tror jag ej, att du numera skall frukta
konungens kämpar.» -- »Hvarken för dem eller för dig
sjelf hädanefter», -- genmälde Hottur. På Bodvars
uppmaning hjelptes de sedan åt att uppresa djuret,
så att det såg ut, som om det varit lefvande. -- Ingen
visste emellertid, att de hade varit ute om natten.

När det nu om morgonen berättades för konungen,
att all hans boskap var oskadd, befalde han
att se efter, om ej något tecken syntes efter
odjuret. Männen kommo snart tillbaka och berättade,
att djuret for fram mycket vredgadt och i riktning
mot konungaborgen. Konungen bad nu en hvar af sina
män visa, hvad hjerta han hade, och göra af med
odjuret. Alla väpnade sig och drogo ut. När konungen
fick se djuret, betraktade han det noga och sade:
»icke ser jag, att djuret rör sig, men hvem vågar
gå emot detsamma?» -- Bodvar svarade, »att det vore
en manhaftig mans försökelseprof», och uppmanade
Hottur att nu skudda af sig det omdöme, som han haft
om sig, i det han dödade djuret. Hottur svarade till
konungens och alla de närvarandes förundran ja och
sade till konungen, »att om han ville gifva honom
sitt svärd <i>gyllenhjalte</i> (gyllenfäste), så ville han
fälla odjuret, eller ock sätta lifvet till.» Hottur
fick svärdet, gick emot odjuret och fälde det till
jorden. Hottur fick häraf mycket beröm, och konungen
gaf honom namnet <i>Hjalte</i> af svärdet gyllenhjalte. Men
till Bodvar sade konungen: »icke hafver Hottur ensam
utfört detta, utan snarare hafver du det gjort.»
-- »Det kan så vara, herre», -- svarade Bodvar, hvarpå
konungen tillade: »jag visste väl, när du kom hit,
att få lära finnas dina jemlikar, dock synes mig
detta berömligast af dina verk, att du kunnat göra
en kämpe af Hottur.» --

Led så året fram, och det var vid julen följande
året. Julaftonen sutto konungen och hans män till
bords, då dörrarne till den stora salen hastigt slogos
upp, och konungens tolf berserkar, alla gråhåriga och
jernklädda, trädde in. De gingo rakt fram i salen,
och är det berättadt, att, när den, som främst gick,
fick se de båda nykomne männen (Bodvar och Hjalte),
blef han något bestört. De fortsatte emellertid sin
gång fram till konungen och helsade honom, hvarpå de
enligt, sin vana gingo rundt kring salen, spörjande
männen i ordning utefter bänkarna, »om någon tyckte
sig vara jemngod med dem». När ordningen kom till
Bodvar, sprang han upp och svarade: »icke blott
jemngod, utan mycket bättre», fattar derpå berserken
med hela hans härbonad under armarna och kastar honom
så hårdt i marken, att benen så när sönderbrutits. På
samma sätt lekte Hjalte med en annan berserk, så att
mycket oljud blef i salen.

Konungen sprang då upp från sitt högsäte och ned i
salen till Bodvar, bedjande honom vara stilla. Bodvar
svarade, »att berserken skulle mista lifvet, om han
icke ville tillstå, att han vore sämre än han.»
-- »Detta lärer noga vara utmärkt och ögonskenligt
för en hvar» -- svarade konungen. Då lät Bodvar,
liksom Hjalte, berserkarne stiga upp, och satte sig
sedan männen ned, en hvar i sitt säte. Konungen höll
dem nu före, »<i>att intet vore så stort och starkt,
att det icke egde sin like,</i> och vore det hederligast,
att Bodvar, Hjalte och berserkarne nu förliktes väl
sins emellan.»

Så skedde, och fördelades sedan rummen i salen så,
att Bodvar, som var mest hedrad och afhållen, satt
näst konungen på höger sida och invid honom Hjalte
<i>den skicklige</i> (hugprude), ett tillnamn, som han fått
af konungen, emedan han aldrig visat tecken att
vedergälla på hofmännen det hån, han fordom lidit
af dem. -- Till venster om konungen sutto de tre
bröderne Svipdager, Bejgader och Hvitserk, vidare de
tolf berserkarne, och så de öfrige konungens män.

Hände sig nu en gång, när konung Rolf satt i sin
kungliga sal och hans män och kämpar omkring honom,
att han sporde Bodvar, »om han någonstädes visste
en konung, som vore hans like?» -- Bodvar sade sig
icke veta det, »dock är det en sak» -- tillade han
-- »som något tyckes minska edert anseende», och på
konungens fråga, »hvad det månde vara», svarade han:
»det felas eder, att I icke afhemten ert fädernearf i
Upsala, som konung Adil med orätt besitter.» Konungen
genmälde: »drygt lärer det blifva att utföra, ty Adil
är grym och full med trolldom och dertill mäktig.» --
»Lika fullt anstår det eder att begära igen, hvad eder
tillhörer» -- svarade Bodvar, och konungen genmälde:
»rätt är, som du talar, Bodvar, ty, mig åligger
hämnden efter min fader, och jag vill hemta mitt
arf med strid.»

Konung Rolf rustade sig nu till färden uppåt Sverige
med 100 man, hvartill kommo hans tolf kämpar och
lika många berserkar. Under vägen kommo de en afton
till en bonde, som stod ute och båd dem taga in hos
sig. Konungen undrade, om han kunde emottaga dem

alla, så många som de voro, men bonden svarade,
leende: »ja väl, herre, och hafver jag stundom
sett större sällskap komma till bys, der jag hafver
varit. Jag hoppas, att icke något skall felas eder.»
De togo då in hos den fryntlige bonden.

Bondens namn var <i>Hrane,</i> och undfägnade han sina
gäster så, att de tyckte sig knappt kunnat råka
bättre ut. Dertill var bonden mycket vis och lustig,
och kunde han gifva godt besked för sig på hvarje
fråga. Men om natten vaknade de fleste konungens män
af en sådan köld, att tänderna skallrade i munnen,
och måste de söka sina aflagda kläder och eljest hvad
de kunde få tag uti för att hölja öfver sig. Endast
konungen sjelf och hans tolf kämpar kunde uthärda
kölden med de kläder, de hade på sig.

Då bonden om morgonen frågade, huru de hade sofvit,
svarade Bodvar och konungen, att de sofvit väl. »Något
sval» -- sade då bonden, till konungen -- »vet jag, att
dina män funnit stugan denna natt, och så har äfven
varit, men ej må de tänka sig kunna uthärda alla de
svårigheter, hvarmed konung Adil lär försöka dem, när
de funno detta för svårt. Är det för den skull mitt
råd» -- slutade bonden -- »att du skickar halfparten
af ditt folk hem igen, ty med myckenheten besegrar
du icke konung Adil.» Rolf tyckte bonden hafva talat
visligen och gjorde, som han sade, hvarefter han
och de öfriga redo sina färde vidare uppåt Sverige.

När det nu blef afton igen, kommo de åter till en
gård, och som de tyckte, var det åter samme bonde,
som nu mottog dem och bjöd dem gästa hos sig. Detta
föll dem underligt före, men bonden frågade leende,
»hvarför de så ofta återkommo?» De undfägnades den
aftonen lika väl som den föregående, men om natten
plågades de så af törst, att de knappt kunde röra
tungan. Dagen derpå uppstod ett så svårt väder, att
de på Hranes begäran blefvo stilla den dagen, och
mot aftonen försöktes de med så stora stockeldar, att
alla sprungo upp af bänkarna och ut ur salen. Endast
konungen och hans kämpar utfärdade hettan. »Åter
är det så kommet» -- sade då bonden -- »att I måsten
lyda mig; och är det mitt råd, att ingen farer åstad,
förutom du och dina kämpar. Då kan det vara någon vån,
att I kommen tillbaka.» Och följde konungen äfven nu
bondens råd, fortsättande vägen endast med sina tolf
kämpar.

När de nu kommo i sigte af Adils borg, redo de i
början sakta, tills de kommo inemot borgen; då läto de
hästarna känna sporrarna, ridande så hårdt ända till
konungahallen, att allt stack undan för dem. Adil
emottog Rolf och hans kämpar vänligen och befalde,
att man skulle taga vård om hästarna. Bodvar sade då
till svennerna, som emottogo hästarna, »sen väl till
att icke manarne eller svansarne komma i olag eller
blifva nedsmutsade.» Detta berättades sedan för Adil,
hvilken sade, »att mycken högfärd och storordighet
månde bo hos dessa män», och gaf med detsamma
befallning om, »att svansarne skulle afhuggas helt
nära intill, och panntofsarne, så att en del af

skinnet medföljde, hvarefter de skulle tillpyntas
det värsta svennerne kunde.»

Rolf och kämparne kommo emellertid till
salsdörren. Svipdager sade då: »Emedan jag är
bekant här tillförene, vill jag gå först in, ty jag
misstänker mycket svek vara härinne för oss tillredt;
men låtom oss icke märka, hvem af oss som är konung
Rolf.» -- Gick så Svipdager främst, derpå hans bröder,
så konungen och näst efter honom Bodvar och de
öfrige. Hvar och en af dem hade sin hök på axlarna,
som på den tiden ansågs för en stor prydnad. Konung
Rolfs hök kallades <i>Habrok.</i>

Svipdager märkte granneligen, vid han steg fram i
salen, hvar en myckenhet forsåt voro lagda för dem,
men de kommo lyckligt der förbi så långt fram,
att de kunde se konung Adil, der han satt i sitt
högsäte och yfdes. Adil, som förut visste om Rolfs
färd och ändamålet med densamma, tog då först till
orda och mälde: »och nu är du kommen hit, stallbroder
Svipdager!» -- »Nu vill jag» -- svarade denne så högt,
att det kunde höras öfver hela salen -- »för dessa tolf
kämpar emottaga den lejd och säkerhet af dig, konung
Adil, på hvilken jag haft lofven, sedan jag ryckte
ut mot berserkarna för dig.» Adil jakade härtill och
bad dem träda dristeliga fram i salen. De märkte nu,
att lönliga fallgrafvar voro anbragta rundt kring
salen och att tapeterna, som skulle vara salen till
prydnad, voro frambrutna. Bakifrån dessa framrusade
också beväpnade män, som på det häftigaste anföllo
Rolf och hans kämpar. Men dessa togo manligen emot
och klyfde de anfallandes hufvuden allt neder genom
tänderna, så att de föllo såsom risbuskar. När Adil då
märkte, att denna leken icke dugde, stod han upp från
sitt säte och befalde stillhet i salen, så att han
och hans styfson konung Rolf kunde språkas vid. Inom
sig svälde han dock af vrede och harm öfver sina mäns
fall. »Litet håller du nu din en gång gifna lejd,
konung Adil» -- sade då Svipdager -- »och helt ärelös
bevisar du dig mot slika män.»

Derpå satte de sig neder, Svipdager, Hjalte och Bodvar
och dernäst konung Rolf, så att han icke skulle blifva
igenkänd. -- Sedan nu de döde blifvit bortburna, lät
konung Adil göra upp långa stockeldar utefter hela
golfvet, hvarvid han och hans män drogo sig åt ena
sidan af väggen, närmast utgången, så att de sutto
midt emot Rolf och hans kämpar. »Icke är för mycket
berättadt om eder manlighet» -- sade konung Adil
till Rolf och hans kämpar -- »dock inbillen I eder
vara för mer än alla andra.» -- Emellertid lät han öka
eldarna, så att de blefvo outhärdeliga, viljande
sålunda utröna, hvem som vore konung Rolf. Detta
märkte Bodvar och några andra, hvilka sökte skydda
konungen för elden, utan att röja honom. Men då elden
kom allt närmare och hettan ej mera kunde uthärdas,
sprungo Rolf och hans män upp, kastade sina sköldar
på elden, och Bodvar och Svipdager och Hjalte fattade
hvardera i en af dem, som varit med om eldandet, och
kastade dem midt i lågorna, sägande: »njuten nu lönen

för edert stora arbete och möda och steken eder
sjelfva, vi äro tillräckligt stekta, och vilja vi
nu öka elden för konung Adil.» -- Rolf, som en gång
gjort ett löfte att hvarken fly för eld eller svärd,
och nu påminde sig detta, utropade: »den flyr ju ej
för elden, som springer öfver honom» -- hvarpå han och
hans män störtade sig midt igenom lågorna i afsigt att
taga fast konung Adil. Men Adil sprang till en pelare,
som var ihålig, och försvann der. Från pelaren ledde
en underjordisk gång till drottningens sal, och
dit begaf sig Adil. Yrsa mottog honom med förakt,
och sade: »min herre konung Helge har du mördat;
nidingsdåd begick du då, och nu förhåller du sonen
hans rättmätiga arf och vill dertill dräpa honom;
grymmare är du än någon annan. För den skull skall
jag så laga, att konung Rolf månde igen bekomma sina
egodelar, men du njuta skam och nesa.»

Emellertid hade konung Rolf och hans män lyckligt
kommit ut ur salen. Drottning Yrsa gick dem till
mötes, och blef der mycken glädje mellan henne
och sonen. Hon förde honom och hans män till ett
bättre herberge och stälde en man, vid namn <i>Voggur,</i>
att uppvakta dem. När denne kom inför konung Rolf,
sade han: »tungsynt kommer mig denne mannen före,
och är något långt och smalt i hans ansigte som en
<i>Krake,</i> eller är denne eder konung?» -- »Det tillnamnet
fick jag nu» -- genmälde konungen -- »som månde städse
vid mig fästas; för den skull, hvad gifver du mig
tillnamnfäste?» -- »Alls intet» -- svarade Voggur --
»eger den fattige mannen att gifva dig, konung!» --
Konungen sade: »bör då den gifva annan, som dertill
råd hafver», hvarpå han tog en guldring af sin arm
och gaf Voggur, och då han såg, huru mycket Voggur
gladde sig åt klenoden, sade han: »litet är det,
som kan fägna Voggur.» Men Voggur steg med ena foten
uppå bänken och sade: »det löfte gör jag nu att hämnas
din död, om jag lefver, och du varder öfvervunnen af
menniskor.» -- »Väl vare dig derför» -- sade konungen --
»dock lära de finnas, som dertill se bättre ut än du.»
-- Dock märkte de det, att Voggur var trogen i det
lilla han förmådde, så att de ej längre förstälde sig
för honom. Voggur varnade dem för Adils svek, men de
lade sig lugna och trygga till sömns i det herberge,
drottningen tillredt för dem.

Ett förfärligt stort gny väckte dock snart Rolf
och hans män. »Nu är galten framme» -- sade Voggur --
»och lärer här bli med trolldom att skaffa, ty han är
utskickad af konung Adil att hämnas på eder; och är
galten ett så förfärligt troll, att ingen kan göra
honom motstånd.» -- I detsamma kom galten inrusande,
men konung Rolf hade en stor och stark hund med
sig, vid namn <i>Gramer,</i> och denne hetsade Bodvar emot
galten. Mellan hunden och galten uppstod nu en hård
kamp. Bodvar ville hjelpa hunden, men hans svärd bet
icke på galten. Hunden ref emellertid af öronen, så
att käkköttet följde med, och i detsamma föll galten.

Adil hade under tiden låtit omhvärfva huset med en
myckenhet folk och lät nu tända eld derpå. Elden
tilltog hastigt, och goda råd

blefvo dyra. Men Bodvar föreslog, att alla på en
gång skulle tränga emot väggbjelkarna, tills de
gåfvo sig undan och brötos. Bodvars råd följdes,
och kommo de så lyckligen ut.

Då började en hård strid. Men konung Rolf och hans
män nedgjorde alla, som mötte dem, så att allt
detta svek lyktades med skam för konung Adil. De,
som icke stupade i striden, begärde förskoning eller
begåfvo sig på flykten. Det berättas, att under denna
strid kom konung Rolfs hök flygande i riktning från
konungahuset och satte sig på konungens axel, låtsande
som om han haft något att fägna konungen med. Bodvar
sade derför: »nu ställer han sig, som hade han utfört
något riktigt berömligt.» Så var det äfven, ty mannen,
som hade uppsigten öfver hökarna, berättade sedermera,
att när han kom upp på löftet för att efterse dem,
fick han se, att konung Rolfs hök var borta, men
alla konung Adils döda. Derefter gingo Rolf och hans
män till konungasalen, och satte sig Rolf i sjelfva
konung Adils högsäte.

Nu kom drottning Yrsa, gick in i salen och helsade
konung Rolf vänligt, sägande: »ej hafver man här så
fägnat dig, min son, som jag gerna velat och det
bort vara.» Vidare berättade hon, hurusom mycket
folk samlats öfver hela Sverige, emedan konung Adil
ville uppbjuda all sin förmåga för att nedergöra
dem alla. »Ty bör du, min son» -- slutade hon --
»ej längre uppehålla dig här.» -- Derpå gaf hon honom
ett stort silfverhorn, hvari alla konung Adils ringar
voro förvarade, och bland dem <i>Sviagris,</i> som Adil
sjelf skattade dyrbarast af dem alla. Derjemte fick
Rolf så mycket guld och silfver, att det knappt kunde
räknas, hvarefter drottningen lät framleda tolf röda
hästar, de bästa, som funnos i konung Adils stall,
och en snöhvit för konung Rolf. -- Tog så Rolf afsked
af sin moder och Voggur, som blef rikligen begåfvad
för sin trohet, och steg till häst med sina män,
hvarpå de redo sina färde.

Som de nu redo utåt den stora slätten, som utbreder
sig omkring Upsala och kallas <i>Fyrisvall</i> efter Fyris å,
hvilken flyter genom den, hörde de ljud af stridslurar
bakom sig. De sågo sig tillbaka och blefvo varse
en otalig mängd folk, som satte efter dem det mesta
hästarne kunde löpa. Men när de kommo närmare, började
Rolf kasta ut guldet, som han fått af sin moder, så
att hela vägen glänste deraf. Konung Adils män kunde
ej motstå frestelsen, utan stego af sina hästar och
började plocka upp dyrbarheterna. Endast Adil sjelf
och några få hans män fortsatte förföljandet. Men nu
kastade Rolf ut ringen Sviagris, och då kunde ej
Adil sjelf annat än stanna for att upptaga den. Rolf
ser, huru han böjer sig ned mot hästryggen för att
upptaga ringen, och rider tillbaka mot Adil, sägande:
»nu böjde jag ryggen på den rikaste man i Sverige»,
hvarvid han högg till Adil i ryggen, tillläggande:
»behåll nu denna skamfläcken till ett minne af konung
Rolf, som du så länge eftersökt.» -- Adil var nu
oförmögen till strid, och ändades så denna färden
för honom.

Rolf upptog Sviagris, de mest närgångne af Adils folk
drefvos tillbaka, och så fortsattes återfärden utan
att vidare blifva störd.

Mot aftonen kommo de till en by och der träffade de
åter samme Hrane bonde som på uppresan. Han inbjöd
dem äfven nu att blifva hos sig öfver natten, men
nu blefvo de icke utsatta för något mandomsprof,
utan kom Hrane fram med några vapen, svärd, sköld och
brynja, dem han ville förära konungen. Denne ville
dock ej emottaga dem, hvaröfver bonden blef mäkta
vred och sade: »häröfver gör du dig mindre bekymmer,
konung Rolf, än som dig borde, och är du ej alltid
så vis och försigtig, som dig tyckes».

Ehuru mörk natten var, blef det dock efter detta
intet nattherberge af; bonden såg mycket bister ut,
tyckande sig vara litet hedrad, att konungen ej velat
mottaga hans gåfvor, och redo de så sina färde utan
att säga hvarandra farväl. När de nu ridit ett stycke,
stannade Bodvar och sade: »dårar komma efter i hugen
godt råd; mig tyckes, att vi ovisligen kastat ifrån
oss det, som kunnat gifva oss framgent lycka och
seger.» -- Detsamma tyckte ock konungen; »ty denne
bonde» -- menade han -- »månde väl hafva varit
Odin». De vände för den skull hastigt om för att
återfinna bonden -- men hvarken by eller bonde stodo
att finna, hvarför de måste fortsätta sin väg till
Danmark igen.

Efter denna Upsalafärden satt konung Rolf på Bodvards
råd stilla i sitt rike.

Konungens halfsyster <i>Skuld</i> var gift med en lydkonung
<i>Hjorvard.</i> Skuld, som var full af trolleri och ondska,
uppeggade beständigt sin man att afskudda sig oket. Då
Hjorvard icke ville försöka sig mot Rolf, begärde
Skuld af sin milde broder och erhöll anstånd med
skatten i trenne år. Med dessa penningar utrustade
hon en stor här, och skedde allt så hemlighetsfullt,
att ingen på Leidre hade den ringaste aning derom,
när den tredje julaftonen var inne och Skuld
med sin man kom för att betala skatten, som det
hette. Konung Rolf, som ej misstänkte något svek,
mottog sina fränder på det hjertligaste, och vid
det härliga gästabudet blef skarpt omdrucket om
qvällen. Närde så skilts åt och alla lågo i sömn,
började Skuld låta sin dittills fördolda här draga
fram mot borgen och omringa den.

Hjalte var den förste, som märkte förräderiet. Han
gick in i salen och ropade: »vaken nu upp, herre
och konung! ty ofrid är i gården. Ej lärer Skuld mer
vilja öka dina skatter, och Hjorvard icke efteråt
oftare vilja taga riket ifrån dig, ty en otalig här
omgifver oss.» Och till kämparne sade han: »nu är så
vida kommet, att vi skola göra våra löften tillfyllest
och försvara den berömdaste konung i Nordlanden,
så att det på hvarje löfblad skall skrifvas och i
hvart land förtäljas, huru vi löna all den ynnest,
vi af honom njutit. Kan vara, att några tro mig tala
af misströstan eller räddhåga, dock torde väl hända,
att konung Rolf dricker nu sista gången med sina
män. Upp derför, I kämpar alla! och rusten eder till
det, som nu eder förestår.»

-- Alla sprungo upp och iklädde sig sina vapen; men
Rolf sade: »tagen fram den bästa drycken; först skolom
vi göra oss glada och sedan utvisa, hurudana konung
Rolfs kämpar äro; åstundande jag endast, att vårt
beröm och mandom månde länge ihågkommas.» -- Detta
blef enligt konungens önskan berättadt för Skuld,
hvartill hon svarade: »fast olik är min broder alla
andra män, och är det stor skada på honom, dock måste
allt skrida till sitt slut.»

Sprang derefter Rolf upp ur sitt högsäte och hastade
ut, och alla hans kämpar med honom, förutom Bodvar,
som ingen såg till, hvilket kom de andra mycket
underligt före. -- Emellertid börjades den skarpaste
strid. Konung Rolf ryckte fram med sitt baner och hans
kämpar jemte honom. Rolf var vid det gladaste mod,
som när han brukade sitta i samqväm med sina män,
och högg med bägge händerna, och brynjor sletos och
svärd brötos och hjelmar klöfvos rundt omkring, så
att Hjorvard och Skuld kunde förnimma, huru <i>Skofnung,</i>
Rolfs berömda svärd, bet, och huru det sjöng mot
hufvudskålarna på deras män.

En stor björn gick framför Rolf och hans män,
finnandes alltjemt i striden, der Rolf fans, och fälde
han med sina ramar flere af fienden än Rolfs kämpar
tillsammans. Intet vapen bet på honom, och hvar han
gick fram, bröt han under sig män och hästar.

Vid Hjalte nu ser sig omkring i striden, saknar han
Bodvar och säger: »huru månde det vara, att Bodvar
icke är hos konungen!» -- »Far fort i striden, Hjalte,
som du begynt» -- svarar konungen -- »och förtala icke
Bodvar; någonstädes lärer han vara, der han gagnar oss
mest» Icke dess mindre skyndar Hjalte tillbaka till
borgen, ock finner der Bodvar sittande. Han börjar
då öfverhopa honom med förebråelser för hans
overksamhet, hotande till slut att tända eld på huset,
om icke Bodvar följde honom ut i striden. -- Bodvar
satt tyst och lät Hjalte tala till slut, men då reste
han sig upp och andades tungt »Du, Hjalte» -- sade han
-- »behöfver icke skrämma mig till striden och icke
hafver du gjort konungen så stort gagn härmed, som
du tror; ej heller skulle någon af de andra kämparne
förutom konungen sjelf och du vågat kalla mig till
striden, ty hvem sådant gjort, honom hade jag säkert
dräpit; men nu drager allt till det, som ödet beslutit
hafver, nämligen att intet råd skall duga mera.»

Följde så Bodvar Hjälte i striden. Men som Bodvar
kom ut, försvann björnen, och nu började det luta
till undergång för Rolf och hans män.

Skuld satte sig nu på sin trollstol i ett svart tält
Så länge björnen fans i striden, hade hon nämligen
icke kunnat betjena sig af sina trollkonster. Byttes
det nu om för Rolf och hans män, som när en mörk natt
följer på en klar dag. Ut ur Skulds manskap framkom
en galt, stor som en tre års gammal oxe och grå till
färgen som en varg. Ur hvarje borst flögo pilar, som
fälde Rolfs män, men sjelf kunde ej galten såras. --
Bodvar gick manligen fram i striden, huggande med

båda händerna, så att den ene stupade om den andre,
och högar af lik lågo på ömse sidor om honom,
varande han blodig ända upp till axlarna.

Men Skulds män förminskades icke, oaktadt det stora
manfallet, ty Skuld uppväckte åter de döda genom
sina konster. När emellertid striden fortgått till
efter midnatt, hade alla Rolfs män stupat. Endast
han sjelf och tolf kämpar voro qvar, de senare dock
mycket sårade. Mörkret och mängden skilde dem nu
från konungen och hvarandra, så att de föllo den
ene efter den andre. Konung Rolf blef kringränd af
Skulds utvaldaste män, och Skuld eggade dem att nu
anfalla honom; ty hon såg, att han var skild från
de sina. Konungen slog sig väl ut ur sköldborgen,
men var uppgifven af trötthet. Bodvar kunde ej komma
honom till hjelp, ty han var långt skild från honom. --
De föllo -- och striden var slutad.

Skuld och Hjorvard fingo dock ej länge njuta af
sin seger. --

Elgfrode besökte hvarje morgon spåret i berget. När
han nu en morgon fann det fullt af blod, rustade
han sig och red söder ut till sin broder Thore. De
rustade tillsammans ut en här, och likaså drottning
Yrsa i Sverige, sättande hon Voggur till anförare for
sin här. -- Oförvarandes kommo de på drottning Skuld,
liksom hon fallit öfver sin broder, och dödade hennes
anhang och henne sjelf med de grufligaste plågor.

Adil lefde hatad och föraktad af gemål och folk och
dog en våldsam död. Hans häst snafvade nämligen,
då han en gång red omkring disarsalen i Upsala, och
konungen föll mot en sten, så att han dog. Hans död,
liksom hans lif, ansågs föga hedrande.

Men ett minne sådant som konung Rolfs har ingen konung
i Nordlanden lemnat efter sig Det gick från mun till
mun och lefde efter århundraden lika friskt ännu,
varande det käraste ämnet för skaldernes sånger
och ett mål för de yppersta konungars i Norden
beröm. Sköna tärnor drucko kämparne till med Rolfs
Krakes skål, och gick så nogsamt i fullbordan konung
Rolfs sista önskan, då han drack sina kämpar till,
att hans och deras minne sent månde blekna i Norden.

*

<b>Sagan om Ingiald Illråda.</b>

Det är nödvändigt, innan vi nu gå att berätta om
Ynglingaättens slut -- Ingiald var den siste af ätten i
Svealand -- att kasta en blick på samhällets tillstånd
denna tid.

Vi hafva berättat, att Svearne, när de först kommo
hit, nedsatte sig vid norra Mälarstranden, der deras
anförare bygde <i>Sigtuna.</i> Härifrån utbredde sig så
småningom landets odling, och efter någon tid hade
hela det mellersta Upland blifvit röjdt, befolkadt
och bebygdt.

Man får nämligen alldeles icke tänka sig, att Odin
kom till Sverige med en så stor mängd folk, att han
kunde med ens befolka hela

Svealand och skifta det i landskap och härad. I
verkligheten gick det alldeles tvärt om. Från
det gamla hemmet gick nyodlaren till den trakt,
som syntes honom lättast att rödja, och så uppstod
der en gård, och var det en hel slägt, som drog ut
på nyodling, så blef der en samling af egendomar,
hvilka ständigt bibehöllo det samband, som slägtskapen
mellan familjefäderna bildade. Kommo så flera ätter
dertill, uppstod småningom ett <i>härad</i> eller <i>hundari</i>
(hundrade). När nu, vid sidan af detta först bildade
härad, andra sådana på samma sätt uppstodo, så uppkom
af föreningen mellan dessa härad ett <i>landskap.</i> Så
gick landets bebyggande här för sig, alldeles som
ännu i dag i Amerika, ehuru visserligen ej med samma
förvånande hastighet, då våra förfäder hvarken kände
ångmaskinens makt eller hade fördelen af lätta och
hastiga förbindelser mellan aflägsna orter.

Sålunda uppstod emellertid <i>Tiundaland,</i> det första
och äldsta af de tre s. k. <i>folkländerna.</i> De båda
andra, <i>Attundaland</i> och <i>Fjerdhundaland,</i> bebygdes på
ömse sidor om det förstnämnda, och var så hela det
nuvarande Upland befolkadt. Ifrån dessa folkländer
utgick sedan vidare det öfriga landets uppodling,
hvarför landet vesterut, när det kunde bilda ett
landskap, kallades <i>Vestmanland,</i> landet söderut
<i>Södermanland.</i>

Vid denna tid var det då egentligen endast de bördiga
nejderna omkring Mälaren eller <i>Lögaren,</i> som den
fordom kallades, hvilka utgjorde Svea välde. På alla
sidor vår det inåt landet omgifvet af stora, nästan
ogenomträngliga skogar, hvilka skilde det i norr från
finska stammar (<i>Jotunhem</i>) och i söder från Götarne.

Öfver dessa synas Ynglingarne icke hafva haft
något annat välde an det, som religionen och
Upsalahelgedomen skänkt dem; och detta välde bestod
således egentligen endast uti det högre anseende, som
den högre offerföreståndaren egde. Ingiald försökte
att utsträcka spiran öfver dem -- men försöket kostade
honom lifvet.

Öfver detta Svea välde eller Svithiod rådde nu
Sveakonung. Det var icke stort, men blef dock
ännu mindre. En mängd konungar uppstodo nämligen
vid sidan af Upsalakonungen och icke blott gjorde
anspråk på samma rättigheter öfver sina småriken,
som Upsala-konungen egde, utan voro äfven af honom
fullkomligt oberoende. De visade honom visserligen
ett slags hyllning deruti, att de infunno sig vid
de stora offerfesterna i Upsala, men denna hyllning
skänkte alldeles icke Upsalakonungen någon makt
öfver dem. -- I afseende på uppkomsten af dessa
konungar säger sagan, att sedan riket efter Agnes
(Skjalfarbonde) död kom i brödraskifte mellan
hans söner, »spriddes rike och konungadöme i
ätterna, allt eftersom de grenades». Alla dessa
småkonungar, af hvilka många genom uppodlingar i
skogarna skaffade sig riken, kallades <i>fylkeskonungar.</i>

Upsalakonungen egde till följd häraf slutligen blott
qvar Upsala och närmaste trakten deromkring samt
det s. k. <i>Upsala-öd</i> (egendom). Detta utgjordes
af spridda egendomar i alla landskapen och de första

skola blifvit till offertjänstens och konungahofvets
underhållande anslagna af Yngve Frej, den andre
regenten i ordningen från Odin.

<i>Upsala tempel</i> må här få en kort beskrifning, så mycket
mer som händelserna i den saga, vi hafva för oss,
liksom i den vi lemnat, tilldragit sig invid dess
murar.

Det var praktfullt och vidt beryktadt, detta
Asalärans förnämsta tempel i Norden, att döma efter
lärde mäns berättelser om detsamma. Yngve Frej
uppbygde det i en skön nejd i Vaxala härad. Sven
Estridsson, som vistades 12 år i Sverige hos konung
Anund Jakob, har berättat om all dess härlighet
och prakt för biskop <i>Adam af Bremen,</i> som derefter
upptecknat en beskrifning om detsamma. Af spikar,
som man vid gräfning funnit i jorden, synes, att
det varit prydt med guld; ty på dem sutto, när de
hittades, droppar af smält guld. Stenmuren har då
varit beklädd med plankor, på hvilka guldplåtar
varit fastspikade, hvartill vi kunna sluta af den
ofvannämnde biskopens berättelse, då han säger, att
templet helt och hållet var prydt med guld. Väggar
och tak -- säga andra berättelser -- voro öfverdragna
med guld, och omkring takåsen hängde en guldkedja,
som räckte rundt omkring hela templet, så att allt
glimmade af guld och spridde sin glans vidt omkring
i nejden. Vid ingången stod ett träd af okänd art,
som grönskade sommar och vinter.

Enligt beskrifningarna om andra fornnordiska afgudahus
synes Upsala tempel bestått af tvänne delar:
<i>försalen</i> och den egentliga <i>helgedomen.</i> Försalen
var en stor aflång byggnad, försedd med bänkar och
eldstad och skild från helgedomen genom en dörr
eller ett förhänge. Här församlades vid de stora
offerfesterna menigheten, här sutto konungarne
och höfdingarne i för dem inredda högsäten; öfver
elden kokades stycken af de offrade djuren till det
heliga gillet, som följde efter offret, och öfver
elden buros äfven mjödhornen. <i>Helgedomen</i> var mindre
än försalen, ungefärligen svarande mot koret i våra
nuvarande kyrkor. Här sutto i trenne högsäten Odin,
Thor och Frej (Thor i midten, Odin på högra och Frej
på venstra sidan om honom), och de öfrige gudarne i
en halfkrets omkring altaret. Gudarnes bilder voro
i kroppsstorlek, rikt prydda med guld och sifver. På
altaret, som ofvantill var af sten och beslaget med
metall, låg den heliga ringen, vid hvilken ederna
aflades. Der stod äfven den stora offerskålen<footnote>
En vacker skål af koppar med blå emalj lär funnits
vid Upsala.
</footnote> af koppar, hvari offerdjurens blod upphemtädes.

Hästar, tjurar och oxar voro företrädesvis bestämda
till offer; men äfven understundom menniskor, till
och med drotten sjelf måste i svåra och olyckliga
tider gifva sitt lif till en försoningsdöd för
folket. Ty behofvet af en försoning ligger fördoldt
i hvarje hedendoms offer, och det derför att detta
behof finnes i hvarje menniskas bröst, ehuru det hos
olika uttalar sig olika.

En helig lund, »Odins lund», låg vester om
templet, och invid

detsamma låg äfven »Upsalen», konungsgården,
jemte andra byggnader, som voro nödvändiga så
väl för templet som för konungen och hans behof.

*

Vi öfvergå nu till berättelsen om Ynglingaättens
sista öden och slut.

Ovanlig och helt olik de föregående konungarnes är
<i>Bröt-Anunds</i> regering. Sedan han hämnats sin faders
död och sålunda uppfylt den lag, som åtföljde arfvet,
vände han nämligen sin håg till landets uppodling.

Vi veta, huru Svea välde då såg ut, äfvensom huru
konungen i Upsala icke egde annat rike än Upsala
öds gods. Att öka dessa senare gjorde Anund till
sin uppgift. Långa och stora sträckor lågo ännu
oupptagna i de stora skogarna. Anund högg ut skogarna
och uppodlade de öde sträckorna, så att, då ingen
brist var på folk, snart det ena häradet uppstod
efter det andra. I hvarje härad anlades kungsgårdar,
som hörde till Upsala öd, och genom skogarna och
öfver ödemarkerna anlades vägar. Häraf blef Anund
högt älskad bland folket, som kallade honom
<i>Bröt-Anund</i> eller <i>rödjaren.</i>

En son hade den vänsälle konungen, som hette
<i>Ingiald.</i> Denne lemnade han, såsom seden var att ej
uppfostra sönerna hemma, til <i>Svipdager den blinde,</i>
fylkeskonung öfver Tiundaland, hvilken skulle
uppfostra honom tillsammans med sina söner, <i>Götvider</i>
och <i>Hylvider.</i> -- En gång, när tiden för ett af de
stora offren i Upsala var inne, lagade sig äfven
Svipdager att fara dit och tog han den sexårige
Ingiald jemte sina söner med sig. Ty efter offren
brukade lekar anställas af ungdomen på vallen. --
Konung <i>Yngvar</i> i Fjerdhundaland med sina söner <i>Alf</i>
och <i>Agnar,</i> hvilka voro jemnåriga med Ingiald, kommo
äfven dit. Mellan de sexårige gossarne anstäldes nu en
lek, och skulle Alf och Ingiald råda hvar öfver sin
skara. Men Alf var den starkare, och derför segrade
han och hans skara, hvaröfver den lille Ingiald
bitterligen grät. Hans fosterbroder Götvider förde
honom då till fosterfadern Svipdager och omtalade,
huru saken tilldragit sig. Svipdager sade härtill,
»att det var en stor skam», och följande dagen lät
han taga hjertat ur en varg, stekte det å ten, och
gaf det konungasonen att äta. Dädan af vardt Ingiald
den grymmaste af män och af det värsta skaplynne.

Ledo emellertid åren fram, och Ingiald blef
vuxen. Konung Anund friade då för honom till <i>Göthild,</i>
konung <i>Algöts</i> dotter i Vestergötland. Och tyckte
konung Algot sig veta, att hans dotter månde vara
allväl gift, om hon vore konung Anunds son gifven, så
vida han hade sin faders skaplynne. Vardt så Göthild
sänd till Svithiod, och firades der Ingialds bröllop.

Konung Anunds död blef lika ovanlig som hans lefnad,
endast deruti lik de andre Ynglingarnes, att den
var våldsam. -- Han red en höst med sin hird <footnote>
Sitt följe. Konungens husfolk kallades hans hird.</footnote>
mellan sina nyanlagda gårdar, då han, enligt

sagan, kom på en väg, den kallad är <i>Himmin-hed,</i>
en trång fjelldal med höga berg å ömse sidor. Mycket
regn hade fallit och snö lagt sig å fjellen. Just som
Anund red förbi, rasade då ned från fjellet en mängd
stenar, ler och snö, och begrofs konungen derunder
jemte mycket af hans folk. Hvar händelsen passerat, om
i Nerike eller i Vestmanland vid <i>Badelunds</i> ås, i hvars
närhet finnes en stor grafhög, kallad »Anundshögen»,
derom vet man inte att säga. -- Men konung Anunds
minne förgick sent bland folket.

Trädde nu Ingiald till väldet efter sin fader. Men vi
veta, hurudant detta välde var, att det blott fans
till namnet. Ingiald var ej nöjd med namnet blott,
han ville vara verklig konung öfver ett verkligt
välde. Anade dock ingen, att sådana planer hvälfdes
inom den unge konungens bröst, än mindre de medel,
han var sinnad att begagna för deras verkställande.

Han lät bygga en sal, i allt lika praktfull och
härlig som den gamla Upsalen; och blef den kallad
<i>sju konungars sal,</i> emedan sju högsäten voro gjorda i
den. När den var färdig, sände Ingiald män öfver allt
i Svithiod och bjöd till sig konungar och jarlar och
andra märklige män, emedan han ville fira arföl och
tillträda arfvet<footnote>
Arf kunde ej tillträdas, förrän arföl var drucket.</footnote>
efter sin fader konung Anund. Äfven
konung Algöt i Vestergötland, Ingialds svärfader,
var bjuden. Alla infunno sig med undantag af en enda --
konung <i>Granmar</i> i Södermanland.

Alla gästerne jemte deras manskap inrymdes i den nya
salen. Men konung Ingiald hade skipat sin hird och
allt sitt manskap i Upsalen. Enligt tidens sedvänja,
när arföl skulle drickas efter konungar eller jarlar,
satt Ingiald, som till arfs skulle ledas, å fotpallen
framför högsätet, men när löftets stund var kommen
och löftets bägare <i>Bragafull</i> bars in i salen, då
reste han sig upp, fattade hornet och uttalade sitt
löfte med de orden: »till hälften vill jag öka mitt
rike i alla väderstreck, eller ock sätta lifvet till»
-- hvarpå han tömde hornet.

Blef der nu väldigt drucket vid gästabudet, och
trodde väl ingen, att den unge konungens löfte så
snart skulle gå i fullbordan. Men om qvällen gaf
Ingiald befallning åt sina fosterbröder att göra så,
som han med dem öfverenskommit. Dessa drogo då ut
med Ingialds män ur Upsalen, antände »sju konungars
sal» och uppbrände den samt alla, som derinne voro,
dräpande dem, som sökte derifrån undkomma.

Efter detta lade Ingiald under sig alla de riken,
som dessa konungar hade egt, och tog skatt af dem,
anseende sig sålunda hafva fullgjort sitt löfte.

Att konung Algöt af Vestergötland var med, synes
antyda på ett försök att sträcka Sveaväldet ut
öfver Götaland. Det lömska sätt, hvarpå Ingiald gick
tillväga, som var så skarpt stridande mot nordbons
öppna och frimodiga sinne, aflägsnade mera än det
närmade honom till målet. Första följden af hans dåd
blef hans tillnamn <i>Illråda.</i>

Konung Granmar sporde dessa tidender och allt
detta svek, och tyckte han sig då veta, att
slikt öde månde jemväl honom ämnadt vara, om han
icke brukade försigtighet. Om sommaren samma
år lade en vikingaflotta till i Mörköfjärden i
Söder-Törn. Höfding för manskapet var <i>Hjorvard
Ylfing.</i> När Granmar konung spörjer detta, skickar
han till Hjorvard och bjuder honom till gästabud och
allt hans folk, tyckande sig väl göra, om han kunde
vinna den tappre vikingen för sin sak. Hjorvard likade
detta väl, ty han hade icke härjat i Granmars rike.

Det var gammal sedvänja, när man satt hemma i
landet, att vid gästabuden dricka tvemännings,
karl oeh qvinna för sig, så långt det räckte, och de
öfriga i ett lag. Men det var vikingalag, att alla
vikingar drucko tillsammans för sig. Som de nu
sutto vid det präktiga gästabudsbordet, Hjorvard i
högsätet midti emot Granmar, sade den senare åt sin
dotter, den sköna <i>Hildigun,</i> som var den fridaste
bland qvinnor, att hon skulle bära vikingarne öl.
Hon fylde då ett silfverhorn, gick inför Hjorvard
konung och sade: »Hell eder, Ylfingar alla! -- till
Rolf Krakes minne!» -- drack af hornet och räckte det
åt Hjorvard. Denne fattade hornet, men på samma gång
den fagra möns hand, och bad henne »gånga att sitta
hos honom i högsätet». -- »Det är icke vikingased» --
genmäler hon -- »att dricka tvemänning med qvinnor.»
-- Då Hjorvard härtill svarade, »att han månde göra
det skifte att nu hellre aflåta från vikingalagen
och dricka tvemänning med henne» -- satte Hildigun
sig hos honom, och drucko de båda tillsammans, och
vardt månget ord taladt om qvällen.

Följande dagen, när Hjorvard och Granmar råkades,
hof den förre upp bönord och båd om Hildigun. Granmar
svarade ej genast härtill; han rådgjorde först med
sin hustru <i>Hild</i> och sina män. Men tycktes alla
detta rådligt, och lyktades det så, att Hjorvard
firade bröllop med Hildigun, och skulle han vistas
hos Granmar, eftersom denne icke hade någon son att
med sig skydda riket.

Om hösten samlade konung Ingiald manskap från
alla de riken, han lagt under sig, ärnande sig mot
konung Granmar och hans måg. Desse voro icke heller
overksamme, utan samlade sitt folk och höllo sig
redo att möta Ingiald. <i>Högne,</i> konung i Östergötland,
Granmars svärfar, kom honom äfven till hjelp med
sin son <i>Hilder.</i>

Ingiald lägger nu till med sin flotta och kommer å
land upp, hafvande han mycket mera folk än de förenade
konungarne. Flöt så striden tillsammans och blef den
hårdaste; men efter en stund vände hären från de ny
förvärfvade länderna om till skeppen; lemnande Ingiald
och hans män ensamma i striden. Nu blef manfallet
stort för Ingiald. Sin fosterfader, som oaktadt
sin ålder och sin blindhet var med i striden, och
fosterbröderna, såg han falla vid sin sida, och sjelf
fick han många sår samt måste slutligen fly till
skeppen, hvarefter han återvände till Upsala. Föga
rosade han sin färd den gången och fick han nogsamt

inse, huru litet det var att bygga på troheten hos
de folk, hvilka genom branden i Upsala blifvit hans.

Länge var ofrid sedan mellan Granmar och
Ingiald. Slutligen åstadkommo bägges vänner, att de
tre konungarne Ingiald, Granmar och Hjorvard satte
stämma sins emellan och gjorde fred och förlikning,
som skulle stånda, medan de tre lefde; och vardt
freden bunden med eder och löften.

Våren derpå for Granmar till Upsala att blota, som
sedvänja var mot sommaren, på det att frid skulle
vara. Föllo då offerspåren så för honom, att han icke
månde länge lefva.

Hösten samma år foro Granmar och Hjorvard i gästning
på sina gårdar och befunno sig på <i>Sela</i>-ön i Mälaren.

När Ingiald fick veta detta, styrde han dit en natt
med sin här, kringrände gården, der konungarne voro,
tände eld på den och uppbrände den med alla, som
derinne voro, hvarpå han lade under sig Södermanland,
varande nu en våldskonung öfver allt Svithiod. --
Alla Ingialds försök att underlägga sig Östergötland
voro dock fåfänga, och led han alltjemt mycken ofrid
af konung Högne.

Fjerran ifrån kom hämnden för dessa illdåd öfver
konung Ingiald. <i>Ivar,</i> en konungason från Skåne, kom
hem från sina vikingafärder och sporde om sin faders,
konung <i>Halfdans,</i> och sin farbroders, konung <i>Gudröds,</i>
död, hurusom den senares hustru <i>Åsa,</i> hvilken var
Ingiald Illrådas dotter och honom lik i skaplynne,
vållat, att Gudröd dödat sin broder, hvarpå hon låtit
dräpa konung Gudröd sjelf samt så flytt till sin
fader. Ivar sammandrager nu en stor här och begifver
sig dermed skyndsamt upp till Svithiod.

Ingiald och hans dotter befunno sig på <i>Ränninge</i><footnote>
Man anser den hafva legat på <i>Fogdön</i> i Mälaren.</footnote>
i gästning, då tidenderna kommo, att Ivar med sin
här var helt nära. Ingiald insåg, att han ej kunde
möta honom i strid, ty tid var ej att samla folk,
och gåfve han vika, insåg han, att hans många fiender
månde drifva till från alla håll. Beslöt han då
med sin dotter Åsa att dö, men på ett sätt, som man
länge skulle minnas i Norden. Han lät tillreda ett
härligt gästabud, och om qvällen lät han lägga eld
under huset, hvilket uppbrann till marken med konungen
och alla hans män. For så den siste Ynglingakonungen
i Svithiod till Odin i Valhall.

*

<b>3.

Sagor från den äldre hednatiden.</b>

Vi komma nu till några sagor, om hvilkas händelser
det är omöjligt att säga, när de hafva tilldragit sig.
Men de tillhöra dessa äldsta

tider och afspegla i friska och kraftiga drag det
nordiska skaplynnet i sin ursprungliga gestalt. Det är
också till en del på grund härutaf, men äfven derför,
att dessa sagors hjeltar varit och äro kanske ännu
folkets älsklingar, som vi här införa dem.

<b>Sagan om Vaulunder Smed.</b>

Trenne bröder, <i>Slagfinn, Egil</i> och <i>Vaulund,</i> bodde i en
vacker nejd, som kallades <i>Ulfdalen,</i> och var der en sjö,
som hette <i>Ulfsjön.</i> Skickliga smeder voro de alla tre,
men mest dock den yngste Vaulund. Dertill voro de
väldige kämpar och jägare.

En morgon tidigt funno bröderne på Ulfsjöns strand
trenne mör, de fagraste, som de någonsin sett, och
deras svanhamnar lågo invid dem. Bröderne förde dem
hem med sig och togo dem till sina hustrur, så att
Slagfinn fick <i>Svanhvita,</i> Egil <i>Alrun</i> och Vaulund
<i>Allhvit,</i> hvilka namn de trenne tärnorna buro. --
Led så tiden fram och bröderne tyckte sig lefva
det lyckligaste lif. Men på åttonde vintern började
qvinnorna längta, och den nionde skilde ödet dem och
deras männer åt.

Kommo en afton från jagten hemlängtande jägarne och
funno salen öde. De genomsökte den, de sökte vid
stranden, i skogen -- men sal och strand och skog voro
öde. Borta var Svanhvita, borta Alrun och Allhvit.

De båda äldre bröderne foro då att söka sina hustrur,
Egil österut, Slagfinn åt söder.

<poem>
Men Vaulund ensam
satt i Ulfdalen;
slog guldet röda
kring ädla stenar,
fogade väl
gyllene ringar --
väntade så
sin ljufva qvinna,
om hon åter
komma månde.
</poem>

Bodde helt nära Ulfdalen konung <i>Nidad,</i> Niara
drott. Han var beryktad vidt omkring för sitt
missundsamma och afundsfulla sinne, så att intet mera
gick honom till sinnes, än när han hörde någon utmärka
sig genom bedrifter eller manligt sinne. Ville han
derjemte anses för en dråplig och förståndig man,
fastän han till själ och kropp var vanmäktig, utan
all manlighet och kraft.

Sporde nu Nidad, hvar helst nära honom fans en man,
som egde de största rikedomar, hvilka han brutit
ur bergen och konstfärdigt smidt till de dyrbaraste
smycken, och han satt ensam i Ulfdalen. Och säges det,
att han blef först röd i ansigtet och sedan ganska
blek samt skalf i hela kroppen, när det berättades
för honom om Vaulund.

Om natten begaf han sig väl rustad och omgifven af en
talrik skara beväpnade män till den ensamne Vaulunds
boning. Fullmånen blänkte mot de naglade brynjorna,
sköldarna och spjutspetsarna, der Nidad och hans män
under djup tystnad redo fram genom dalen. Slutligen
kommo de till Ulfdalen och fingo sigte på Vaulunds
hus. De stego ur sadlarna, dolde hästarna i skogen
och gingo in i salen, der alla smyckena,

rustningarna och svärden, som Vaulund förfärdigat i sin
ensamhet, blixtrade emot dem med en egen glans. På en
bastrem i taket hängde icke mindre än 700 ringar af
det största värde. Nidad tog ner remmen och räknade
ringarna. Den skönaste af dem behöll han, men trädde
de öfriga åter på remmen och upphängde den på sitt
ställe, hvarpå han och hans män fördolde sig hvar de
kunde i salen.

Kom så från jagten Vaulund, hemlängtande jägaren,
och skred långsamt fram på vägen lastad med en björn,
jagtens byte. Tänkte han i sitt sinne på sin hustru,
huru fordom

<poem>
hon inne gick
långs höga salen,
stod å golfvet
och höjde sången.
</poem>

Nu var höga salen tom, Allhvit gick ej mer derinne
honom till mötes, stod ej å golfvet mera, stämde ej
sången till välkomst. --

<poem>
Han gick till elden
att björnen steka;
högt flammade riset
af torra furen,
den vindtorkade veden,
framför Vaulund.

Han satt å björnfäll,
Elfvernas sällskap,
räknade ringarna,
och en saknade.
Då tänkte han, den hade
Allhvit den hvita
och vore återkommen.

Satt så länge,
han somnade,
men han vaknade
utan glädje;
fann å händer
tunga banden
och å fötter
fjettrar spända.
</poem>

Och han qvad:

<poem>
Hvilka äro hjeltar,
som å mannen
hårda tågen lade
och mig bundo?
</poem>

Nu sprang fram den fege Nidad och hans usle män,
stolte öfver att hafva fängslat sofvande hjelten. Och
Nidad ropade:

<poem>
Hvar fick du Vaulund,
Elfvernas höfding,
våra skatter,
i Ulfdalen?
</poem>

Utan att ega något hade Vaulund och hans bröder
kommit till Ulfdalen. Hade nu Vaulund icke röfvat
sin rikedom, så var han en arg trollman, ty så mycket
guld och så många kostbarheter kunde ej på naturligt
sätt vinnas af en man. Så tänkte konung Nidad, och
i båda fallen var Vaulunds rikedom hans.

Sökte emellertid den fängslade Vaulund att förklara
sig, men nidingen ville ingen förklaring. Teg då
Vaulund och bar sitt öde.

När nu konung Nidad med sin fånge kommit åter till
konungsgården, gaf han den sköna ringen åt sin dotter
<i>Bothvild;</i> sjelf bar han ett öfvermåttan skönt och
dråpligt svärd, som Vaulund smidt åt sig. Derpå
frågade han drottningen till råds, huru man skulle
göra med



den kämpastarke smeden, som i sin stumma vrede
syntes farlig ännu, fast han var fängslad i tunga
kedjor. Svarade då drottningen:

<poem>
Han vattnas visst om munnen, 
när sitt svärd han skådar
och, när hjan på Bothvild
ringen känner.
Skarpa ögon har
den glänsande ormen.
Afskären honom
musklernas styrka
och sätten honom
Sjöa-stad.
</poem>

Skedde så, som drottningen sagt. Senorna afskuros
i knävecken, och han sjelf och alla hans skatter
sattes på Sjöastad, en holme, som låg ett stycke ut
i sjön. Der skulle han smida åt konungen allehanda
kostbarheter, och tordes ingen fara till honom, utan
konungen ensam. Men Vaulund tänkte på hämnd. Vaulund
qvad:

<poem>
På Nidad blänker
i bältet svärdet,
som jag hvässte,
som jag härdade,
så väl jag kunde.
Det blanka svärd för evigt
är fjerran från mig buret;
ej ser jag det åt Vaulund
till smedjan föras.

När Bothvild
min bruds
guldring röda;
ej bot jag derför väntar.
</poem>

Så satt han mången natt på sin holme midt i sjön och
tänkte på flydda dagar och på dem, som voro. Och när
sorgen höll på att nedtrycka hjeltesinnet, grep han med
kraft i hammaren och slog så, att gnistorna flögo,
och allt derunder lindrades hans sorg.

Konung Nidad egde utom dottern Bothvild tvänne
söner. Dessa funno en gång vid stranden en båt, som
ej var fastgjord, och lyckades så kommta öfver till
Sjöa-stad, dit längtan efter guld dref dem.

<poem>
Kommo till kistan,
fordrade nycklarna;
vaken var hämnden,
då deri de sågo
Det var af halsband
en mängd, som dem syntes
af röda guldet vara
och af ädla stenar.
</poem>

»Kommen I två allena?» -- sporde Vaulund, när de kommo
inför honom och fordrade nycklarna till kistan, såsom
det står i den gamla sången. Men, ehuru hämnden var
vaken och tillfället gynsamt, bad dock Vaulund dem
komma åter dagen derpå, då de skulle få det myckna
guldet. »Men nämnen det icke för någon», tillade han,
»och icke för husets folk, att I gjort mig besök?» --

Knappt randades morgonen, förrän broder ropar till
broder, uppmanande att skynda, till Sjöa-stad,
ringarna att skåda. Och de kommo,

<poem>
-- kommo till kistan,
fordrade nycklarna.
Vaken var hämnden,
när deri de sågo.
</poem>

Vaulund afhogg i detsamma piltarnes hufvuden
och nedgräfde de döda kropparna djupt under
läskhon. Af deras hufvudskålar gjorde han tvänne
de skönaste dryckeskäril, som han infattade i guld
och silfver. Ögonen förstod han att genom tillsats
af ett främmande ämne förvandla till de kostligaste
ädelstenar, hvilka han infattade i ett

armband af guld. Af deras tänder gjorde han ett
bröstsmycke. Skålarna sände han Nidad, armbanden
drottningen och bröstsmycket Bothvild.

Alla blefvo glada öfver de sköna, kostbara
gåfvorna, och konung Nidad drack sjelf mjöd ur de
dyrbara skålarna, föga anande hvadan dessa skålar
voro komna. Emellertid sökte man öfverallt efter
konungasönerne, men de voro och blefvo borta. Några
fiskare hittade slutligen båten, kringdrifvande på
sjön, och slöt man deraf, att de drunknat. På den
fångne, vanmäktige Vaulund tänkte ingen.

Hände sig nu, att ringen, som Nidad gifvit sin
dotter, gick sönder. Bothvild vågade ej säga det för
någon. Hon förskaffade sig i hemlighet tillfälle att
komma öfver till holmen och bad fången laga ringen. --
Han lofvade att laga den, men bad henne under tiden
draga blåsbälgen. Konungadottern, som liknade sina
föräldrar till sinnet, fast hon var fager utvändigt,
måste beqväma sig dertill. Det ovana arbetet gjorde
henne snart trött och törstig. Vaulund räckte henne
en dryck, som hon tömde; men drycken gjorde mer,
än släckte hennes törst.

<poem>
Med dryck han henne rusade;
ty bättre han förstod det,
så att i stolen
hon insomnade.
»Nu har jag hämnats
mina sorger.» --
</poem>

Den konstfärdige smeden hade förfärdigat sig
ett konstverk af en egen art. Det var ett
par vingar. Dessa spände han på sig, lemnande
konungadottern, som grät öfver sin skymf och sin
faders vrede, och hof sig leende upp i luften.

Vaulund stälde sig utanför konungasalen. Drottningen
kände honom, gick in till konungen för att väcka
honom och qvad:

<poem>
Vak upp, Nidad,
Niara drott! --
</poem>

Den fege konungen hade ständigt, allt sedan sönernes
död, plågats af onda drömmar. Det onda samvetet
hviskade i hans öra om vedergällning, och huru han än
sökte tänka bort tanken på hämnd af den vanmäktige
fången, sväfvade den dock i drömmarna för honom. Han
svarade drottningen:

<poem>
Jag vakar alltid,
jag glädjelös somnar,
jag minnes sist
mina döda söner.
Kallt är mig i hufvudet,
kalla äro dina råd.
Det skulle jag nu vilja,
att få med Vaulund tala.
</poem>

Vaulund trädde inför konungen, och denne frågade:

<poem>
Säg mig, Vaulund,
Elfvakonung!
hvadab vardt af de friska
söner mina? --
</poem>

Vaulund svarar härpå:

<poem>
Först alla eder
skall du mig göra:
vid skeppsbord,
vid sköldens rand,
vid hästens bogar
och vid svärdets egg --
</poem>
<poem>
att intet qval orsaka
Vaulunds qvinna,
eller min bruds
bane blifva,
fast egde jag en qvinna,
den I känden,
eller som jag egde
inom dessa salar.
</poem>

Konungen gick eden, och nu berättade Vaulund,
huru han hämnats all den smälek han lidit, och --
så slutade han --

<poem>
nu gångar Bothvild
tung med barn,
enda dottern
af er båda.
</poem>

Konungen kände hämndens tagg i sitt hjerta. Vred
sprang han upp emot Vaulund och ropade:

<poem>
Ej talte du det ord,
som mer mig smärta kunde
eller som jag kunde
dig värre vedergälla.
</poem>

Men allt blod försvann från det lömska anletet, då han
såg Vaulund höja sig på konstgjorda vingar i luften,
och i sin vanmakt yttrade han:

<poem>
Ej fins så hög en man,
att dig af häst han tager,
och ej så stark,
att han dig nederskjuter,
der du sväfvar
uppe vid skyarna.

Leende Vaulund
hof sig upp i luften;
men oglad Nidad
satt der ensam qvar.
</poem>

Så slutar den äldsta sagan om Vaulund (Vaulunder)
eller <i>Velint,</i> hvilket namn endast är en senare
förändring af det ursprungliga. En senare utläggning
af samma saga låter honom efter utståndna lidanden
åter sammanträffa med sin aldrig glömda Allhvit,
hvarpå han efter Nidads, hans gemåls och dotters,
död såsom konung styrde hans rike.

Vaulunders namn återfinnes emellertid beständigt i
sagorna, hvilka omtala, huru de berömdaste hjeltar
prisade sig lyckliga såsom egare af svärd, hvilka
voro Vaulunders smide. Nästan öfverallt bland folk
af germanisk stam finner man sagolemningar om den
frejdade konungasmeden, och ännu i dag sjunges väl
någonstädes i våra bygder visan om hans son <i>Vidga</i>
eller <i>Vidrik Vellandsson</i> och hans kamp med <i>Högben
Rese.</i>

*

<b>Sagan om Starkodder.</b>

<i>Storverkr</i> hette en man, som var son af jätten
<i>Starkodder Aludräng</i> och konung <i>Alfs</i> bortröfvade
dotter <i>Alfhild.</i> Thor, guden, älskade äfven Alfhild,
och drap derför jätten och återförde dottern till
hennes fader. Storverkr blef emellertid stor och
stark och däjelig till utseendet. Han, som fadern,
röfvade med våld sin brud och bodde

med henne på sin gård Thruma. Deras son var
<i>Starkodder,</i> sagornas vidtberyktade hjelte. Bröderne
till hans moder kommo en natt oförvarandes till
Thruma, uppbrände gården, men af fruktan för den
väldige Storverkr vågade de icke ens ett försök att
rädda sin syster; alla brunno inne.

Sonen Starkodder räddades, sagorna förmäla icke huru,
och upptogs i konung <i>Haralds</i> hof, der han uppfostrades
tillsammans med dennes son <i>Vikar.</i> Starkodder
hade likväl icke länge vistats här, förrän konung
Harald öfverfölls, liksom Storverkr, oförvarandes
och nattetid af en konung <i>Herthiof.</i> Harald föll
med allt sitt folk. Hans son togs af Herthiof som
gisslan, och Starkodder togs som byte af en man i
Herthiofs här, som hette <i>Grane,</i> men vanligen kallas
<i>Hrossbars-Grane</i>.

Denne bodde på ön Fenring, och var Starkodder tre
vintrar gammal, när han kom dit, och vistades i nio
hos Hrossbars-Grane. Fösterbrodern Vikar lefde under
tiden hos konung Herthiof och blef satt att sjelf
tredje vaka öfver vårdkasarna på Fenring. Ty emedan
Herthiof var mycket begifven på härnad, så var det
mycket osäkert i hans rike, och hade han derför låtit
på de högsta bergen utsätta vårdkasarna. Den vårdkase,
der Vikar stod, var den vigtigaste, ty den skulle
först tändas, om fiendtlig flotta syntes styra mot
kusten.

Tiden blef dock Vikar lång att lefva hos sin faders
baneman, och pligten att hämnas hade länge manat
honom till handling. Nu tycktes honom tiden vara
inne att börja det verket. Lemnade han derför en
morgon vårdkasen och gick att besöka fosterbrodern på
Fenring. Denne hade växt upp och blifvit ovanligt stor
och reslig för sina år, ehuru han då var endast tolf
vintrar gammal. Vikar fann honom vid sitt inträde
sittande vid eldstaden, der han hade sitt läger,
och var han helt sotig och kolsvart. Starkodder stod
upp, när han fick se Vikar, och denne förundrade sig
storligen öfver, huru storväxt fosterbrodern blifvit
på Fenring.

Emellertid skaffade Vikar sin fosterbroder kläder
och vapen, hvarpå de gemensamt sökte sig skepp och
foro dädan. Folk samlade sig genast till dem, de
bästa kämpar, tretton till antalet, stridslystna och
handfasta män. Så rustad for Vikar att söka hämnd
på konung Herthiof. Men han föll ej oförvarandes
på honom; Herthiof hade haft tid att rusta sig
redo. Sjutio utvalda män hade konungen hos sig och
dertill en otalig mängd annat folk, aktande att
försvara sig inom sin borg.

När nu Vikar och hans män kommo, gjorde de ett så
häftigt anfall på borgen, att portar och dörrar
sprungo upp, och alla stängslen och slagbommar röko
derifrån. Herthiofs män kunde ej hålla ut mot de allt
nedbrytande männen, utan sluppo så Vikar och hans folk
in i borgen. Blef nu den hårdaste strid derinom, ty
konung Herthiof värjde sig länge manligen, och hade
han många och modiga krigsmän. Vikar var ständigt
främst bland de sina, och Starkodder gick hårdt

fram emot konung Herthiof, hvilken slutligen fick sitt
banesår. Tretio af Herthiofs folk föllo, men ingen af
Vikars. Tog derpå Vikar alla Herthiofs skepp och så
mycket folk, som ville följa honom, och seglade dermed
österut till sin faders rike. Många hans faders vänner
förenade sig der med honom, och blef han derigenom
manstark och till konung tagen öfver fäderneriket,
hvarefter han äfven lade under sig det rike konung
Herthiof egt. Sålunda blef han snart en rik och mäktig
konung, men hvarje sommar for han i härnad.

En gång seglade han öster i <i>Viken</i> <footnote>
Så kallades fordom innersta viken af Skagerrack,
äfvensom de angränsande landsträckorna af så väl
Sverige som Norge.</footnote>, landsteg
öster om fjorden och härjade upp i Vestergötland,
der han gjorde stort byte, tagande ända upp emot
Venern. Här mötte honom med mycket folk konung <i>Sisar,</i>
som var en styf kämpe. En hård strid uppstod, gående
Sisar manligen fram i striden, så att mycket folk
föll för Vikar. Starkodder, som var med, gick då
emot Sisar. Mellan dem skiftades nu de skarpaste
hugg. Sisar högg skölden från Starkodder, gaf
honom två stora sår i hufvudet och klöf axelbenet,
hvartill Starkodder fick ett sår i ena sidan ofvanför
höften, medan på den andra huden upprispades af
Sisars spjut. Men Starkodders svärd hven tvärt om
sidan på Sisar och träffade honom nedanom knäet,
och strax derefter högg Starkodder af honom foten
ofvanom fotleden, hvarefter konung Sisar föll och
mycket folk med honom. Lyktades så den striden och
for derpå konung Vikar hem i sitt rike igen.

Herthiof hade tvänne bröder, <i>Geirthiof</i> och <i>Frithiof,</i>
hvardera konungar öfver sina riken. Till följd af
den heliga lagen att hämnas anförvandters död, samlade
nu Geirthiof folk att bekriga konung Vikar. Denne
sporde tidender derom och kallade man ur huse mot
Geirthiof. Blef nu strid emellan dem och varade den
i sjutton dagar, då slutligen konung Geirthiof föll,
hvarpå Vikar lade under sig så väl hans som den
tredje broderns rike; ty Frithiof var då ej hemma i
sitt rike.

Frithiof kommer emellertid tillbaka, tager åter sitt
land och skickar så bud till Vikar, att han skulle
gifva honom skatt af allt sitt rike, eller också vänta
honom med hans här. Då Vikar undfått detta budskap,
stämde han samman ting, och sedan man der rådgjort
om ärendet, blef det svaret skickadt Frithiof, »att
konung Vikar ville värja sitt rike».

På den tiden lefde i Sverige en konung <i>Olof,</i> som var
mäkta rik och en stor krigsman. Han kom Vikar till
hjelp, så att denne hade en stor här, när han tågade
emot Frithiof. Den hårdaste strid uppstod, ty många
kämpar funnos i båda härarna; men den ypperste var
dock Starkodder. Han var utan brynja och gick fram i
striden, huggande med båda händerna. Slutligen började
Frithiofs slagtordning att glesna och upplösa sig,
och lät Frithiof då uppsätta

fridssköld.<footnote>
Fridssköld var en hvit sköld, som
uppsattes till tecken att man ville sluta striden.</footnote>
Konung Vikar lät då blåsa till stillestånd,
hvarpå konungarne sammanträffade och förliktes
med hvarandra, gifvande åt konung Olof det ärendet
att jemka förlikningen dem emellan. Bestämdes då,
att Frithiof skulle lemna sitt rike åt Vikar. Derpå
skildes konungarne, farande en hvar åt sitt håll, men
Frithiof lemnade sitt land. Vikar blef mycket berömd
för denna seger, och vänskapen mellan honom och konung
Olof i Sverige fortfor beständigt till Vikars död.

Konung Vikar satt nu hemma med sina kämpar,
bland hvilka Starkodder var den förnämste
och konungen kärast. Satt han också ständigt i
förnämsta rummet midt emot konungen och var hans
landtvärnsman. Konungen gaf honom många gåfvor och
deribland en guldring, som vägde tre marker, hvaremot
Starkodder gaf konungen ön Thruma, som konung Harald,
Vikars fader, gifvit Storverkr. -- Gingo så 15 år.

Då seglade en gång Vikar norrut med mycket
krigsfolk, men hade ej kommit långt, förrän han måste
lägga sig för ankar till följd af motvind. Gudarne
rådfrågades och gåfvo det svar, att Odin ville hafva
en man ur hären. Nu skiftades hären för att kasta
lott, och följt denne på konung Vikar sjelf. Deraf
blefvo alla sorgsna och illa till mods, och beslöt
man att följande dag hålla råd om detta onda ämne.

Om natten vid midnattstid väcktes Starkodder af
en gammal man, i hvilken han, efter att närmare
hafva betraktat honom, igenkände sin fosterfar
Hrossbars-Grane. Denne vinkade honom att följa
sig. Starkodder stod upp, och de följdes åt till
stranden, der de funno en båt. Hrossbars-Grane steg
skyndsamt i båten, och Starkodder följde honom, hvarpå
de rodde öfver till en skogsbevuxen holme, som låg
enstaka. Der gingo de upp och funno midt i skogen en
slät plats, hvarest var mycket folk tillhopakommet,
och hölls ting. På domarestenarna sutto elfva män,
men den tolfte stod ledig. De båda ankomne gingo
dristeligen fram, och satte sig Hrossbars-Grane på
den lediga stenen, då alla helsade honom för Odin.

Odin båd nu domarne beskära och förelägga Starkodder
hans skepnad. Thor, guden, tog då till orda och
sade: »Alf, Starkodder faders morfader, ville hellre
hafva en jätte till måg än Asa Thor, ty lägger
jag honom det före, att han skall hvarken ega son
eller dotter, utan ända sjelf sin ätt.» -- »Jag» --
sade Odin -- »skipar honom det, att han skall lefva
i tre mansåldrar.» -- Thor tillade: »han skall göra
ett nidingsverk i hvarje.» -- »Jag gifver honom det» --
sade då Odin -- »att han skall ega de bästa vapen och
den bästa härklädnad.» -- »Men han skall ega hvarken
land eller strand» -- sade Thor. Odin gaf honom vidare
mycken rikedom. -- »Det lägger jag dertill» -- mälde då
Thor -- »att han aldrig skall tycka sig ega

nog.» -- »Seger gifver jag honom i hvarje strid»
-- sade Odin. -- »Och i hvarje skall han få menliga
sår» -- tillade Thor. Slutligen gaf Odin honom skaldskap
och att han skulle vara afhållen af förnämliga män,
hvartill Thor sade, »att han skulle glömma, hvad
han diktade, och blifva afskydd af menige man.» --
Detta allt dömde domarena Starkodder till öde,
och slutades så tinget, hvarpå Starkodder och
Hrossbars-Grane begåfvo sig till hären igen.

När de skulle skiljas, sade Hrossbars-Grane till
sin fosterson: »väl månde du mig löna det medhåll,
fosterson, som jag visat dig.» -- Starkodder jakade
dertill. »Då skall du» -- fortsatte Hrossbars-Grane
-- »sända mig konung Vikar, och vill jag finna råd
dertill.» Dermed fick Hrossbars-Grane honom ett spjut
i handen, och syntes det som ett vassrör.

Det var i dagningen, när Starkodder kom åter till
hären. Om morgonen gingo konungens män att rådslå,
och blef det beslut fattadt, att de skulle låtsa,
som om de gjorde blodoffer. Bredvid dem stod ett högt
furuträd och vid sidan en stubbe, som räckte upp i
grenarna. En kalf slagtades nu till offer. Starkodder
tog tarmarna, steg upp på stubben och böjde ned en
af de högsta grenarna, omkring hvilken han fastknöt
tarmarna. Derpå sade han till konungen: »nu är galgen
färdig, konung, och mycket farlig synes han icke;
kom hit, så vill jag lägga snaran om halsen på dig.»
-- Konungen svarade dertill: »är denna tillrustning
icke farligare, än som hon synes, så väntar jag mig
föga skada deraf; men går det annorlunda, så står det
till ödet, hvad af mig vill blifva.» Steg så konungen
modigt upp på stubben, och knöt Starkodder snaran om
hans hals. Derefter stötte Starkodder till konungen
med vass-strået, i det han sade: »nu gifver jag dig
Odin», och släppte i detsamma qvisten lös. Men det
lilla vass-strået blef till ett spjut, som rände
genom konungen, stubben föll undan hans fötter,
kalftarmarna blefvo som starka vidjor, qvisten slog
tillbaka, så att konungen sväfvade i furans topp.

Så hämnades Odin och bestraffade försöket att
undandraga honom det genom lottkastning bestämda
offret. Starkodder var medlet, hvaraf Odin begagnade
sig, men han blef derför högeligen af folket afskydd,
så att han måste lemna Norge, och säges det, att
han aldrig kom der sedan. Sjelf sörjde han mycket
den gjorda gerningen och höll den för att vara det
största nidingsdåd. -- Han qvad derom:

<poem>
Gladdes jag mest
under min lefnad,
då kungen jag följde,
kärast på jorden;
tills vi kommo
(det jätteqvinnor valde)
sista gången
till Hårdaland.

Skulle jag Vikar
i höga trädet,
Geirthiofs bane,
gudarna offra;
rände jag spjutet
i konungahjertat --
det sörjer jag mest
af dåd mina.
</poem>

<poem>
Sedan jag irrade
villa stigar,
hatad af männer,
sorgsen i hugen;
blottad på guld
och goda ryktet,
utan herre,
sorgsen i hugen.
</poem>

Sedan vistades Starkodder i Sverige och utförde der,
såsom landtvärnsman, många bedrifter. Han for vida om
land i beständiga härnadståg och vann seger och ära.

Då <i>Sigurd Ring</i> var konung i Sverige, funnos i Tyskland
tvänne vidt beryktade konungar, <i>Gunnar</i> och <i>Högne,
Gjukungarne</i> kallade, emedan de voro söner af konung
<i>Gjuke.</i> Deras syster <i>Gudrun</i> var gift med den ypperste
kämpe, som de gamla sångerna veta att omtala, nämligen
<i>Sigurd Faufnersbane.</i> Sigurd hade fått sitt namn deraf,
att han dödat draken <i>Faufner.</i>

Till Gjukungarne sände nu Sigurd Ring sina svågrar,
<i>Gandalfs</i> söner, <i>Alf</i> och <i>Alfarin,</i> med bud att de
skulle gifva honom skatt, eller också möta honom
i strid på en bestämd plats. Gjukungarne valde
det senare, hvarpå Gandalfs söner utstucko med
hasselstänger stridsplatsen (detta kallades att
<i>hassla vall</i>). Med Gjukungarne var deras svåger Sigurd,
och kommo de först till valplatsen vid Jarnamodir,
ty de sågo, huru skepp kommo seglande nordanifrån
det ena efter det andra, hvilka också styrde mot
Jarnamodir. Gandalfs söner rådde för dessa. Sigurd
Ring måste sjelf värja landet för fiender österifrån
(<i>Kurer</i> och <i>Qväner</i>), och hade derför satt Alf och
Alfarin till höfdingar för sitt folk.

Då blef en hård strid mellan Gjukungarne och Gandalfs
söner. De senare voro större och starkare än andra
män och gingo derför hårdt fram i striden. Men
med dem var en väldig kämpe och så stor, att han
snarare liknade en jätte, och föllo folk och hästar
om hvarandra, der han gick fram, så att intet stod
bi emot honom. Gunnar bad nu sin svåger Sigurd söka
emot den mannamördande kämpen, ty som det nu gick,
likade det sig icke till framgång för dem. Sigurd
gjorde så, och följde med honom några andra män,
ehuru motvilligt; men när han kom så nära, att han
kunde höras af den förfärlige kämpen, sade han:
»hvem är du, kämpe, och hvarifrån är du kommen?» --
»Jag är Starkodder» -- svarade denne -- »Storverkrs son,
från Fenring i Norge.» Sigurd sade: »att han hade
förr hört om honom, dock mest illa, och borde slik
man icke sparas till någons ofärd.» -- »Hvem är denne
man» -- genmälde då Starkodder -- »som yfves så mot mig
i orden?» Sigurd sade, hvem han var. »Är det du, som
är kallad Faufnersbane?» -- frågade vidare Starkodder
och tillade, då frågan bejakades: »då vill jag ej strida
med dig», hvarpå han sökte undvika Sigurd i striden. Men denne
skyndade efter honom, svängde svärdet <sp>Gram,</sp>
så att det sang i luften, och träffade
Starkodder med fästet på ena käken, så att två oxeltänder röko ur
munnen på honom.  Nu vek Starkodder ur striden, och Gandalfs
söner kunde sedan ej stå Gjukungarne emot, utan togo
äfven till flykten.

<i>Norna-Gest</i>, som berättade om denna strid för konung
<i>Olof Tryggvasson</i> i Norge, tillägger, att han, som
var med vid Jarnamodir, upptagit den ena tanden
och skänkt den till en kyrka i Danmark, der den
då brukades som kläpp i en af klockorna.

Ännu ett nidingsdåd veta sagorna att förtälja om
Starkodder. Den skepnad Thor skipade honom skulle gå i
fullbordan. Vikars död blef ej det enda nidingsdåd,
hvaröfver Starkodder skulle sörja. Han mördade,
köpt med guld, en konung <i>Ale</i>, som inkräktat Upsala
tron, och regerade der i 25 år. Konung Ale var en
gång i badet, när Starkodder kom in och gaf honom
banesår. Detta var ett lönnmord, och öfver intet
sörjde Starkodder så mycket som öfver detta. Hundrade
striders segrar, hela hans återstående lif, hvarunder
han ständigt sökt faror och gaf mandomsrön i de
svåraste värf, kunde ej ur hans minne, ur hans samvete
utplåna den skymf, han tillfogat sig sjelf genom
mordet på kung Ale. I stridernas dån, i stormens gny,
då hans drakskepp tumlade omkring bland vågorna, vid
gästabudsbordet eller när han var ensam -- öfverallt
förföljde honom det hemska minnet af en lömsk och
feg handling.

Och döden, som han sökte, tycktes undvika, tycktes
gäcka honom. Ur de farligaste strider gick han med
seger. Gammal vorden, bräcklig och nästan blind gick
hjelten slutligen omkring med guldet, som han fått för
sin herres mord, i en påse på ryggen, sökande att för
det finna någon, som ville blifva hans baneman. Han
träffade då en afton en man vid namn <i>Hother,</i> hvars lif
Starkodder en gång räddat, men hvars fader fallit för
hans svärd. Hother ville ej höra talas om att blifva
dens baneman, som räddat hans lif, men då Starkodder
sade, att han dödat Hothers fader, måste Hother följa
den gifna lagen, som bjöd hämnd för en frändes mord,
och fick så hjelten sin bane.

Som man lätt finner, tillhör Starkodder helt och
hållet sagan, och man kan väl säga, att han i sin
person är en spegelbild af den hedniske nordbons
lif. Sagan har som vanligt tillagt honom den ena
bedriften efter den andra, utan afseende på tid och
rum, och gifver honom till och med en ålder af 300 år
för att kunna låta honom uppträda vid de vigtigaste
tilldragelser, som hon mindes. Men ett sant och
lefvande uttryck för ett krigiskt och dödsföraktande
folk är han. Obändig, vild, till och med grym, men
högsint derjemte och mäktig af stora uppoffringar
för ett gifvet, bestämdt mål -- sådan var andan hos
Nordens folk och sådan var Starkodder. Folket kände i
honom igen sig sjelft. Och hans sorg öfver det dåd han
begått, hvad är det annat än en klagande ton, sprungen
ur folkets eget bröst, en medveten klagan öfver
att rostfläckar kunna angripa det blankaste stål?

<b>Sagan om Hagbart och Signe.</b>

<i>Hagbart</i> (eller <i>Habor</i>) var en konungason från
Norge. I en strid hade han och hans bröder skonat
en konung Sivars söner, hvarefter de hade ingått
fostbrödralag. Men <i>Sivars</i> söner lyssnade till onda
råd och öfverföllo och dödade bröderna, då Hagbart
ej var närvarande. Knappt hade dock tidenderna
om brödernes lömska mördande nått Hagbarts öra,
förr än han skyndade att hämnas dem, och töfvade
det icke länge, innan Sivars trolöse söner fått
sin bane af hans svärd. Men konung Sivar sörjde
sina söner, och hans hjerta längtade efter hämnd.

I konungsgården uppväxte Sivars dotter, den
för sin skönhet vidt omtalade <i>Signild.</i> Hagbart
hade i lyckligare dagar, medan han vistades med
fosterbröderna i konung Sivars gård, vunnit den fagra
konungadotterns kärlek, och de hade svurit hvarandra
tro. Men sedan fosterbröderne brutit sin tro och
Hagbart hämnats deras illdåd, vågade han sig ej mera
till konungsgården.

En gång, medan han vistades hemma i Norge, hade nu
Hagbart en dröm, som han omtalade för sin moder. »Mig
tycktes» -- sade han -- »att jag var uti grönan lund,
allt med min brynja tung, och rann der upp på min
arm så fager en ros, och hvar liten fogel på qvist
månde sjunga, allt för min fagra ros.» -- Modern grät
bitterligen, när hon hörde sonen tala så, sägande,
»att om han skulle vinna sin mö, sä vore det henne
(modern) till sorgen lagdt, ty tärnans kärlek skulle
kosta hans lif.»

Hagbart lät sig dock ej afskräcka från att
besöka sin hjertans kär. Han lät sitt hår växa
och lät sy sig jungfrukläder, hvarpå han seglade
hemifrån, för att lära sig qvinnoslöjder,
söm han sade. När han så kom till
Sivars land, gick han, klädd till sköldmö, upp
till konungsgården och rakt till jungfruburen.
Signild satt der med sina tärnor och sydde.
Hagbart sade sig vara sänd af sin fader att
lära sig qvinnoslöjder och blef vänligt emottagen.
Men allt under det han skulle sy, stodo hans ögon
till konungadottern, eller som det står i folkvisan:

<poem>
Så leka Habors ögon,
som solen utöfver stjernor;
ehvart som stolts Signild var,
dit såg Habor så gerna.
</poem>

Tärnorna förundrade sig emellertid öfver sköldmöns
tankspriddhet, öfver hennes djerfva ögon och hårda
händer och fötter. Hagbart svarade, »att sköldmöns
fot ofta måste trampa hårda stigar, på stenar och
skarpa klippor, och att hennes hand rörde aldrig vid
nålen, utan voro klingande svärd och spjut hennes
verktyg.»

En af tärnorna anade dock, hvem den storväxta sköldmön
var, och hon skyndade att säga det för konung Sivar,
att hans söners mördare var i gården och skymfade
hans dotter. Konungen lät genast
kalla sina män till vapen. -- Om natten, när de
båda älskande voro ensamma och Signild fått veta,
att den främmande mön var hennes trolofvade, och
medan de som bäst vexlade löften om evig trohet,
hörde de ett högljudt buller och vapengny utanför
dörren. Det var Sivars män, som bröto sig in. Hagbart
skyndade nu att taga sin brynja och sitt goda svärd,
aktande att drifva störarne af hans kärleksmöte med
blodiga hufvuden tillbaka. Men hans brynja fans icke
och icke hans svärd. Den falska tärnan hade stulit
dem undan. Vapenlös emot de många, värjde sig dock
kämpen med väldig arm, och blef der en häftig strid,
innan konung Sivars män kunde fängsla honom. Men de
fängslande tågen rycktes sönder af kämpearmen. »Binden
honom med ett hårstrå af konungadottern» -- hviskade
den falska tärnan. Man gjorde så. Hårstrået bands om
hans armar, och den starke kämpen nändes icke draga
det itu.

Nu var hämndens stund kommen för konung Sivar. Hagbart
hade dräpt hans söner och vanärat hans dotter, derför
skulle han dö. Han blef dömd att hängas. Då han nu
var utförd till högen, der galgen var upprest, ville
han pröfva sin Signilds trohet, och båd han derför,
att hans kappa måtte upphängas först, så att han
månde se, huru han tog sig ut som död.

Men Signild såg knappast kappan hänga i galgen,
förr än hon tände eld på huset och hängde sig sjelf,
troende redan Hagbart död. När Hagbart såg flammorna
slå mot skyn, utvisande för honom, huru kär han varit
henne, medan han lefde, och huru trofast hon följde
honom i döden, utropade han hänryckt: »nu låten mig
hurtigt bestiga den kalla hästen, att jag må följa
min brud, der hon far i de brakande lågor till Frejas
sal. Länge månde en kärlek och en trohet som vår
minnas i Norden!» --

När konung Sivar såg, huru kära de höllo hvarandra,
ångrade det honom -- säger folkvisan -- och han sände
bud att rädda dottern och att nedtaga Hagbart. Men

<poem>
när de kommo i Rosendelund,
så var då Hagbart död.
Och när de kommo till buren,
var Signild bränd till glöd.
</poem>

Man kan för denna likasom för de föregående sagorna om
Vaulunder och Starkodder icke bestämma hvarken stället
<sp>hvarest</sp> eller tiden <sp>när</sp> de händelser, som i dem finnas
omtalade, tilldragit sig. Hela Norden har tillegnat
sig dem, och öfverallt, i Sverige som i Norge och i
Danmark, utvisar man antingen en stenhop, som skall
hafva varit och ännu kallas <sp>Signilds</sp> bur, eller en
källa, som bär hennes namn, äfvensom i granskapet
<sp>Habors</sp> hög eller stället, der han hängdes. I vårt
land ensamt tillhör sålunda sagan så väl Upland
(Signildsberg) som Blekinge (Ysana by) samt Nerike
(Lännes socken).

Och folkvisan, hvarur vi anfört ett par verser och
hvilken tillhör senare tider, ehuru gamla nog dock
för vår tid, bär tillräckligt
vittnesbörd om, huru djupt i folkets hjertan
rotade sig minnet om en sådan trohet som Hagbarts
och Signilds.

*

<b>Sagan om Hjalmar och Ingeborg.</b>

Hafva vi emellertid hittills i särskilda sagor
sett likasom olika sidor af våra förfäders lif,
sett stridernas och segrarnas ära och ett stormigt,
af äfventyr uppfyldt lif vara nordbons högsta och
käraste mål, men äfven att mildare seder kunna trifvas
vid sidan af de förra; så visar oss nu denna saga
båda delarna i de bjertaste färger.

I <i>Gardarike</i> <footnote>
Anses hafva varit den del af det nuvarande
Ryssland, som sträcker sig från Finska viken till
en linea, dragen något norr om Svarta hafvet, samt
från Östersjön, i vester till Volga i öster.</footnote>
regerade en konung <i>Svafurlam.</i> Han red
en dag ut på jagt, men blef derunder skild från sitt
följe. Vid solens nedgång såg han då, hvar tvänne
dvergar stodo vid en sten. Konungen kastade genast ett
jern mellan dem och stenen, så att de blefvo stående
derutanför. De bado nu konungen att få lösköpa sitt
lif. Konungen frågade, hvad de hette, och erhöll
det svar, att den ene hette <i>Dvalin</i> och den andre
<i>Dulin.</i> »Eftersom I ären» -- sade då konungen -- »de
konstfärdigaste af alla dvergar, skolen I smida mig
ett svärd, så godt som I det förmån. Fästet skall vara
af guld; det skall skära lika godt i jern som kläder,
aldrig anlöpas af rost, och seger i alla strider skall
följa den, som förer det.» Dvergarne jakade härtill,
och red så kungen hem. -- På utsatt dag var han åter
vid stenen och fann efter aftal dvergarne derutanför
med svärdet, som var utomordentligt skönt. Konungen
emottog det ur dvergarnes händer, men då Dvalin stod
i stendörren, sade han: »ditt svärd, Svafurlam,
skall blifva en mans bane, hvar gång det drages;
skall det också blifva din bane.» -- Konungen blef vred
och högg efter dvergarne med svärdet, men de sprungo
in i stenen så hastigt, att svärdet träffade stenen,
och dess båda eggar skyldes i den. Konung Svafurlam
red emellertid hem med sitt svärd, som han kallade
<i>Tyrfing,</i> och förde han det ständigt i striderna och
hade ständigt seger.

På ön <i>Bolm</i> vid Norges kust bodde en man vid
namn <i>Arngrim,</i> som var mycket ansedd och en väldig
viking. En gång angrep han Svafurlarns rike, och ett
slag stod mellan honom och Svafurlam. Konungen och
Arngrim möttes i striden, och måttade den förre ett
väldigt hugg mot Arngrim; men denne satte emot sin
stora, med järnplåtar beslagna sköld. Sköldknappen
afhöggs, och svärdet fastnade i marken. Då högg
Arngrim handen af kungen, så att han släppte
Tyrfing. Ögonblicket derefter svängdes Tyrfing
af Arngrims hand och blef konung Svafurlams bane,
hvarigenom Arngrim vann slaget och ett stort byte.

Konungens dotter förde han med sig hem till Bolm,
och hade med henne tolf söner, af hvilka <i>Angantyr</i>
var äldst och näst honom <i>Hjorvard.</i> De båda yngste,
som voro tvillingar, arbetade tillsammans så mycket
som en af de andra bröderne, men Angantyr arbetade
ensam så mycket som två af de andra; var han ock
hufvudet högre än andra män. De voro allesammans
berserkar och öfvergingo andra män i styrka och mod,
och aldrig, när de foro ut på vikingatåg, voro de
flere än de tolf bröderne. De härjade många länder
och voro ständigt segerrika, hvarför de blefvo mycket
berömda i de många sagor, som berättades om dem. Och
de yppersta vapen buro de; deras fader hade på sina
vikingatåg vunnit dem och gifvit dem åt sönerne. Men
det var deras skick, när de voro bland sina egna
män, att så snart de förmärkte, att berserksgången
kom öfver dem, gingo de i land och kämpade mot träd
och klippor, tills kämparaseriet hade lagt sig; ty
det hade händt dem, att de dödat sina egna män och
borrat sina egna skepp i sank, när berserksgången
kommit åt dem. -- Angantyrs svärd, Tyrfing, var
dock bland svärd det yppersta. Hvar gång det drogs,
lyste det som en solstråle, om det också var aldrig
så mörkt, och kunde det ej stickas åter i skidan,
om det ej var besprängdt med menniskoblod. Men den,
som blödde för Tyrfing, upplefde icke följande dag.

En julafton, när bröderne sutto hemma hos fadern
på Bolm, och Bragebägaren kringbars, stod Hjorvard
upp och gjorde ett löfte, »att han skulle ega
Upsalakonungen Yngves dotter, Ingeborg, som var den
skönaste och förståndigaste mö, eller ock ville han
sätta lifvet till.» Om sommaren rustade sig derför
bröderne att fara till Upsala, dit de kommo utan
äfventyr.

Emellertid hade samtidigt med Arngrimssönerne i
Norge växt upp en kämpe, hvars namn redan började
gå Nordanlanden kring, berömdt och aktadt. Det var
<i>Odd.</i> Tillnamnet <i>Orvar</i> hade Odd fått af en jätte,
på hvars dotter han med sina pilar utskjutit båda
ögonen, då han med sina fränder en gång kom hem
från en <i>Bjarmalands</i><footnote>
Bjarmaland var landet kring Dvina-floden i norra
Ryssland.</footnote>
-färd, och jätteqvinnan velat
förgöra Odds skepp. De pilar, hvarmed han kunnat
utföra denna bragd, hade han fatt af sin fader
<i>Grim</i> vid bortresan. De voro förtrollade, så att de
alltid träffade sitt mål, men genast derpå åter af
sig sjelfva foro på bågsträngen. Grim hade en gång
vunnit dem af Finnkonungen <i>Guse,</i> och kallades de
derför <i>Guses-nöt.</i>

Mången den tappraste viking hade Odd besegrat
i striden. Bland andra en vid namn <i>Halfdan</i>,
hvars drake han sedan alltid begagnade på sina
vikingatåg. När han nu en vinter suttit hemma hos
sin fader, och det började lida mot våren, så att
böljorna lekte för vinden och bjödo till hafs, och
draken ryckte på sitt ankartåg, gick Odd upp för sin
fader och sade: »säg oss nu, fader, hvar du vet den
tappraste viking finnes och den namnkunnigaste». --
Grim svarade: »tvänne 

vikingar vet jag de tappraste och de styfvaste, om dem
vill jag säga dig. Den ene heter <i>Hjalmar,</i> och kallas
den <i>hugstore,</i> den andre är <i>Thord Stafnglam</i>». --
Odd frågade: »hvar finnas de?» -- »I Sverige» --
svarade fadern -- »hafva de vintersäte och landtvärn,
men hvar sommar ligga de på sina härskepp.»

Odd bjöd nu sin fader farväl och seglade till
Sverige. Der lade han i land vid ett näs, som från
fasta landet gick ut i hafvet. Odd lät tälta å skeppen
och gick sedan upp på näset. På dess andra sida såg
han då, hvar Hjalmar och Thord lågo med 15 skepp;
men de hade tältat å land och höllo nu som bäst på
att anställa lekar. Odd kom tillbaka till skeppen
och mälde, hvad han hade sett. För att pröfva de
lekandes mod, om det var, som ryktet hade berättat,
skiftade Odd sitt folk i tvänne delar och lät sin
broder <i>Gudmund</i> med ena delen gå fram efter näset,
der han skulle uppgifva ett starkt härskri. Sjelf
ville han med den andra hälften af folket draga sig
bakom skogen och der äfvenledes uppgifva härskri. --
De gjorde så, och är det berättadt, att då Hjalmars
och Thords män fingo höra det första härskriet,
brydde de sig icke derom, utan fortgick leken utan
afbrott. Och när det andra härropet följde det första
tätt efter, höllo de upp så länge, som det varade;
men sedan gick leken, som om intet härrop hörts.

Odd och Gudmund drogo sig nu tillbaka och träffades
under näset. »Här tarfvas mera» -- sade då Odd --
»än att ropa, och månde dessa ej bäfva för striden;
på sådana män», tillade han, »skall man icke stjäla
sig; vi skola ligga här öfver natten.»

Så fort det nu var stridsljust om morgonen, härklädde
sig Odd och hans män och gingo i land upp emot
Hjalmar. När denne såg vikingar i land härklädda,
rustade han och hans folk sig och gingo så emot
Odd. Snart hade de kommit hvarandra så nära, att det
kunde höras, då man ropade, och då frågade Hjalmar:
»hvem råder för detta manskapet?» -- »Det gör Odd»,
svarade denne. »Var det du», fortfor då Hjalmar, »som
gjorde Bjarmalandsfärden för några vintrar sedan?» --
»Ja, var det så», svarade Odd, »och är jag nu kommen
hit for att utröna, hvem af oss är käckaste karlen.»

»Hur många skepp har du?» sporde nu Hjalmar
vidare. Odd svarade: »jag har 5 skepp och 100 man
på hvarje? Men huru många har du?» -- »Jag har 15»,
svarade Hjalmar, »och 100 man å hvarje, men det skall
icke gälla dig. Ty vill jag afskilja 10 skepp, så
att vi blifva jemnstarka, och man månde gå mot man.»
-- »Manligen är det taladt» -- genmälde Odd, hvarmed
samtalet slutade, och de rustade sig å båda sidor
till striden.

Striden fortsattes hela dagen, och om qvällen
uppsattes fridssköld. Hjalmar sporde då Odd,
huru honom tycktes, att dagen varit. -- Odd lät
väl deröfver. »Önskar du fortsätta leken?» frågade
Hjalmar. »Väl vill jag det», svarade Odd, »ty aldrig
än fann jag bättre och handfastare män.»

Följande dagen gick striden som den föregående, och
om qvällen, när fridssköld var uppsatt, frågade Odd,
»huru den dagen månde synas Hjalmar.» -- Hjalmar lät
allt väl deröfver och frågade, om Odd ville fortsätta
äfven i tredje dagen. »Ja väl», svarade Odd, »nu
skola vi som bäst pröfva svärden.»

Då sade Thord Stafnglam: »är der mycken egendom att
vänta på dina skepp, Odd?» -- »Nej», svarar Odd, »vi
hafva ännu icke vunnit några egodelar i sommar.» --
»Då hörde jag väl här», genmälde Thord, »talas om
de oförståndigaste män, som slås och strida endast
af öfvermod.» -- Odd sporde då Thord, hvad han ville
företaga dervid. »Det vill jag», svarar Thord, »och
synes det mig bäst, att vi göra bolag med hvarandra.»
-- »Väl likar det mig», säger nu Odd, »men icke vet
jag, huru det månde synas Hjalmar.» Denne sade:
»endast på en vikingalag vill jag ingå, den, som jag
hitintills hållit.» -- »Den vill jag höra, innan jag
samtycker till den», genmälde Odd.

Hjalmar tog då till orda och sade: »jag vill aldrig,
och icke mitt folk, äta rått kött eller dricka blod;
ty det är vargamåt. Aldrig vill jag med våld taga
något från köpmän eller bönder, utom för nödfalls
skuld vid strandhugg, och då skall fulla värdet
erläggas deremot. Aldrig må qvinna våldföras.» --
Odd sade härtill: »väl likar mig din vikingalag och
underkastar jag mig den i alla delar.»

Och ingingo de så bolag och fostbrödralag.

Öfver vintern följde Odd Hjalmar till Upsala till
konung Yngve. Hans dotter var den sköna <i>Ingeborg.</i> När
Odd hade sett henne, sade han en gång till Hjalmar:
»hvarför begär du ej denna väna konungadottern; jag
ser, att eder håg faller väl tillsammans.» -- »Begärt
henne, det hafver jag väl gjort», svarar Hjalmar,
»men konungen vill ej gifta henne med någon, som ej
är af konungabörd.» -- Odd genmälde då: »vi skola till
sommaren draga samman vårt folk och lägga konungen
tvänne vilkor före, antingen att slåss med oss eller
gifva dig Ingeborg.» -- »Nej», svarar Hjalmar, »jag
hafver längre haft mitt vintersäte här och varit
konungens landtvärnsman, än att jag skulle bryta min
tro.» -- Sutto de så der vintern öfver.

Om våren detta året och sedan allt framgent foro de
i viking och vunno ära och byte. På ett af dessa
tåg vann Odd en silkesskjorta, som var af den
beskaffenhet, att hvarken eld eller svärd bet på
henne, så länge egaren ej flydde i striden.

Sedan dessa händelser timat, kommo Arngrimssönerne
till Upsala. De gingo dristiga upp till konungsgården
och in i salen, der konungen satt med sina män samt
med Hjalmar och Odd, ty de voro nu hemma från
vikingen. När bröderne kommit fram för konungen,
framförde de sitt ärende; Hjorvard omtalade
sitt löfte vid Bragebägaren och friade till
konungadottern. Konungen syntes icke brådt blifva
färdig med svaret, utan sade Angantyr till honom,
»att han månde hurtigt bestämma, hvilken utgång deras
ärende månde få.»

Men i samma ögonblick trädde Hjalmar fram och
tilltalade konungen så: »jag minner eder uppå, herre,
huru mycken ära jag har tillkämpat eder allt ifrån den
tid, jag kom till edert rike, och huru jag gått mången
lifsfara till mötes för eder skull, och beder jag eder
derför, att I gifven mig eder dotter till äkta, och
tycker jag mig vara värdigare att få min bön uppfyld
än dessa berserkar, som göra hvarje menniska ondt.»
-- Konungen satt länge i tankar, sedan Hjalmar hade
slutat. Han grundade uppå, huru han skulle lägga
sitt svar, att minsta möjliga olycka derutaf månde
följa. Slutligen svarade han: »det är min vilja,
att Ingeborg sjelf skall välja sig den till husbonde,
som hon helst vill hafva.»

Ingeborg svarade härtill: »om I viljen gifta bort mig,
så önskar jag den till man, som är mig förut bekant
för sina goda egenskaper, men icke den, som jag blott
känner af rykten, hvilka alla dertill äro onda.»
-- Anganlyr tog nu till orda; »föga lärer det vara
att vänta», sade han, »att möns sinne ändras, ty jag
ser, att hon älskar Hjalmar, och jag vill derföre ej
strida om henne. Men du, Hjalmar, möt mig på <i>Samsö</i>
till holmgång, och vare du hvar mans niding, om du
icke är mig till mötes nästa år vid midsömmarstiden.»
-- Hjalmar svarade, att han ej skulle dröja att infinna
sig, och lemnade derpå Arngrimssönerne salen.

När de kommo hem till sin fader och förtalte honom
utgången af deras Upsalafärd, svarade han: »aldrig
hafver jag förr ängslats för eder, men ingenstädes
känner jag Hjalmars like, hvarken i styrka eller
mod, och har han i sitt följe en hjelte, som i dessa
egenskaper står honom närmast.»

Denna vinter tillbragte de hemma, men om våren
foro de först till jarlen <i>Bjartmar,</i> som herskade
öfver <i>Aldeigjaborg</i> i Gardarike. Der anstäldes
ett stort gästabud för bröderna, och om aftonen
begärde Angantyr af jarlen hans dotter till
äkta. Detta ärende lyktades, som så många andra,
efter brödernes önskan. Bröllopet blef utan dröjsmål
firadt, och skulle derefter Arngrimssönerne anträda
återfärden. Natten förr än de reste drömde Angantyr en
dröm, som han förtalte jarlen. »Jag drömde», sade han,
»att vi befunno oss på Samsö. Der funno vi en mängd
foglar och dräpte alla, som vi sågo, hvarpå vi togo en
annan väg öfver ön, då två örnar flögo emot oss. Jag
vände mig mot den ene af dem, vi kämpade en hård
kamp och slutligen satte vi oss båda ned alldeles
kraftlösa; men den andre örnen kämpade mot mina
bröder och öfvervann dem alla elfva.» -- »Der blef dig
visadt», genmälte jarlen, »mäktiga mäns undergång, och
anar det mig, att det angår eder, bröder!» -- Bröderne
svarade emellertid, att de icke fruktade derför, och
jarlen tillade: »när döden kallar, må en hvar lyda.»
-- Derefter skildes bröderne från jarlen och foro hem
till Bolm att rusta sig till Samsö-färden.

När bröderne voro redo, följde fadern dem ned till
skeppet, och var det då, som han gaf Angantyr svärdet
Tyrfing, till afsked, sägande:

»nu anar det mig, att I hafven goda vapen af nöden,
ty I skolen kämpa med de modigaste hjeltar.» Derpå
önskade han dem lycka, och så foro de.

När nu bröderne kommo till Samsö, sågo de, hvar tvänne
skepp lågo i hamnen, hvartdera bemannadt med 100 man,
och gissade de genast, att skeppen voro Hjalmars och
Odds. De drogo då sina svärd, beto i sköldranden,
och berserksgången kom öfver dem. Sex af dem gingo
ut på hvartdera af skeppen; men der voro så tappre
män om bord, att hvarje man tog sina vapen och blef
så sittande, der han satt, väntande de förfärliga
kämparne, utan att låta ett ord af fruktan undslippa
sig och utan stort hopp att kunna värja sig för dem. --
Men berserkarne gingo fram utefter den ena sidan af
skeppen och tillbaka efter den andra och dräpte dem
alla, hvarpå de gingo tjutande i land.

Då sade Hjorvard: »nu månde vår fader Arngrim gå
i barndom, eftersom han sade, att Hjalmar och Odd
voro de tappraste hjeltar; jag såg ingen utmärka sig
framför de andra.» Angantyr svarade: »låter oss icke
beklaga, att vi icke funno vår like; kan också vara
att Hjalmar och Odd ännu äro i lifvet.»

Det var, som bröderne gissat, Hjalmars och Odds skepp
och män. Sjelfve hade de gått upp på ön för att se, om
berserkarne voro komna. Men just som de på återvägen
kommo fram ur skogen, sågo de berserkarne stiga
ned från deras skepp med blodiga och dragna svärd. --
Berserksgången hade då gått öfver; men då blir man
svagare än vanligt, liksom efter ett slags sjukdom.

»Ser du», sade Hjalmar till Odd, »att alla våra
män äro fallna, och tyckes mig nu rimligast, att vi
komma alla att gästa Odin i qväll i Valhall.» -- Det
har blifvit anmärkt, att detta var den enda gången,
som man hört Hjalmar yttra ett ord af fruktan. Odd
svarade: »men jag tycker mig icke vilja gästa Odin i
afton, och månde alla dessa berserkar före aftonen dö,
men vi två lefva.»

Gingo nu berserkarne emot dem, och var en af dem
hufvudet högre än de andra. Hjalmar och Odd se,
att Angantyr förer svärdet Tyrfing i handen; ty
det lyste af det, som från en solstråle. Hjalmar
sade: »hvad vill du helst, Odd, kämpa mot Angantyr
ensam eller med hans elfva bröder?» -- »Jag vill
hellre», genmälte Odd, »kämpa mot Anganfyr, han
vill gifva dråpliga hugg med Tyrfing; men jag tror,
att min skjorta står dem bättre emot än din brynja.»
Hjalmar svarade: »hvar kommo vi väl så till striden,
att du gick före mig? Du vill kämpa med Angantyr,
ty det synes dig vara större bedrift; men för denna
holmgång är jag anförare. Det var ej det löftet jag
gaf konungadottern att låta dig eller någon annan gå
i denna tvekamp i mitt ställe, och skall jag derföre
kämpa med Angantyr.» Sedan han sagt detta, drog
Hjalmar sitt svärd och gick mot Angantyr. Men innan de
ännu skiftat ett hugg, sade Angantyr: »om någon faller
här, skall icke den, som öfverlefver, taga hans vapen;
jag vill hafva Tyrfing med mig i jorden, då jag dör.»
Och vardt så samslutadt, att den eller de, som

efterlefde, skulle uppkasta hög öfver de fallna. --
Derpå angrepo Hjalmar och Angantyr hvarandra, och
felades der icke skarpa hugg. Odd ropade till de
andra bröderna och qvad:

<poem>
En skall mot en,
om han ej är feg
och modet ej svigtar,
anligen kämpa.
</poem>

Då gick Hjorvard fram, och hade han och Odd en svår
kamp, men Odds silkesskjorta svek honom ej, och hade
han dertill så godt ett svärd, att han hade blott
huggit till Hjorvard några hugg, så föll han död till
marken. -- Kom så den andre brodern i den fallnes
ställe, och så den ene efter den andre, tills alla
elfva hade fallit. -- Odd gick då till det ställe, der
Hjalmar och Angantyr hade kämpat, och fann han Hjalmar
sittande lutad mot en tufva på marken, men Angantyr
var död. Odd trädde fram till Hjalmar och qvad:

<poem>
Hur är dig, Hjalmar,
me'n färg du skiftat?
Många sår
jag ser dig pina.
Din hjelm är huggen
och brynjan sliten.
Nu är lifvet
stadt på sista resan.
</poem>

Hjalmar svarade:

<poem>
Sår har jag sexton
och sliten brynja.
Det svartnar för ögat,
jag ser ej att gå.
Skar mig i hjertat
med hvassa spetsen,
härdadt i etter,
Angantyrs svärd.
</poem>

»Har nu sannats», sade Odd, »hvad jag sade dig,
att det ej månde lyckas att slåss med Angantyr.» --
<sp>En hvar skall en gång dö!</sp>» -- var Hjalmars svar. Odd
sade: »här månde vi hafva fått härlig seger, om jag
fatt råda. Illa hafva dina råd lyktats denna gången,
och har jag fått den skada, att jag i lifvet aldrig
värre kan vänta.» -- »Nu skall du sitta ned», sade
Hjalmar, »jag vill qväda en sång, som du skall föra
hem till Sverige.» -- Och Hjalmar qvad:

<poem>
Fem gårdar ensam
förr jag egde,
men fann dock aldrig
frid på jorden.
Nu skall jag ligga,
lifvet beröfvad,
sårad af svärdshugg
på Samsö strand.

Dricka i salen
männerne mjödet,
rika på smycken
hos min fader.
Fylda borden
mången mehn vålla,
men mig såren
på Samsö strand.

Spörje dock icke
tärnor å landet,
att Hjalmar någonsin
hejdat för huggen.
Att de ej höra
huggrädd mig vara,
det månde fägna
de fagra tärnor.

Följde mig hvita
konungadottern
ytterst i skären
till Agnefit;
de ord lära sannas,
som hon mig sade,
att aldrig mera
hon månde mig se.
</poem>


<poem>
Skildes jag nödgad
från fagra sången,
som tärnorna sjöngo
vid Sota-skär.
Bort jag skyndade,
skildes med hären
för sista gången
från trogna vänner.

Bär nu till kungssal
brynjan och hjelmen,
dem du för alla
der skall visa;
hugen lär hvälfvas
hos kungadottern,
när hon ser brynjan
för bröstet huggen.

Drag mig af handen
guldringen röda,
gif den åt unga
Ingeborg.
Må han hos henne
hugfästa sorgen,
när hon aldrig
mera mig ser.
</poem>

»Ett vill jag bedja dig», sade sedan Hjalmar, »att
du ej låter mig vara lagd i hög med dessa berserkar,
utan förer mig till Upsala». -- Odd lofvade detta,
drog ringen af hans hand och tyckte, ätt det nu
började lida med honom. Hjalmar båd honom ännu helsa
stallbröderna i Upsala och qvad slutligen:

<poem>
Korp flyger östan
från höga eken;
följer honom efter
örn ej mindre.

Det är den sista
örn jag mättar:
han skall suga
skummande blodet.
</poem>

Så dog Hjalmar. Odd förde tillsammans de fallna
kämparne och och kastade upp högar öfver dem på
stranden, och fick en hvar sina vapen med sig, så
att Angantyr slumrade vid sidan af sin Tyrfing.
Många rykten gingo sedan om högarna på Samsö strand,
huru eldar vid midnattstid lyste från dem och huru
bullret och dånet från de högresta kämparne hördes
öfver hela ön. -- Likaså reste Odd högar öfver sina
och Hjalmars män, hvarpå han bar Hjalmar på skeppet
för att föra honom till Upsala, såsom han begärt.

När han kom dit, tog han Hjalmar på sina skuldror och
lade honom framför dörren till konungasalen. Derpå
trädde han inför konungen med Hjalmars brynja och
hjelm, hvilka han nedlade för honom, berättande
om Hjalmars fall. Sedan gick han till Ingeborg och
lemnade henne ringen med de orden: »här är ringen,
som Hjalmar sände dig, när han dog, och sin helsning
derjemte.» Ingeborg höll på att sömma en mantel
åt Hjalmar, när Odd trädde inför henne. Hon mottog
ringen ur Odds hand utan att säga ett ord, såg på
honom och dignade så död neder. Då tog henne Odd på
sina armar och bar henne till Hjalmar, sägande: »döda
skolen I nu njuta den lycka, som ödet nekade eder,
medan I lefden.» -- Sedan sade Odd, att graföl skulle
drickas efter de döda, och Hjalmar och Ingeborg
läggas i samma hög, och blef det, som han ville;
ty den sörjande konungen lät honom råda.

Odd for sedan verlden vida omkring under skiftande
öden och dog i hög ålder.
<b>Sagan om konung Alf och hans kämpar.</b>

Denna saga tillhör egentligen icke vårt fädernesland,
hvad de personer och orter beträffar, hvilka
uti den förekomma; men den tillhör oss, såsom
varande en trogen målning af denna tids seder och
tänkesätt, sådana de lefde öfver hela Norden,
i Sverige och Danmark lika väl som i Norge.

Det underbara i denna likasom i öfriga sagor från
dessa tider griper icke in i det väsentliga af
händelserna, upphäfver icke deras möjlighet, utan
framställer för oss forntidens åskådningssätt, på
samma gång som skönheterna uti dem måste anslå hvar
och en, som har sinnet öppet för det upphöjda och
ädla.

<i>Hjorlef,</i> en konung i Norge, egde tvänne söner;
den äldre hette <i>Hjorolf,</i> den yngre <i>Alf,</i> och voro de
hvarandra mycket olika. När Hjorlef dog, gifte sig
hans enka med en konung <i>Asmund,</i> som uppfostrade de
båda bröderna.

När Hjorolf var 18 vintrar gammal, lagade han sig
till att fara i härnad, tagande dertill hvarje
skepp, han fick tag uti, utan afseende på hurudana
de voro. Der funnos små och stora, nya och gamla,
och lika brokigt var manskapet; hvarje man han kunde
få tog han med sig, fri och träl, aktande endast att
få så stort antal som möjligt. Men huru mycket som
kunde uträttas med denna sammanrafsade och ovalda
hop, visar tillräckligt utgången. Ty förtröstande
på den stora mängden lade Hjorolf ut till strids med
den första viking han mötte, och knappt hade striden
begynt, förr än hans män togo till flykten, och när
Hjorolf så återkom, hade han af sin färd blott skam
och vanära och vardt en ringa aktad man. Om honom
förtäljes intet sedermera.

Våren derpå var den yngre brodern Alf 12 vintrar
gammal, och fans der ej en man, som var hans jemnlike
i styrka och manliga idrotter.

Han rustade sig nu att fara i härnad, men ordnade
något annorlunda för sig, än brodern hade gjort,
och lätt var det icke att blifva hans man. Man skulle
dertill icke vara yngre än 18 år eller äldre än 60;
vidare skulle man kunna lyfta från jorden en stor
sten, som låg på konungsgården, och den, som talade
ett ord af fruktan, den, som skiftade hy, då han
fått ett huggsår, eller med den minsta dragning på
munnen visade tecken till smärta, fick ej räknas
till Alfs män. Ingen fick hafva längre svärd än
en aln för att rätt komma sin fiende inpå lifvet
(sådana svärd kallades <i>saxar</i>), och skulle en hvar ega
tolfmannastyrka. Aldrig fingo de våldföra qvinnor
eller barn, och ingen fick förbinda sina sår, förrän
dagen efter vid samma tid, som de erhållits.

Den förste, som Alf tog till sin man, var jarl <i>Alf den
gamles</i> äldste son <i>Sten.</i> Han var 18 år gammal och blef
konung Alfs rådgifvare. Dernäst blefvo tvänne bröder
med namnet <i>Hroker</i> antagna. De skildes åt derigenom,
att man kallade den ene Hroker den hvite och den

andre Hroker den svarte. Bonden <i>Aslaks</i> tvänne söner
<i>Eigil</i> och <i>Erling</i> kommo dernäst, och ur konungens hird <footnote>
Hof, konungsligt följe.
</footnote> följde honom fyra män. <i>Vemund</i> blef märkisman <footnote>Banérförare.</footnote>.

Sedermera infunno sig flere, så att, när de stego om
bord på Alfs nybygda och i allt välrustade skepp och
gåfvo sig på färden, voro de till antalet tre och
tjugo, alla de utvaldaste och berömligaste män.

Första dagen blef qvällen regnig och kulen, och sade
då Sten, »att man skulle tälta på skeppet». Konung Alf
svarade: »vill du väl än, såsom hemma, tälta husen?»
-- och blef Sven derefter kallad <i>Insten.</i>

Morgonen derpå rodde de i hvasst väder framför ett
näs. Ytterst på näset stod en man, som bad att få
följa med, och funno de snart, att det var Instens
yngre broder, som blifvit ansedd oför (oskicklig) till
färden, emedan han var blott 12 vintrar gammal. Konung
Alf lät honom nu medfölja, förnämligast för hans
stora styrkas skull, men befalde honom »att stå på
styrstången allt intill qvällen». -- »Väl skipadt,
konung», svarade härtill ynglingen, »jag får då mitt
rum så mycket närmare dig!» -- Hans namn var <i>Sten,</i>
liksom broderns, men härefter blef han kallad <i>Utsten.</i>

Nu styrdes ut till hafs, och härjade de vida om land,
vinnande ära och byte och beständiga segrar. I 18
år voro konung Alf och hans kämpar, som kallades
<i>Alfsreckar,</i> ute i härnad; och aldrig fans mera än 60
män om bord å draken.

När nu konung Alf vände hem ur härnaden, öfverfölls
han af den svåraste storm, så att vattnet ej
kunde utösas ur skeppet. Men det var sed hos konung
Alf och hans män att aldrig stryka segel för storm
eller oväders skull, och vardt derför nu det beslut
fattadt att genom lottkastning afgöra, hvem som skulle
gå öfver bord för att sålunda rädda skeppet.

Men ingen lottkastning behöfdes. -- En hvar af männen
erbjöd sig att gå öfver bord för sin kamrat, och när
de stego öfver relingen, ropade de till hvarandra:
»strålöst är utför skeppsbord.»

Emellertid stillades stormen, och konung Alf kom så
till sitt fädernerike igen. Der satt då ännu qvar
konung Asmund, hans styffader, men när han förnam
tidender, att Alf var kommen, for han emot honom,
lemnade i hans våld faderns rike och blef Alfs man,
efter gången ed. Ytterligare bjöd Asmund konung Alf
och halfva hans manskap till gästning.

Följande dagen, när konungen lagade sig till färden
och bjöd halfva manskapet att blifva qvar på skeppet,
qvad Insten:

<poem>
Nu månde vi
gånga alla
de bästa stridsmän
från skeppen upp,
låta bränna
konungalandet
och Asmunds män
alla döda.
</poem>

Konungen qvad:

<poem>
Skola med halfva
hären denna
frid vi söka,
komma från sjön;
hafver Asmund
oss ju bjudit
ringar röda,
dem vill jag hafva.
</poem>

Insten:

<poem>
Ej ser du hela
Asmunds hug.
Kungen inom sig
trolöshet hvälfver.
kulle du, herre,
om vi rådde,
svekfull slägting
visst föga tro.
</poem>

Konungen:

<poem>
Hafver oss alltid,
som månge veta,
Asmund visat
mycken trohet.
Skulle ej konung
hålla förlikning?
En furste den andra
svika i friden?
</poem>

Insten:

<poem>
Vreda gudar
dig intagit,
om du Asmund
fullväl tror.
Listig lär han
alla skada,
när du icke
motråd antar.
</poem>

Konungen:

<poem>
Alltid dig lyster
tungsint att tala.
Ej månde kungen
enighet slita.
Guld få vi der
och kostbarheter,
ringar röda
från hans gårdar.
</poem>

Insten:

<poem>
Alf, jag drömde,
tänke du derpå:
kring om oss alla
lekte lågor,
svårt det var
att ut slippa.
Kan du, konung,
drömmen tyda?
</poem>

Konungen:

<poem>
Männer, som kämpa
för konungens ära,
härligt omgifva
fullgoda brynjor.
Månde å mina
kämpars skuldror
brynjorna lysa,
som lågan lyser.
</poem>

Insten:

<poem>
Än jag drömde
andra gången,
såg hur elden
brann å bara skuldror;
derför jag tviflar
på lycklig dröm.
Kan du konung
drömmen tyda?
</poem>

Konungen;

<poem>
Gifva jag månde
hjelm och brynja
åt hvarje kämpe,
som mig följer;
Månde från kungens
kämpar det lysa
som solstrålar lysa,
från glänsande fjell.
</poem>
Insten:

<poem>
Än jag drömde
tredje resan,
att vi alla
gingo i qvaf:
vattenflod mycken
höljde oss öfver.
Kan du, konung,
drömmen tyda?
</poem>

Konungen:

<poem>
För länge jag hörde
dig enfaldigt tala,
alldeles intet
detta betyder.
Tälje du icke,
så jag hörer,
drömmar flera
hädanefter.
</poem>

Insten vände sig nu till stallbröderne, uppmanande
dem, att alla tillsammans följa konungen; men Utsten,
hans broder, höll före, att man skulle låta konungen
råda, och så blef det dervid.

Alf går nu upp till konung Asmund, följd af hälften
af sitt manskap, och var der före honom en stor
samling af män. Var också förplägningen så stark,
att Alfs kämpar till slut fast insomnade.

Konung Asmund hade emellertid, sedan det blifvit
mörkt, omhvärft huset, och kastade nu eld in i
salen. Och berättas det, som bevis på, huru högt
konung Alfs män föraktade faran, att när den förste
af dem vaknade och såg salen vara full af rök, sade
han blott: »röka månde det nu om våra hökar», hvarpå
han åter lade sig ned och sof. En annan vaknade sedan
och såg, att flamman slog ut i salen, men han sade
blott: »drypa månde nu vaxet af våra saxar» (svärd);
sedan lade äfven han sig ned att sofva. Men nu vaknade
konung Alf. Han stod strax upp, väckte sina män och
bjöd dem väpna sig. Sedan detta var gjordt, sprungo
de allesammans så hårdt emot timmerstocksknutarna,
att de sprungo af.

Insten qvad:

<poem>
Högt stiger röken
från kungens sal;
vaxet smälter
af korta svärden.
Nu månde skiftas
guldet det röda
och blanka hjelmar
bland Alfs kämpar.

Det helst jag såge,
att kungen märkte
eldar ej vara
tända på skämt.
Gå nu, höfding,
grymme frändens,
svekfulle Asmunds
gåfvor att löna.

Krossen neder
salens förgård,
nu börja bjelkar
braka tillsammans.
Evigt skall lefva
minnet bland män,
minnet af Alfs och
kämparnes färd.

Följen kungen,
raske kämpar,
öfver lågan
stigen snarliga.
Den man ej finnes,
som evigt lefver;
ej skola kämpar
sörja sitt öde.
</poem>

Så är nu sagdt, att när konung Alf och hans »reckar»
bröto fram genom lågorna, kämpade de modigt, men föllo
för fiendens stora öfvermakt, och var Alf då 30 år
gammal. När Insten såg, att konungen fallit, qvad han:

<poem>
Här såg jag alla
jemnstarka följa
konungasonen.
Månde vi träffas
sälle åter,
när hädan vi skilts.
Lättare är ej
lifvet än döden.
</poem>

Nu komma de Alfs kämpar, som blifvit qvarlemnade
på skeppet, och gåfvo de en stund striden en annan
vändning. Men myckenheten var för stor. Likvisst
höllo Alfs män striden ut ända till natten, då Insten
föll. Han qvad då:

<poem>
Fallen är Hroker
raske kämpen,
männens höfding,
allt med kungen.
Oss bör Odin
ondt att löna,
när han sådan konung
segern rånade.

Ute hafver jag
aderton somrar
följt den djerfve
med blodfärgadt svärd.
Annan drotten,
om än berömd,
skall jag ej ega.
Nu vill jag dö.

Här månd Insten
segna till jorden,
hvila sitt hufvud
hos konungen.
Det månde stridsmän
till sagor göra,
att Alf sjökonung
leende dog.
</poem>

Så lågo Alf och hans kämpar fallna. Den segrande
Asmund och hans folk gingo bort från valplatsen,
och allt var tyst efter den mördande striden. Då kom
<i>Gunlöd,</i> jarlen Alf den gamles hustru, till valplatsen
för att söka sina söner. Insten fann hon död, men
Utsten var ännu vid lif, ehuru sårad till döds. Ännu
tvänne af Alfsreckarne fann hon, <i>Bard</i> och <i>Björn,</i>
och dessa jemte sonen lät hon föra hem till sig,
der hon i hemlighet läkte deras sår, hvarpå Bard och
Björn begåfvo sig till konung <i>Sölve</i> i Sverige, men
Utsten kom till sin frände, konung <i>Östen</i> i Danmark.

Ännu en af Alfsreckarne räddades; det var Hroker den
svarte. Han hade fått många och stora sår, men kunde
likväl om natten taga sig fram till en bonde i skogen,
der han blef, tills han fått sina sår ombundna. Sedan
kom han till en slägting längre norr ut i landet, der
han var, tills han blef fullkomligt läkt. Då begaf
han sig till Götaland och kom derifrån till konung
<i>Hake</i> i Skåne, hos hvilken han var öfver vintern.

Huru friskt i Alfsreckarnes hjertan deras konungs
minne lefde och huru högt deras anseende stod, derom
lemnar sagans fortsättning fullgoda intyg.

Konung Östen egde en rådgifvare, en man af stort
inflytande, vid namn <i>Ulf den röde.</i> Han egde 8 söner,
alla stora kämpar, men af ett afundsamt och ondt
sinnelag. Så väl fadern som sönerne hade ondt i sinnet
till Utsten.

En gång vid gästabudsbordet berättade Utsten om konung
Alfs fall och prisade honom som den berömligaste bland
män. Men då Ulf sade sig vara jemngod med honom eller
med den fallne konungen, qvad Utsten:
<poem>
Upp må vi stånda,
ut må vi gånga,
väldeliga
vapen ätt föra;
tror jag för visso,
med hjelmar komna
hit till Danmark
våra disor <footnote>
<i>Disa</i> var dels en benämning på gudinna i allmänhet,
dels kallades så de, hvilka ansågos skyddande vaka
öfver menniskorna i alla deras öden.</footnote>.
</poem>

Ulf svarade härpå:

<poem>
Döda äro alla
edra disor,
och lyckan är viken
från Alfs kämpar.
Drömde jag sist,
att söner mina
högre voro,
hvar vi möttes.
</poem>

Utsten qvad:

<poem>
Gånge Ulfs söner
ut att kämpa,
svenner åtta,
mot ett hufvud.
Sten dock ej flyr,
skönt han hafver
något färre
stridskamrater.
Hörde jag i drömmen
Alf mig säga,
att han mig följde
alltid i striden.
Var han mig alltid
glad i drömmen,
när oss till dagen
striden väntade.
</poem>

Gingo så Ulfs söner ut ur salen för att afgöra frågan
med vapen, och var det Ulfs och allas tanke,
att de åtta bröderne snart skulle öfvervinna den
ende mannen. Men Utsten drap dem alla, hvarpå han
gick in i salen för konungen och qvad;

<poem>
Nu är jag kommen
Ulfen att säga,
att hans söner
huggna ligga.
Komme nu, Östen!
om dig synes,
flere att fresta
raske kämpen.
</poem>

Östen genmälte:

<poem>
Sjelft sig hindrar
slikt att fresta.
Störst bland män
Alfs kämpar äro
Dig vet jag vara
visst den störste,
ensamt tappraste,
när du åtta slog.
</poem>

Utsten svarade:

<poem>
Alla månde jag
Östens män
svärdshugg bjuda
i jemnlik strid,
om jag såge
slikt behöfvas,
eller det kräfde
tvist från fordom.

Makten drifver ingen
att mig försöka;
ty blef mig ingen
viss tid skipad.
Jag hafver hjerta,
hårdt i bröstet,
som mig i barnår
Odin skänkte.
</poem>

Konung Hake i Skåne egde en dotter vid namn
<i>Brynhilda.</i> Till henne hade en konung Sven den
segersälle friat, men Hake hade gifvit honom
afslag. Sven gjorde då det löftet, att han skulle
blifva såväl Hakes som den mannens bane, som komme
att ega Brynhilda.
Hakes jarl hette <i>Hedin</i> och egde en son vid namn
<i>Vifil.</i> Denne friade nu till Brynhilda, och blef hon
honom lofvad, om han kunde värja landet för Sven.

När Hroker kom till konung Hakes gård, gaf han sig
icke tillkänna, utan okänd för alla steg den höge
kämpen in i salen. Och okänd lefde han der en tid
fram, men lefde i ingen vördnad, varande tyst och
fåordig och till det mesta för sig sjelf.

Hände sig nu en dag, att hirden for på jagt, men
qvinnorna till nötskog. Då kom Brynhilda att se,
hvar en man stod ensam vid ett träd i skogen. Hon
igenkände snart den tyste främlingen och stannade
lyssnande; ty mannen qvad:

<poem>
Nu är att säga,
Hamunds son,
om vår härkomst,
min och min broders.
Var vår fader
ibland hjeltar
mycket främre,
än eder Hake.

Ville ingen,
skönt han Hamunds
hjordar gätte,<footnote>Vaktade</footnote>
liknas vid Vifil.
Huglösare,
än Hedins son,
såg jag ingen
svinaherde.

Ljuf var Hrokers
lefnad mycket,
då när vår konung
Alf vi följde;
buro vi alla
ett råd samman,
foro härjande
landen öfver.

Hade vi alla
modiga män,
hvar det gälde
äran att främja.
Landen nio,
fullstora alla,
gingo vi genom
med gråa hjelmar.

Alf såg jag hugga
med båda händer,
Hade ej <i>Hilmer</i><footnote>Hilmer och Jofer voro hos de gamla skalderna ofta
förekommande namn på en konung i allmänhet.</footnote>
sköld framför sig.
Ädlare hjerta
och mera hugstort
aldrig jag finner,
skönt fore jag fjerran.

Säga väl de,
som intet veta
om Alfs käckhet,
att den var dårskap;
kan dock ej se
det lytet böra
vår tappre konung
tanklöst egnas.

Bjöd han att aldrig
qvida i döden,
eller att tala
ord af fruktan.
Skulle ingen
<i>Jofer</i><footnote>Hilmer och Jofer voro hos de gamla skalderna ofta
förekommande namn på en konung i allmänhet.</footnote> följa,
som hans öde
ej fördroge.

Skulle ej blekna
kungens stridsmän,
fast i striden
sår de fingo;
såret aldrig
binda låta,
förrän andra dagens
jemntid komme.

Bjöd han en fånge
hugnad visa;
aldrig mans hustru
mehn att göra.
Mö bjöd han köpas
Med gods och gåfvor,
</poem>

<poem>
med glänsande guldet
ock faders råde.

Voro å skeppen
aldrig så många,
att vi på flykten
för dem höllo,
skönt att manskap
mindre vi hade,
så att i striden
en gick mot elfva.

Hade vi alla
jemnan seger,
hvar som stridens
sköldar klungo.
En visste jag
jemngod man,
Sigurd konung
Af salen Gjukes<footnote>Gjukungarnas syster <i>Gudrun</i> var
gift med <i>Sigurd Faufnersbane,</i> en ofta förekommande sagohjelte</footnote>.

Njöt icke så
ålder som borde
ädle kungen
för sina bragder;
tolf år gammal
drog han att härja,
trettio var han,
när han dog.

Slikt mig tvingar
de långa nätter,
att sofva litet
och mycket vaka,
att min broder
lefvande skulle
brinna i elden
med kungens män.

Den dagen var mig
sorglig mera
här i verlden,
än som man visste;
månde vi minnas
den lärdom sedan,
att följa i döden
den, man har kär.

Hel månde mig
sorgen lättas,
om Alf konung
hämna jag kunde,
om svärdseggen
och blanka ringspjut
blodigt ristade
Asmunds bröst.

Alf ohämnad
icke blefve,
ty han lockades,
intet anande,
i försåtet.
Vållande mordet
och manskadan
Asmund konung.

Skulle väl rönas,
om vi kommo
samman i striden,
Sven och jag;
hvem som vore
högre på vallen,
Hamunds son
eller Hakes man.

Sjungit har jag
om fagra tärnan,
att jag Brynhilda
bedja månde;
ville blott veta,
om hon kunde
Hroker älska,
Hamunds son.

Det är mitt hopp,
att vittra män
månde församlas,
om vi förentes.
Ty jag fann ej
någonstädes
mö mer härlig
än Hakes dotter.
Är hon i allo,
som jag önska må.

Tyckes jag vara
här hos Hake
ringa i salen
för hvarje man.
Alla ega
säte derinne
hälften främre
än Alfs kämpe.
</poem>

Allt, hvad den okände främlingen sålunda sjungit för sig sjelf i
skogen, hörde konungens dotter, den sköna Brynhilda och sade det
för sin fader. När Hake hört, hvad hans dotter hade
förnummit, talade han med Hroker och fick så visshet
om hvad han anat, att mannen var en af konung Alfs
män.

Konungen ledde då Hroker till sätes vid sidan af
högsätet eller <i>öndvegi.</i> -- I konungens hus liksom i
bondens gingo längs väggarna bänkar, och af dessa var
den på norra långsidan (ty huset sträckte sig alltid
från öster till vester) den förnämligaste, och midt
på densamma reste sig <i>högsätet</i> eller öndvegi med sina
höga utskurna sidostolpar, vid hvilka våra förfäder
fästade en helig vördnad och sågo i dem vilkoret för
husets väl. När de första utflyttningarna skedde
till <i>Island,</i> en ö, som ligger 150 mil nordvest ut
från Norge, medförde utvandraren sina högsätespelare
och kastade dem, så snart han fick sigte af land,
i hafvet, för att ankra och taga sig land att bo,
der de togo landfäste.

Hroker hade således numera sin plats närmast konungen
och stod hos honom i den högsta kärlek. När konungen
sedan fick veta, hurusom den ryktbare mannen och hans
dotter Brynhilda likade hvarandra väl, gaf han gerna
sitt bifall till deras giftermål.

Våren derpå sökte Hroker med en här emot Sven den
segersälle. De kommo snart i strid med hvarandra, och
lyktades den så, att Sven föll och Hroker kom tillbaka
till konung Hake med seger och mycket härfång. -- Nu
började de tre konungarne Solve, Östen och Hake rusta
sig till strid emot konung Asmund. Främste männen voro
naturligtvis Hroker den svarte och Utsten. De stämde
alla sommaren derefter till Norge, mot konung Asmund.

Här blef nu en den häftigaste strid, ty Asmund värjde
sig tappert. Men slutligen föll konung Asmund, hvarpå
hans land gafs åt Alfs son, tyckande sig dermed
Alfsreckarne till fullo hafva hämnats sin herre.

*

<b>4.

Vikingasagor.</b>

De sagor, hvilka vi hittills hafva anfört, behandla
händelser, hufvudsakligen tillhörande de tre nordiska
länderna, och de härfärder, som anstäldes under dessa
tider, voro riktade företrädesvis öster ut, eller i
allmänhet till länderna på andra sidan Östersjön. Vår
synkrets vidgar sig nu. De östra länderna äro ej
mera de enda, dit härfärderna ställas; andra länder,
mera aflägsna, och andra folk, mera fjerran boende,
uppträda nu på händelsernas skådeplats.

Ynglingaätten finnes ej mera i Svithiod. På Upsala
tron sitter en ny konungaätt, om hvilken man dock
icke med visshet vet att säga,

huruvida den icke är en fortsättning af
Ynglingaätten. Ty åsigterna om <i>Sigurd Rings</i> härkomst
äro olika.

Ett nytt skede i vårt lands utveckling är emellertid
börjadt, och det inledes af fyra sagohjeltar: <i>Ivar
Vidfamne, Harald Hildetand, Sigurd Ring</i> och <i>Ragnar
Lodbrok,</i> af hvilka i synnerhet den sistnämnde och
hans söner intaga främsta rummet. Men så rika sagorna
äro pä berättelser om dessa fyra konungar, så fattiga
blifva de i afseende på de närmast följande. En hel
rad af konungar äro endast kända till namnet; ty för
öfrigt vet man om dem blott, att de ständigt lågo i
viking. Först när kristendomen kastar sina strålar
hit, och hedendomen alltmer och mer sjunker tillbaka
i det tysta, få vi åter rikare underrättelser; men
då framträder vårt land i ett annat samhällsskick,
hvartill må hända Ingiald Illråda lade första grunden,
då han utrotade fylkeskonungarne. Vi skola, sedan
vi afslutat den krets af berättelser, hvilka vi
företrädesvis kallat »vikingasagor», återkomma till
detta ämne.

<i>Vikingalifvet</i> bör nu taga vår uppmärksamhet i
anspråk. Det är dessa tiders hufvudhändelse,
framgående ur den förflutna tiden, säga vi, och för
en hvar, som genomläst de föregående sagorna, blir
det klart, ty det är endast en fortsättning af samma
kämpalif, som vi der sett. Men detta kämpalif har
vunnit en större utsträckning, icke blott skådeplatsen
förändras och vidgas, äfven antalet af vikingar och
vikingaflottor ökas till det otroliga -- ja, den
föregående tidens härfärder skymmas alldeles bort
af dem, som nu följa. Det är Rolf Krakes, det är
Starkodders, det är Hjalmars och Orvar Odds sagor,
som vi ånyo läsa, men med en utsträckning och en
omfattning, hvarom vi hittills ej haft en aning. Vi
stå vid mynningen af en flod, hvars vattenmassa bildat
ett haf, som slår oss med häpnad, att vi alldeles
förgäta den brusande strömmen der uppe mellan fjellen,
ehuru mellan denna och den milsbreda mynningen samt
hafvet likväl endast är den skilnad, att den förra
bildar ena, de senare den andra hälften af samma
sak. -- Men den lilla forsen deruppe i fjellen känner
ingen till, han ligger alldeles för undangömd; den
breda flodmynningen och hafvet fästa allas blickar på
sig. Så är det äfven med de äldre vikingafärderna och
dem, framför hvilka vi nu stå. Det hvilar en slöja
öfver de förra, då deremot det knappast finnes ett
land i det vestra Europa, hvars krönikor ej hafva
något minne att förtälja om de senare, om härjande
hedningar, som Gud allsmäktig för deras synders skull
skickat öfver dem från Norden.

Men vi måste, för att rätt kunna fatta denna vigtiga
händelse, i största korthet göra oss reda för de
händelser, som till denna tid timat i Europa.

Det vestra Europas länder, Tyskland, Italien,
Spanien, Portugal, Frankrike, England, egdes då af
Germaner, ehuru dessa dock voro betydligt uppblandade
med de förut i dessa länder boende folk. I längst
försvunna tider, medan ännu Kelterne utgjorde Europas
hufvudbefolkning, bodde Germanerne tillsammans
någonstädes öster om dem, och

då talade de naturligtvis samma språk, hade samma
seder och samma religion. När de sedan började vandra
vesterut och de särskilda stammarne under vandringen
skilde sig från hvarandra och kommo i beröring
med främmande folk, allt mer i samma mån de kommo
vesterut, ligger det i sakens natur, att språk, seder
och gudsdyrkan skulle genom sammanvaro och blandning
med de främmande folken undergå förändringar. De, som
kommo i beröring med Grekerne och Romarne, fingo en
helt annan utveckling än de, som kommo till den kalla
Norden. Och ännu mer skulle denna skiljaktighet träda
i dagen, när de germanfolk, som stodo vid romerska
rikets gränser, underlagt sig de ofvannämnda länderna,
hvilka alla, med undantag af Tyskland, lydde under
Romarne. Då uppstod efter några hundrade år en sådan
sammanblandning af de romerska och germaniska språken,
att Germanen uppe i Norden ej mera kunde förstå sin
broder vid Rhenens eller Seinens strand, ej heller
ville med den förvekligade sydlänningen erkänna
något stamförvandtskap. Ty sederna hade i många fall
förändrats, sedan Germanerne blifvit herrar öfver
de romerska länderna, hvarjemte de långt för detta
hade öfvergifvit sina gamla gudar och antagit kristna
läran, som var rådande inom hela det romerska riket.

Många af dessa germanfolk förlorade under tidernas
lopp helt och hållet sin sjelfständighet och
sammansmälte med landets ursprungliga invånare och
andra germanstammar till ett helt annat folk. Men
bland dem, som bibehöllo sitt namn och sitt oberoende,
äro <i>Frankerne,</i> af hvilka <i>Frankrike</i> fått sitt namn,
de vigtigaste. De eller deras konungar, och förnämst
bland dem <i>Carl den store,</i> hade genom ständiga krig
sammanbragt ett rike, det största, som af germaner
egts. Det innefattade Frankrike, större delen af
Tyskland samt halfva Ungern och Italien, äfvensom
nordligaste delen af Spanien. Den kraft, som fordrades
för att sammanhålla ett så vidsträckt välde, fans ej
efter den nyssnämnde Carls död hos hans ättlingar,
de s. k. <i>Carolingerna.</i> Riket söndersplittrades och
all kraft uttömdes i oupphörliga inre strider.

Sådant var äfven i viss mån förhållandet i
<i>England. Angler</i> och <i>Saxare,</i> tvänne germaniska folk,
hade tagit detta land i besittning, och det har fått
sitt namn af de förra. Mellan de många småriken,
som dessa Germaner der stiftade, herskade äfvenledes
beständiga strider.

<i>Spanien</i> innehades till större delen af <i>Araberna</i> eller
<i>Mohrerna,</i> ett folk, som under sin religionsstiftare
<i>Muhamed</i> ryckt ut med svärdet i hand från sin halfö
och efter hand underlagt sig hela främre <i>Asien,
Egypten</i> och hela nordkusten af <i>Afrika</i> samt slutligen
Spanien. Äfven detta lands invånare voro förnämligast
upptagna af inbördes strider. Den lilla återstoden
af Germaner och Kelter, som på halföns nordliga berg
bibehållit sin frihet, sträfvade nämligen alltjemt att
drifva ut de otrogna och åter sätta sig i besittning
af landet.

Sålunda rådde nästan i alla det vestra Europas länder
inre strider och till följd deraf kraftlöshet och
inre förfall.

Mot dessa länder riktades nu vikingatågen; och det
var naturligt, att under sådana förhållanden, då de
rika länderna lågo så godt som öppna för hvem som
helst, just denna omständighet skulle i betydlig mån
framkalla och förstora det onda, som de beständigt
förnyade tågen medförde. Med England synes början
blifvit gjord. Det var på 700-talet. Redan med
Anglerne och Saxarne följde sannolikt en och annan
äfventyrsälskande nordbo, och sedan lusten att fara i
<sp>vesterviking</sp> en gång blifvit väckt genom några, följde
snart hundrade. Derefter kom turen i det följande
århundradet till Frankrike och de öfriga länderna,
ända tills kristendomen blef bekant i Norden.

Men <sp>äfventyrslusten</sp>, så starkt utpräglad hos
Germanerna i allmänhet och hos våra förfader i
synnerhet, var dock ej den enda orsaken till dessa
beständiga härnadståg. <sp>Begäret efter utmärkelse</sp> och
ära, närd af skaldernes sånger och i första rummet
af religionen, enligt hvilken Valhalls portar och en
himmelsk lycksalighet öppnades för den svärdfallne
kämpen; sjelfva <sp>landets natur</sp> och den uppfostran,
som derutaf blef en följd; <sp>svårigheten att skaffa
sig uppehälle</sp> i ett mindre bördigt land, der
vattnet innehade en betydligt större vidd då än nu,
och <sp>öfverbefolkning</sp> -- se der de allmänna orsakerna
till vikingatågen.

En orsak finnes ännu. Den ligger i en <sp>förändring af
samhällsskicket</sp>, i småkonungarnes utrotande först
i Sverige och sedermera i Danmark och Norge. Dessa
kastades ut på hafven, och var det förnämligast denna
omständighet, som gaf en så ofantlig utsträckning af
vikingatågen.

Om våren rustades skeppen till vikingafärd af konung
och jarl lika väl som af bonde och bondeson. Hos
alla brann begäret efter ära och rykte lika starkt,
och sorg hade fadern af den son, som satt hemma
»i askan». -- »Man måste dock försöka något, om man
vill vinna heder och anseende i verlden; ty vill jag
visserligen icke sitta här hemma längre, hvad helst
hända må» -- sade Svipdager till sin fader, och så
tänkte hvarje yngling i nordanlanden, äfven om hans
ord, när han uttalade dem, föllo sig annorlunda. »Vid
femton års ålder blef stugan mig trång», börjar
den vackra, helt visst af en hvar kända sången<footnote>
Af E. G. Geijer.</footnote> 
om vikingalifvet, och så var det. Då ynglingen hunnit
den åldern, manades han till hafs af fader och moder
lika mycket som af sin egen hug.

Förnämligare män och förmögnare bönder, »storbönder»,
rådde sjelfva för det eller de skepp, som de rustade
ut till viking; men många funnos, för hvilka det blef
för kostsamt. De senare blefvo de förres följeslagare
på färden, och på män att bemanna drakskeppen var
sålunda ingen brist.

Och så svärmade de omkring öfver alla haf, vid hvarje kust

sökände »lägenhet att försöka sig, vinna ära och afla
sig gods», som det heter.

Vanligen lågo de i skären inuti någon vik, och har
må hända namnet <sp>viking</sp> deraf uppkommit.

Kustboarne i de södra och vestra länderna sågo
med bäfvan de välbekanta seglen sticka upp vid
hafsbrynet. Med otrolig snabbhet närmade de
sig land, och innan landtmannen visste ordet af,
var deras boskap neddrifven till stranden och deras
dyrbarheter inom skeppsbord, och så var röfvaren borta
lika hastigt som han kommit. Men det var i allmänhet
blott i nödfall som »strandhugg» sålunda gjordes. Det
stridde för mycket mot nordbons skaplynne, mot hans
outsläckliga törst efter faror och strider att
öfverfalla den värnlöse, den, som ej med svärd och sköld
kunde försvara sin egendom.

Köpmansskeppen voro dessa vikingars vanliga byte,
hvarföre äfven de talrikaste svärmarne helst lågo,
der sådana seglade fram. Men krämarskutan skänkte
väl gods och guld, och i följe dermed äfven ära och
anseende, för så vidt som dessa senare då som nu
hängde på de förra; krigarens ära, rykte för mod och
mandom skänkte hon dock ej. Derför fick krämaren gerna
för den högsinte vikingen segla i fred. Största äran
vans endast i strid med fullt väpnade och jemnstarke
män, vid stridslurars ljud och vid sköldeklang, och
föga anseende hemförde den, som ej i strid fått mäta
sig med någon frejdad viking.

Mot hösten kommo vikingarne hem, lastade med
byte, och drucko julöl med fäder eller fränder,
och lefde i ro öfver vintern, tills vårliga vindar
åter manade dem ut. Många sökte äfven vinterviste hos
mäktiga konungar, under det andra åter lågo vintern
öfver på sina härskepp. För dessa sistnämnde gälde
Alfs vikingalag, hvilken, öfversatt i en för oss
behagligare form, är densamma som <sp>Frithiofs:</sp>

<poem>
Ej må tältas å skepp, ej må sofvas i hus;
<tab>inom salsdörr blott fiender stå.
Viking sofve på sköld och med svärdet i hand,
<tab>och till tält har han himlen den blå.

Kort är hammarens skaft hos den segrande Thor,
<tab>blott en aln långt är svärdet hos Frej.
Det är nog, har du mod, gå din fiende när,
<tab>och för kort är din klinga då ej.

När det stormar med makt, hissa seglen i topp,
<tab>det är lustigt på stormande haf;
Låt det gå, låt det gå! Den, som stryker, är feg;
<tab>förrn du stryker, gå hellre i qvaf.

Nu syns vikingaskepp, då är äntring och strid,
<tab>det går hett under sköldarne till:
Om du viker ett steg, har du afsked från oss;
<tab>det är lagen, gör se'n som du vill.

Sår är vikingavinst, och det pryder sin man,
<tab>när på bröst och på panna det står;
Låt det blöda, förbind det, se'n dygnet är om,
<tab>men ej förr, vill du helsas for vår.
</poem>

Desse vikingar äro de i sagorna förekommande <i>sjökonungarne</i>, 
och »den allena kallades med rätta sjökonung, som aldrig sof under 
sotad ås och aldrig drack ur horn vid elden», säger Snorre Sturlesson.

Det går en sägen om Carl den store, att han en gång från 
fönstret i ett af sina slott vid Medelhafvet fått se några fartyg, hvilkas 
lätta rörelser och byggnadsform tydligen tillkännagåfvo, att de voro 
vikingaskepp. Den mäktige kejsaren skall vid denna syn fallit i djupa 
tankar och slutligen fält tårar, anande hvilka olyckor kunde komma 
öfver hans länder från dessa djerfva och oåtkomliga nordmän, om de 
en gång kommo förenade i större massor och då en hand, svagare än 
hans, sammanhöll hans välde.

Och den tiden kom, den kom ganska snart, då kejsarens aningar 
blefvo verklighet. Under hans svaga och såsom regenter nästan odugliga 
ättlingar inträffade vikingatågens gyllene tid. Nu kommo de, som 
stormarne komma om hösten, visade sig på ett ställe af kusten, 
uppbrände städer och byar och kyrkor och slott, härjande med eld och 
svärd allt, hvar de foro fram, och när man ändtligen var färdig att 
möta dem, »båtade det till intet», säger en samtida engelsk 
krönikeskrifvare, »att öfvervinna dem på ett ställe, ty kort derefter 
visade sig ännu större härar och flottor på andra. Drogo Englands 
konungar att försvara rikets östra del, så hunno de icke fram till 
fienden, förrän budbärare ilade skyndande efter dem med rop, att 
hedningarne med en oräknelig flotta landat på södra kusten. -- Och på 
samma gång hördes lika budskap från vester och norr. Att vinna ett 
slag gaf derför ingen glädje; man visste, att flere och blodigare förestodo. 
-- Förrän de gifvit sitt löfte, skona vikingarne ingen. En enda af 
dem drifver ofta på flykten 10 fiender och stundom ännu flera. 
Armodet gör dem djerfva, kringsväfvandet hit och dit oträffbara och 
förtviflan oöfvervinneliga.» -- Så skildras vikingarnes framfart i 
England, och förhållandet var detsamma i de öfriga landen.

Vanligen lade de sina flottor, lika beräknade för rodd som för 
segling, vid åmynningarna, i synnerhet der de kunde hafva ett befästadt 
läger. Ifrån dessa utgångspunkter gingo de med sina små skepp 
uppför floderna, ofta djupt in i landen, och återkommo till sin 
nederlagsplats med det rikaste byte. De bäst befästade städer, sådana som 
<i>Paris</i>, Frankrikes nuvarande hufvudstad, <i>Lissabon</i> och <i>Sevilla</i>, 
belägrades af dem och ofta med framgång.

Folket grät nu, liksom den gamle kejsaren gråtit, och i 
kyrkobönerna insattes de orden: »från nordmännens raseri bevare oss milde 
Herre Gud!»

*

<b>Sagubrott om Bråvalla slag.</b>

Bland de historiska sagorna, som tillhöra denna tid,
intager sagan om Bråvalla slag första rummet. Detta
slag är det största, som hållits i Norden i
fordomtimma, och alla nordiska folk deltogo i
detsamma.

<i>Ivar Vidfamne,</i> som öfvervann Ingiald Illråda, blef
efter honom konung öfver Svea välde, men han underlade
sig dessutom äfven Danmark. Härtill begagnade sig
Ivar af en listigt uttänkt plan mera än af vapenmakt.

Tvänne bröder, <i>Helge</i> och <i>Rörek,</i> herskade då på <i>Seland,</i>
och var den förre en väldig kämpe, som på vikingased
låg ute i härnad om somrarna, hafvande vunnit ett
stort namn om sig. Rörek satt under tiden hemma och
styrde riket. -- Ivar egde en dotter, som hette <i>Auda,</i>
och till henne friade Helge och vann äfven hennes
kärlek. Men Ivar gaf den tappre hjelten afslag och
sköt skulden på sin dotter. Ty han hoppades kunna
väcka split mellan de båda bröderna och derunder
kunna bemäktiga sig deras rike. Någon tid derefter kom
Helge åter till Ivar och begärde nu hans dotter för
sin broders räkning. Ivar gaf dertill sitt samtycke,
sägande att det skedde med hans dotters bifall,
och menade han sig nu hafva vunnit sitt mål.

Han bedrog sig likväl. Sämjan mellan bröderna förblef
efter Röreks giftermål sådan som tillförene, och
födde Auda efter en tid en son, som kallades <i>Harald</i>.

Det begaf sig då en sommar, att Ivar kom östan från
Svea rike med sin krigshär och lade till vid Seland,
skickande genast bud till sin måg Rörek med begäran,
att han ville infinna sig hos honom. Rörek ordade
derom för Auda, som sporde, om han ej ville bjuda Ivar
till gästabud. »Töfva borde han dock», menade hon,
»den natten öfver med sin färd till skeppen.»

När det nu hade lidit in på qvällen och blef liggdags,
hade Auda låtit sätta en särskild säng midt på
golfvet, och var den bäddad med all nya kläder. Här
bad hon konungen sofva den natten och väl lägga på
minnet, hvad han drömde, hvilket han följande morgon
skulle förtälja för henne. Om morgonen, när Auda
frågade honom om hans dröm, berättade han följande:
»Mig tycktes uti drömmen», sade han, »som om jag var
stadd nära intill en stor skog och var derintill en
fager äng, der en hjort gick och betade i gräset. Ur
skogen framträdde en leopard, hvars hud var skinande
som guld, men hjorten genomborrade honom med hornen
fram vid bogarna, så att han föll död ned; derefter
såg jag en stor drake komma flygande mot hjorten,
som han spände om med sina klor och helt och hållet
sönderslet. Då framkom ur skogen en björninna med
sin unge, och ville nu draken fasttaga äfven henne,
men björnen försvarade henne och

ungen, och dermed vaknade jag.» -- »En märkelig dröm
är detta», sade Auda, »och akta dig för konung Ivar,
min fader, att han icke sviker dig, när du finner
honom. Förestår dig tilläfventyrs något svårt krig,
och vore bättre, att du icke jagar den hjorten,
som dig syntes; dock förekommer det mig likväl,
som om du vore dertill ämnad och betecknad.»

Samma dag begaf sig Rörek med ett stort följe till
skeppen till konung Ivar. När han nu kom ombord på
konungasnäckan framför konung Ivar och helsade honom,
besvarade denne icke helsningen, utan låddes, som om
han hvarken hörde eller såg. Rörek sökte emellertid
på allt sätt blidka sin svärfar och sade sitt ärende,
»att han låtit reda till ett gästabud, hvartill han
vore kommen att bjuda honom.» -- »I en olycklig stund»,
gaf då Ivar till svar, »gaf jag dig min dotter till
äkta, och är det icke underligt, att hon aldrig är
dig trogen.» Rörek svarade, »att han kom med henne
väl öfverens och ville förmoda, att konung Ivar också
icke skulle ångra, hvad han gjort.» Då svarade Ivar
vred: »Litet lärer du veta, huru Helge och Auda
bedraga dig med sitt umgänge; men det är i hvars
mans mun, att Harald är kung Helges son, och att
han är honom alldeles lik. Detta bedrägeri har jag
kommit att uppdaga för dig, och vill jag hellre att
du afstår henne alldeles åt din broder, än att du af
klenmodighet låter detta längre blifva ohämnadt.»
-- Rörek mälde, »att han icke hade hört något härom,
men ville han dock ingalunda förlora Auda, och bad
han derför Ivar råda i denna sak.» -- »Intet annat
vill jag råda», svarade då Ivar, »än att du antingen
dräper din broder, konung Helge, ty förr blir aldrig
någon förtrolig kärlek mellan dig och Auda; eller ock
att du afstår qvinnan alldeles åt din broder, hvilket
dock vore förenadt med stor skam för dig; men annan
utväg gifves icke.» Rörek sade härtill: »Aldrig vill
jag mista min hustru, utan fast hellre hämnas denna
skymf» -- och dermed skildes han från Ivar och red hem
med sitt följe, hvarpå Ivar seglade vidare söderut.

De ord Ivar sålunda uttalat buro inom kort
frukt. Under en lek, som anstäldes, sedan Helge kommit
hem om hösten, och då han var obeväpnad, genomborrade
Rörek honom, så att han föll död ned.

Alla togo Helge i försvar och ogillade, hvad Rörek
gjort. Men Auda såg i allt sin grymme faders anslag,
och anande, att han icke skulle stanna dermed, drog
hon sig med mycket följe inåt landet.

Under tiden hade Ivar varit ute i härnad, och först
efter återkomsten fick han underrättelse om hvad som
timat på Seland. Han visade sig då högeligen vred
öfver sin mågs illgerning och lofvade ätt hämnas Helges
död. Skyndsamt landsteg han på Seland, nedgjorde
Rörek och hans män och vann så det mål, hvarefter
han så länge fikat. Han blef, såsom Helges hämnare,
tagen till konung.

Auda flydde nu med sin son och alla skatter, hon i
hast kunde samla, först till Gotland och derifrån
till konung <i>Radbart</i> i Gardarike.

Denne mottog henne gästvänligt, och efter någon tid
tog han henne till äkta.

När tidenderna härom kommo till Ivar, blef han
mäkta vred, och med en flotta, så stor, att ingen
viste räkning på skeppen, seglade han österut till
Gardarike för att hämnas på Radbart för det denne,
honom oåtspordan, tagit hans dotter till äkta.

När nu Ivar var kommen in i <i>Kyrialabotten,</i> såsom
Finska viken då kallades, hände det natten förr,
än landstigning skulle göras, att Ivar hade en dröm,
som syntes honom särdeles märklig. Han tyckte sig se
en stor drake flyga ut öfver hafvet, och var drakens
färg som guld, och det gnistrade af honom allt uppåt
himmelen, som ur en stor smedjeugn, så att skenet
deraf gick ut öfver alla de närmaste länderna. Alla
foglar, som i nordlanden vistas, tycktes följa
draken efter. Åter syntes honom på ett annat ställe
uppstiga norr ut i landet en molnsky, som förde med
sig storm med slagregn och isglopp. När den stora
draken flög upp ur sjön på land, föll slagregnet med
mycken tjocka och mörker öfver honom, så att hvarken
han eller foglarne syntes; men han hörde dock det
myckna gny, som gick allt sydvest ut öfver landet,
så långt som hans riken sträckte sig. Då tyckte han
sig se stället, der hans skepp lågo, och blefvo alla
dessa till hvalfiskar, hvilka summo ut till hafs.

Ivar lät kalla sin fosterfader <i>Horder</i> att uttyda
denna drömmen. Horder svarade, att han var så gammal
till åren, att han ej mer var duglig att uttyda
drömmar. Horder stod då på en bergklint framför
ändan af skeppsbryggan, men Ivar låg i sitt tält på
höfdingaskeppet och hade dragit åt sidan täckelset,
medan han samtalade med sin fosterfader. Konung Ivar,
som nu var mycket gammal, hade fått stor ängslan af
drömmen och befalte Horder stiga ombord på skeppet
och der uttyda hans dröm.

»Dit går jag icke», svarade Horder; »icke heller göres
behof af att utreda din dröm, ty du lärer nogsamt
sjelf veta, hvad den betyder, och är förmodligen icke
långt dertill, att Svea rike och Danmark skola skiftas
och blifva åtskilda. Lärer du nu vara kommen döden
helt nära, fast du har inbillat dig kunna underkufva
alla riken och ej vetat besinna, att endast det skall
hafva framgång, att du snart måste dö, utan att någon
af de dina bekommer riket efter dig.» -- »Kom hit och
säg dina onda spådomar», ropade då Ivar. -- »Nej»,
svarade Horder, »här vill jag stå och dem förkunna.»
Konungen begynte då fråga: »Hurudan är bland Asar
min fader Halfdan?» Horder svarade:

<poem>
Han är hos Asar
Balder, som alla
Gudar begräto,
och dig olik.
</poem>

»Väl talar du, fosterfader», sade konungen, »kom
derför hit och gör din berättelse.» -- Horder svarade:
»Här månde jag stå, och
härifrån vill jag tala.» Konungen sporde då: »Hvem
är bland Asarne Rörek?»  Horder qvad:

<poem>
Han är Häner,
fegast bland Asar,
dock mot dig hätsk.
</poem>

»Hvem är bland Asar Helge?» frågade Ivar
ytterligare. Horder qvad:

<poem>
Heimdal han är,
dummast bland Asar,
men mot dig hätsk.
</poem>

Ivar sade: »Hurudan månde då jag bland Asar vara?»
Horder qvad:

<poem>
Du månde för Asar
mest vara förhatlig,
som Midgårdsormen.
</poem>

Då svarade konungen och var mycket vred: »Der så
är, att du förkunnar mig min död, så säger jag dig
det tillbaka, att du ej heller länge skall lefva;
ty jag ser och känner dig väl, der du står, lede
jätte. Kom nu närmare i färd med Midgårdsormen och
låt oss försöka hvarandra.» Han var nu så förifrad,
att han sprang upp på skeppsbord och öfver relingen
i hafvet. Horder störtade sig äfven utför berget, och
de som på skeppen voro, sågo sedermera hvarken Horder
eller konungen, ty ingendera kom sedan upp igen.

Derpå läto höfdingarne med lurarna gifva tecken,
att folket skulle gå i land och hålla ting. När nu
blef bekant, att konungen var död, rådgjordes om,
hvad man skulle företaga med den stora hären. Men då
ingen hade någon sak med konung Radbart, beslöt man
att låta hären skiljas. Och när de fingo god vind,
seglade en hvar hem till sitt igen.

När konung Radbart nu sporde, att Ivar var död,
utrustade han sin styfson med skepp och manskap, att
han skulle återtaga sitt fädernerike. Harald kom så
till Seland och blef der antagen till konung. Derpå
höll han sin led till Skåne, hvilket rike hans moders
fränder tillförene egt, och bemäktigade sig så väl
detta som alla de riken, hvaröfver hans morfader
varit rådande, men hade han dock till en början många
strider att utstå. Ty emedan han blott var 15 år, när
han först blef konung, ville många af deras ättlingar,
som af Ingiald Illråda blifvit förjagade, återtaga
sina fädernefylken. Men Harald besegrade dem alla,
och fick någon behålla sitt rike, så blef han Haralds
skattkonung. Han förde sedan i främmande länder vidt
omkring sina vapen och höll så många fältslag, att
före honom ingen i hans slägt utmärkt sig genom så
stora krigsbedrifter. Deraf blef han kallad <i>Harald
Hildetand,</i> det är krigets tand, af <i>Hildur,</i> som betyder
krig. I striderna nytjade han hvarken brynja eller
sköld, och trodde man derför, att han i sin ungdom
genom den trolldom, som kallas Seid,
blifvit gjord hård, så att inga vapen kunde bita på
honom. Andra säga, att Odin sjelf förlänat Harald
denna gåfva och att Harald derför lofvat Odin alla
dem, som föllo för hans svärd.

Äfven sin krigskonst hade Harald lärt af Odin. Det
var den så kallade <i>svinfylkingen.</i> Sättet att
svinfylka hären var att uppställa den i form af
en kil, så att en man stod i första, två i andra,
tre i tredje ledet o. s. v., eller också en man
i första, tre i andra, fem i tredje, sju i fjerde
o. s. v. i samma tillväxande förhållande. Namnet
har denna slagtordning fått af sin likhet med ett
svinhufvtid. Den lämpade sig på det förträffligaste
både till försvar och anfall. I förra fallet gjorde
de krigare, som stodo på sidorna af kilen, en half
vändning åt höger och venster, så att de kommo att
stå med ansigtena vända rakt mot fienden, hvarpå de
satte sköldarna sa tätt tillsammans, att hela linien
bildade en enda sammanhängande och ogenomtränglig
sköldmassa, under det de, som stodo i kilens inre,
lyftade sköldarna öfver sina hufvuden och sålunda
bildade ett lika sammanhängande sköldtak.

Var det nu fråga om att angripa, kunde anfallets hela
tyngd riktas mot en enda punkt; och bröt man in i den
fiendtliga hären, så att man tog till med huggvapen,
svärd och yxor, var denna slagtordning i det närmaste
oemotståndlig. Skalderna besjunga den också såsom
den fruktansvärdaste af alla.

Sina hirdmän höll Harald äfven under fredstider i
ständig öfning, så att det berättas, att män funnits
hos konung Harald, hvilka egt den färdighet, att de
kunde hugga ögonbrynen af hvarandra utan att skada
ansigtet. Den, som blinkade för ett sådant hugg,
blef ej godkänd som Harald Hildetands man.

<i>Sigurd Ring</i> hette konung Haralds frände. Han var
son af <i>Randver,</i> som var Radbarts och Audas son, och
således Haralds halfbroder. Hände sig nu en höst,
att denne Ring kom att besöka sin frände konung
Harald. Han blef härligen undfägnad och uppehöll sig
der någon tid, varande det bästa förtroende mellan
fränderna. Men emedan Harald begynte mycket att
åldras, satte han Sigurd Ring öfver hären, att han
skulle skydda landet, och någon tid derefter satte
han honom till konung i Upsala, öfver allt Sveavälde
och Vestergötland, behållande sjelf Östergötland och
Danmark.

Der uppkom dock oenighet mellan de båda
fränderna. Skalderne säga, att det var Odin sjelf, som
anstiftade den.<footnote>
Hvad som vanligen berättas om Haralds ålder och
sjuklighet samt försöket af hans män att dränka honom
i badet, synes vara yngre sagors försök att undvika
talet om Odin, den hedniske guden.</footnote>
Anledningar till strid pläga dock
icke vara svåra att finna för tvänne grannkonungar,
i synnerhet om den ene skall vara beroende af den
andre, fastän han känner sig stark nog att trotsa sin
öfverkonung. -- Vare emellertid härmed huru som helst,
det blef beramadt, att konung Ring i Sverige och den
gamle konung Harald Hildetand (de finnas, som säga, att

han var 150 år gammal) skulle mötas i strid, och blef
stället för striden bestämdt.

Der finnes på Sveriges östra kust en halfö, som
bildas af tvänne vikar, <sp>Bråviken</sp> och <sp>Slättbaken</sp>. På
denna halfö nära intill <sp>Varaby</sp> eller <sp>Tuna-å</sp> lågo
slätterna, der det vidtberyktade slaget stod, det
största i Norden i fordomtimma.

Sigurd Ring anlände först. Han hade samlat sin
här från Svealand och Vestergötland, men äfven
från Norge stötte mycket folk till honom, och
säges det, att när hären for ut genom Stocksund,
voro der samlade 2,500 skepp. Konungen sjelf med
sitt följe och vestgötahären red landvägen söder
ut till <i>Ejrarsund</i> (nu Örebro) och derifrån genom
den skog, som då hette <i>Kolmörker</i> eller <i>Myrkvider</i>
(nu <sp>Kolmorden</sp>) och hvilken då liksom nu skilde
Svealand och Östergötland. Vesterut, der denna skog
sammanhänger med <sp>Tylöskogen</sp> och <sp>Tiveden</sp>, var den
så godt som ogenomtränglig, hvarför äfven vägen gick
mera österut, ungefär der den nu går mellan Norrköping
och Nyköping. Här tågade Sigurd fram med sitt följe
och fann sin flotta sig till mötes.

Men ryktet om den stora striden, som skulle ega rum
mellan de båda frejdade konungarne, hade spridt
sig vidt omkring, och hvar der fans en kämpe,
som ville utmärka sig, så skulle han vara med i den
striden. Derför strömmade från alla håll konungar och
beryktade kämpar till så väl Sigurd som Harald. Så
kom till Sigurd en konung <i>Ali den fräkne,</i> och följde
med honom 7 andra konungar jemte en mängd kämpar,
bland hvilka den namnkunnige Starkodder, Storverks
son. Den sistnämnde skall om slaget hafva diktat ett
qväde, som af de äldsta häfdatecknarne blifvit lagdt
till grund för berättelsen om detsamma.

Harald hade samlat sin här från hela Danmark,
Östergötland och norra Tyskland, och var hären
så stor, att man kunde gå på skeppen liksom på
en brygga, från Selands strand till Skånes. Han
sände då en man, benämnd <i>Hjorleif,</i> med det saxiska
manskapet till Ring att uppsäga honom fred och sämja,
utmana honom till strid och bestämma stad och ställe,
der striden skulle stå. Många ryktbara kämpar voro
i konung Haralds här, namnkunnigast dock bland dem
alla <i>Ubbe</i> från <sp>Frisland</sp>. I sju dagar vräkte Harald
omkring på sjön, innan han landade i Bråviken, öster
om Sveahären. Den förnämste i Haralds följe och hans
rådgifvare var en höfding, som hette <i>Brune.</i> Honom
lät Harald skipa folket i slagtordning och skicka
höfdingarne under sina vissa märken.

Men i Haralds här voro äfven trenne sköldmör,
<i>Ursina, Heida</i> och <i>Vebiorg.</i> Sköldmö var den qvinna,
som, föraktande qvinnans vanliga, tysta verksamhet,
älskade högst utaf allt stridernas dån, mödor och
ära. Hagbart gaf sig ut för en sådan, när han kom
för att träffa Signild i Sigards gård, och i hans
ord till konungadotterns tärnor kunna vi ytterligare
utfylla beskrifningen om en sköldmö.

När nu hären var ordnad, sände Harald, som sjelf
för sin ålders skull måste färdas i vagn, Brune och
Heida att undersöka fiendens ställning, och om Ring
var redo till strid. Men de återkommo snart, och
Brune sade till konung Harald: »Som det synes mig,
äro Ring och hans folk färdiga till striden. Han har
dock så uppstält sin här och är hans slagtordning
så spetsig framtill som en vigge eller som ett
svinhufvud, att det lärer blifva svårt att strida
mot honom.» -- »Hvem har lärt konung Ring», svarade
då Harald, »att så ordna sin här? Tänkte jag dock
att ingen, förutom Odin och jag, skulle känna den
konsten. Eller månde du i dag, Odin, vilja göra mig
segern tvifvelaktig? -- Förr hände det aldrig; dock
beder jag dig, att du det icke tillstädjer. Men är det
nu så, att du icke månde gifva Harald segern i dag,
så låt honom falla med hela sin här; sig sjelf och
alla de svärdfallna gifver han dig, Odin!»

Det var, som Brune hade sagt. Konung Ring hade
stält sin här i svinfylking och var slagtordningen
så tät, att man ej öfver den främsta spetsen kunde
se längre bort. Främst i svinfylkingens spets, der
som mest gälla skulle, stod en den ypperste kämpe,
som hette <i>Ragvald</i> den <sp>rådkloke</sp>, och näst efter
honom stodo <i>Trygve</i> och <i>Läsir,</i> efter hvilka kommo
<i>Alfreks</i> båda söner och <i>Yngve.</i> I sista ledet stodo
<sp>Telemarksboarne</sp> från Norge. Om dem gick det talet,
att de egde minsta anseendet i hären och voro af alla
föraktade såsom tröga både i ord och gerning. Emedan
man derför ansåg sig hafva ringa hjelp af dem, hade
de fått den nämnda platsen i slagtordningen. Men de
voro dock skickliga bågskyttar.

Odin kom okänd en gång, säger en gammal sång,
till en konungs hof, och då han ej ville säga sitt
namn, blef han satt mellan dubbla eldar i åtta
nätter. Agnar, konungasonen, var den ende, som
förbarmade sig öfver den gamle, enögde främlingen
och räckte honom, der han satt uti lågorna, ett horn,
fullt af mjöd. Till belöning sjöng honom Odin en sång,
hvaruti han bland annat äfven lofvade honom riket
snart, något som inträffade, när Odin skildes från
konungagården och uppenbarade sitt namn.

I denna sång nämner han Valkyriornas namn, och
ingenting lämpar sig bättre än just dessa namn att
visa, huru hos de gamle tron på gudomliga makter
föddes och huru af bildliga föreställningar blefvo
gudomliga väsenden. <i>Hirst</i> är den första Valkyrians
namn och betyder skakning eller slag på sköldarna;
<i>Mist,</i> den andra Valkyrians namn, betyder förvirring;
<i>Skeggold,</i> den tredjes, betyder svärdens tid;
<i>Sjögul</i> flykt, <i>Hildur</i> tapperhet, <i>Thrudr</i> ståndaktighet
o. s. v. Se vi nu närmare på betydelsen af dessa namn,
skola vi finna, att de alla utmärka skiften i ett
fältslag. Slaget började med härrop och <sp>sköldskakning</sp>,
hvarunder härarne under en skenbar <sp>förvirring</sp>
ryckte emot hvarandra, och <sp>svärdens tid</sp> kom,
härarne sammandrabbade o. s. v. -- Dessa benämningar
blefvo stående; man begagnade ständigt uttrycket:
sköldskakningen, d. v. s. Hirst kommer, i stället för:

striden börjar; och likaså sade man svärdens tid är
inne, d. v. s. Skeggold är här, o. s. v. En hvar
inser väl, huru lätt man då kunde komma att tänka
sig Hirst och Skeggold som personer i stället för
begrepp -- och genast voro de gudomliga väsenden,
Allfaders tärnor, som ledde striderna och ledsagade
kämparne till Valhall.

<poem>
Stridslur ropar,
lösen flyger ut.
Svärdsklingor springa och blodströmmar vandra,
Härarne famna i vrede hvarandra.
</poem>

Så målar vårt århundrades skald begynnelsen af en
strid.

Och stridslurar ljödo på Bråvallaslätten och
sköldebrak och härrop.

Mist var när och Skeggolds
stund var kommen; hennes ansigte strålade, der hon
lyddes från hästen på sköldarnas gny och svärdens
sång.

Pilarne afskötos först, och de flögo genom luften tätt
som hagel; derpå kastades spjuten och så grep man till
slagsvärden och de jernbeslagna stridsklubborna. Som
tvänne åskmoln mötas, så möttes härarne, och der
blef ett vapenbrak, som om himmel och jord fallit
tillsammans:

<poem>
Hafvet, förskräckt,
tiger och undrar.
Solen är släckt,
Asa-Tor dundrar.
</poem>

Men ur förvirringen vid första sammandrabbningen se vi
snart en och annan figur liksom träda fram ur massan
och ensamt tilldraga sig vår uppmärksamhet.

Der se vi den gamle konung Haralds mäktige kämpe
Ubbe från Frisland gå fram ur den danska härens
djupa leder. Han riktar sin gång mot främste mannen
i Sigurds fylking, mot Ragvald den rådkloke. En den
allra hårdaste strid uppstod mellan dem, och man såg
de väldigaste hugg undfås och gifvas å ömse sidor,
ty storhuggande män voro de båda. Här utdelade dock
Ragvald sina sista hugg; han föll, och Ubbe sökte
vidare fram i striden, lemnande åt andra att döma,
hvem som var dråpligare kämpen. Trygve, som stod i
ledet efter Ragvald, var den, som närmast föll för
Ubbe. När Alfreks söner från Upsala märkte detta,
vände de sig båda mot honom, men så stark och märklig
kämpe var han, att han dräpte dem båda och strax
derpå äfven Yngve. Sedan gick han så häftigt fram,
att alla måste vika för honom.

När konung Ring såg detta, uppmuntrade han sitt folk
och sade, »att de icke skulle låta en enda man så
förhäfva sig öfver dem alla; modiga män som de voro.»
-- »Hvar är Starkodder nu?» sporde han vidare, »han,
som alltid förr bar högsta priset i striden?» --
Starkodder svarade: »Svårt är nu att vinna, herre;
dock skall jag göra mitt till och uträtta hvad jag
kan. Men Ubbe är en hård kämpe.» Derpå gick han emot
Ubbe, och begyntes nu mellan dem båda en strid, som
varade länge och som var den häftigaste. Slutligen gaf
Starkodder Ubbe ett stort sår, men sjelf hade han
fått sex och dem alla stora, så att han tyckte sig
aldrig hafva varit i större fara för en enda man.

Men härmassorna trängdes emellertid mot hvarandra,
och de båda väldiga kämparne skildes åt i
stridshvimlet. Ingenderas stund var ännu kommen, Ubbe
fortsatte sin väg, rödjande den för sig med svärdet,
som han förde med bägge händer, och var han nu blodig
på armarna ända upp till axlarna. Nu var han kommen
nära sista ledet i konung Rings slagtordning, det
ledet, der de föraktade Telemarksboarne stodo. Dessa
sade till hvarandra, när de sågo honom komma: »Nu
behöfva vi icke på något annat ställe söka inlägga
beröm; låtom blott denne stå i skottmål en stund
för våra pilar, och så ringa mången det aktar att
gå emot oss, må vi nu visa, hurudana män vi äro.»
Och tvänne de yppersta bland bågskyttarne, <i>Hadder
Hårde</i> och <i>Hroalder Tå,</i> sigtade på Ubbe och sköto honom
genom bröstet med två tolfter pilar. Fick så den bålde
kämpen sin bane. Han hade dessförinnan nedlagt 6 de
förnämsta kämpar och 16 män från Svea och Göta riken
och dessutom illa sårat 11.

Vebiorg gick i detsamma fram mot Sveahären. Först
träffade hon kämpen <i>Sote,</i> och töfvade ej länge, förr
än han måste segna ned på vallen för henne. Då kom
Starkodder emot henne. Mellan dem uppstod en hård
kamp; men ehuru hon erhöll stora hugg af kämpen,
träffade dock till slut ett hugg af henne hans
haka, så att svärdet i det närmaste skar den tvärt
af. Starkodder stoppade skägget i munnen, bet deruti
och höll sålunda fast hakan. Men sköldmön vann stort
beröm af de rön hon aflade. Strax derefter mötte henne
<i>Thorkil</i> <sp>den djerfve</sp>, en af konung Rings kämpar,
och af honom fick Vebiorg sin bane.

Skedde då på en liten stund stora förändringar, så
att lyckan ömsom gynnade hvardera krigshären till
skiftes. Mången man förglömde der hemresan och mången
blef förlamad.

Starkodder gick oaktadt sina sår frimodigt fram
mot fienden, och träffade han först kämpen <i>Hune,</i>
som han dock snart fälde, och strax derpå <i>Ella,</i> som
ville hämnas den förres död. Kämpen <i>Borger</i> och efter
honom <i>Hjorter</i> fingo samma öde, och räknades alla dessa
till de förnämsta af Haralds kämpar. Starkodder röjde
sig derpå väg med svärdet fram genom fiendehären,
och öfver allt föll folk till höger och venster för
honom. Mötte han så sköldmön Ursina, som bar kung
Haralds märke, och rusade genast emot henne. Sköldmön
sade till den framrusande mannen: »Visst rasar
du i striden, men nu är din dödsstund kommen.» --
»Dessförinnan skall du fälla kung Haralds märke»,
svarade Starkodder, huggande med detsamma af henne
venstra handen, i hvilken hon höll banestången. --
Kämpen <i>Brahe</i> kom för att hämnas, men han föll
genomborrad af Starkodders svärd. Nu gick Starkodder
ohejdad fram en stund, och högarne af de fallne
blefvo allt större vida omkring i hären. Kom då en
märklig kämpe,

<i>Gnep</i> <sp>den gamle,</sp> mot honom. Men det gick honom som
så många andra. Han fick af Starkodder sin bane och
likaså kämpen <i>Håte.</i> Men Starkodder hade sjelf de
svåraste sår. På halsen hade han fått ett stort hugg,
likaså framuti bröstet, så att lungorna kröpo ut,
och på högra handen hade han förlorat ett finger.

Då konung Harald nu blef varse, att manfallet började
blifva större på hans sida, och huru stort nederlag
hans hirdmän och kämpar lidit, stälde han sig på
knä i vagnen, som fört honom till striden, fattade
ett saxsvärd i hvardera handen och eggade hästarna
till språng midt in bland fienderna, der de voro som
tätast. Han högg och stack omkring sig på alla sidor
med svärden, afhändande så mången man lifvet, fast
han hvarken kunde gå eller sitta till häst. Slutligen
träffade ett klubbslag den gamle konungens hufvud, så
att detta remnade, och konungen föll död ur vagnen.

Odin i Brunes gestalt säges hafva gifvit Harald
Hildetand sin bane. -- Så snart konung Ring såg Haralds
vagn tom och deraf kunde förstå, att han var död, lät
han genast med stridslurarna gifva tecken, att striden
skulle upphöra, tillbjudande alla i fiendehären fred
och skonsmål, som de äfven antogo.

Följande dagen emot morgonen lät konung Ring undersöka
valplatsen för att finna sin frändes, konung Haralds
lik. Först vid middagstiden fann man det under en
stor hög af döda kroppar. Ring lät nu tvätta och sköta
det konungsliga liket efter gammal sed. Derpå byggdes
ett bål, och lades dit Haralds gyllene skeppsstam. Det
kungliga liket lades öfverst på bålet, som sedan
antändes. När då alla de förnämsta höfdingarne gingo
sörjande omkring bålet, uppmanade konung Ring dem att
kasta på elden guld och vapen och det dyrbaraste de
egde att dermed föda den låga, som förtärde en så stor
och vidtfrejdad konung. När bålet var nedbrunnet,
uppsamlades askan efter det förbrända liket och lades
i en urna, som jemte den häst, Harald helst ridit,
äfvensom hans vapen och sadel, infördes i en stor,
uppkastad hög. Sedan högen var igenkastad, talade
konung Ring till männen, bedjande gudarne, »att
Harald främst bland de döda måtte rida till Valhall
och der uti Odins sal bereda vänner och fiender goda
säten.»

Konung Ring blef nu ensam rådande öfver hela sin
aflidne frändes rike, både öfver Svea och Dana
välde. Till drottning egde han konung Gandalfs i
Alfhem dotter <i>Alfhild,</i> som var ganska skön till
utseendet, såsom hela hennes slägt. Med henne egde
konung Ring en son, som hette <i>Ragnar</i> och som tidigt
blef mycket stor och stark, mem på samma gång den
skönaste man, ty derutinnan bråddes han på mödernet.

När nu kontmg Ring var till åren kommen och Alfhild
längesedan var död, seglade han en gång ned till Viken
för att bilägga några tvistigheter, som der uppkommit
mellan skattkonungarne. Der blef då hållet ett stort
offer, och bland de många, som fjerran ifrån infunnit

sig till högtiden, var äfven en konung <i>Alfs</i> dotter
till Jutland, som för sin skönhets skull kallades
<i>Alfsol.</i>

Den gamle konungen blef alldeles förälskad i den
fagra konungadottern och begärde henne till äkta,
fastän gudarne vid ett offer afstyrkte det. Men
Alfsols bröder nekade att gifva henne åt den gamle
och skrynklige gubben. Ring blef häröfver högeligen
vred och förkunnade derför konungasönerna krig.

Dessa vore väl modige och tappre män, men fruktade
dock, att de skulle duka under i striden mot den
mäktige öfverkonungen, och gåfvo derför före stridens
början sin syster förgift. -- Striden utföll, som
bröderne väntat. Manfallet vände sig snart på deras
sida, och deras här flydde. -- När det så berättades
för Ring, som äfven erhållit svåra sår i striden, att
Alfsol var död, lät han föra hennes lik på sitt skepp,
jemte alla de fallna kämparna. Sjelf satte han sig vid
styret, der Alfsols lik var lagdt helt nära invid,
lät hissa seglen och antända skeppet, som för en
frisk vind styrde ut till hafs. Ragnar, konungasonen,
lät på stranden resa en hög till minne af sin fader.

*

<b>Sagan om Ragnar Lodbrok och hans söner.</b>

I Götaland var på denna tid en jarl, mäktig och
rik, som hette <i>Herröd.</i> Han hade en dotter vid
namn <i>Thora,</i> som var den skönaste och raskaste
jungfrun i alla stycken, som henne tillkom och
hvilka bättre äro att ega än att vara utan. Det var
hennes känningsnamn, att hon kallades <i>Borgarhjort,</i>
emedan hon så öfverträffade alla andra qvinnor,
som hjorten de öfriga djuren. Jarlen älskade henne
mycket och lät åt henne uppbygga en jungfrubur med
skidgård ej långt från konungshuset. Han beflitade sig
jemväl derom att skicka sin dotter något, hvaraf hon
kunde hafva förnöjelse. En dag lät han så föra till
henne en liten, men mycket vacker lindorm, som hon
förvarade innesluten i en ask. Men den lilla ormen
tillväxte beständigt, så att han snart icke fick rum
i asken, utan låg i ring omkring den. Efter någon
tid rymdes han icke i kammaren, utan lade sig omkring
hela jungfruburen och var så stor, att stjerten och
hufvudet nådde tillsammans. Blef han derjemte så ond
att vidfås, att ingen vågade sig till jungfruburen
eller borgen, utom den, som gaf ormen hans föda, och
han förtärde en oxe i målet. Jarlen fann detta vara
till mycken förargelse och gjorde så det löftet, »att
han ville gifva sin dotter till äkta åt den mannen,
eho han vara månde, som dräpte ormen.» Tidenderna
härom spordes vida öfver land; dock dristade sig
ingen att angripa den stora ormen.

Ragnar var vid denna tid 15 år gammal, men storväxt
mer än vanligt för de åren, och dertill modig och
hurtig samt vänsäll mot sina män, men förfärlig mot
sina fiender. Han hade länge farit omkring med sina
härskepp, och knappast fans hans like i bragder. Så

får han veta om Herröd, hans dotter Thora och om
lindormen samt den belöning, som var utfäst för ormens
baneman, men låtsade som om han icke gaf akt derpå
eller fäste sig dervid. Emellertid lät han göra sig
en underlig klädnad af ludna skinn samt en likadan
kappa, och när de voro färdiga, lät han koka dem i
beck och sedan upphänga dem, tills de hårdnade.

Hände sig nu en sommar, att Ragnar styrde sin led
till Östgötaskären och lade till med sina skepp i
en undangömd vik, hvarifrån det icke var långt till
jarlens gård. Sedan han legat der öfver en natt,
vaknar han tidigt om morgonen, reser sig sakta upp,
så att ingen af hans män skulle vakna, och ikläder
sig den omtalade besynnerliga klädebonaden. Derpå
går han till en sandbank vid stranden och rullar sig
deruti med sina beckiga kläder.

Går han så leden fram till jarlens gård, dit han
kom så tidigt om morgonen, att alla ännu lågo i
sin sömn. Ragnar beger sig emellertid rakt till
jungfruburen, hvar han såg ormen ligga omkring
skidgården. Tvänne gånger stötte han sitt spjut i
ormen; vid andra stöten vältrade sig ormen så hårdt
i sin dödsvånda, att spjutet gick af vid skaftet,
och blef det så stort gny, när ormen uppgaf andan,
att hela jungfruburen darrade. Ragnar var dock oskadd,
ty den hårda klädnaden hade skyddat honom emot allt
det etter, hvarmed han öfversprutades af ormen.

Qvinnorna i loftet vaknade af bullret, och Thora
tittade ut från kammaren och fick se en stor man,
hvars anletsdrag hon dock ej kunde urskilja, då det
ännu blott var i dagningen. Hon frågade, »hvem han
vore eller hvem han ville finna.» Ragnar, som efter
fullbordadt dåd ville skynda tillbaka till skeppen,
stannade, när han hörde jungfruns fråga, och qvad:

<poem>
Lifvet, det ljufva, jag vågat
för fagra qvinnan och visa.
Högg jag fjellfisken<footnote>Ormen.</footnote> dödssår,
nu i mitt femtonde år.
Hafva skall ringlande ormen
stort sår uti hjertat;
om mig ej dödssår han gifvit,
slående häftigt i dödskamp.
</poem>

Derpå gick Ragnar bort utan att säga mera; men
spjutskaftet tog han med sig och lät blott sjelfva
spjutet stå qvar i såret. Thora förstod klart,
att främlingen sagt sitt ärende och sin ålder, och
började hon eftersinna, hvem det väl kunde vara,
om det varit en menniska eller icke; ty hans växt
syntes henne vara snarlik ett trolls, i synnerhet
efter den ålder, han sade sig hafva. Hon lägger sig,
emellertid åter och somnar.

När nu folket samlades om morgonen, blef man varse,
att ormen var död, genomstungen af ett stort spjut,
som ännu stod qvar i såret. Jarlen lät borttaga det,
och befans det vara så stort, att få kunde föra
det. Hans löfte kom honom nu i hugen, och då han ej
kunde veta, om det var en menniska eller ett troll,
som dödat ormen, gick han
till råds med sina män och sin dotter, huruledes
man skulle lättast få reda på den verklige
banemannen. Männen hålla för likligast, »att den väl
vorde sökande efter sin lön, som derpå hade arbetat»;
men Thora rådde, »att jarlen skulle stämma till tings
och befalla en hvar att der infinna sig. Vidginge
någon då ormens banesår, skulle han hafva skaftet med
sig och visa, att det passade till spjutet.» Detta
syntes jarlen godt, och lät han så pålysa tinget.

Till Ragnar på skeppen kommer snart underrättelsen
om, att jarlen stämt folket till ting. Han begaf
sig derför dit med hela sin här, men stannade vid
framkomsten ett stycke från det andra folket. Jarlen
stod nu upp på tinget och äskade ljud. »Hafven tack,
gode män», sade han derpå, »att I min ordsändning
väl emottagit, och skall jag nu säga eder ärendet,
huru allt sig tilldragit hafver.» -- Han berättade nu
ormens död och slutade med dessa ord: »Skulle nu någon
vara på tinget, som har det skaft, hvilket passar till
spjutet, bäre han det fram och sanne sin saga, och
jag skall hålla mitt löfte, vare han hög eller låg.»

Nu frambärs spjutet till hvar man å tinget, men
ingen fans, som kunde vidgå, att det var hans, eller
framvisa det felande skaftet. Omsider visades spjutet
för Ragnar, och han vidkändes det samt framvisade
skaftet, som fullkomligt passade till spjutet. Alla
förstodo nu, att det var han, som slagit ormen, och
fick han af den gerningen mycket beröm öfver hela
Norden. Han friar derpå till jarlens sköna dotter,
och lät sig fadern det synnerligen väl behaga. Ett
präktigt gästabud tillreddes, och blef det en härlig
bröllopsfest.

Efter bröllopet seglade Ragnar hem med Thora, och
lefde de mycket lyckligt tillsammans. De egde tvänne
söner, af hvilka den äldre kallades <i>Erik</i> och den yngre
<i>Agnar</i>. De båda bröderne voro stora till växten och
sköna till utseendet samt dertill mycket starkare än
de flesta menniskor då för tiden och mycket öfvade
i alla slags idrotter.

Hände sig nu, att Thora vardt sjuk, och dog
hon i den sjukdomen. Ragnar fattade deröfver
så stor sorg, att han ej mer ville ega någon qvinna.
Sedan trifdes han ej mera hemma som förr, medan,
Thora lefde, utan for vida omkring i beständiga
härnader, vinnande seger hvarhelst han kom.

Sigurd Faufnersbane, den store vidtberyktade
sagohjelten, hade med sköldmön <i>Brynhilda</i> en dotter,
som hette <i>Aslög.</i> Hon uppfostrades hos <i>Heimer,</i>
Brynhildas fosterfader, och var 3 år gammal, när
tidender kommo om Sigurd och Brynhildas sorgliga
död.<footnote>
Om dem finnes utförligt berättadt i en
annan gammal saga, den s. k. <sp>Völsunga-sagan.</sp></footnote>
Sigurd hade nämligen blifvit svekfullt dödad
af sin hustrus bröder, de s. k. Gjukungarne, och
Brynhilda dödade sig sjelf af kärlek till Sigurd.

Heimer förstod, att det skulle blifva granneligen
spanadt efter barnet, för att man alldeles måtte
utrota Sigurds ätt, och då han tillika betogs af en
så stor sorg efter sin fosterdotter Brynhildas död,
att han

ej mera trifdes hemma eller kunde sköta sin egendom,
beslöt han att vandra uppåt Nordlanden. Han lät
derför göra sig en harpa så stor, att barnet fick
rum deri, och så konstigt inredd, att man kunde taga
henne sönder och sätta ihop henne efter behag. Uti
den harpan gömde han barnet jemte mycket guld och
dyrbarheter, begifvande sig så på väg.

Alltjemt bar han harpan med sig, och någon gång djupt
inne i de ensliga skogarna, der endast ett brusande
vattenfall afbröt den högtidliga tystnaden, lät han
jungfrun stiga ut ur harpan och två sig. Och då hon
grät ibland, tyckande sig vara ensam och öfvergifven,
slog Heimer så kosteliga på harpan, att hon tystnade
och lyddes till strängaspelet. Och sålunda gick den
gamle framåt, hafvande ingen ro, sedan Sigurd och
Brynhilda voro gångna till det andra ljuset.

Kom han så en qväll med sin harpa till <sp>Spangarhed
i Norge</sp>. Det var en enstaka gård, der endast en
gammal gubbe vid namn <i>Åke</i> bodde med sin hustru,
en ful käring, som hette <i>Grima</i>. Utom dessa begge
fans der icke en menniska. När Heimer kom, var Grima
ensam hemma, ty gubben var gången till skogs. Hon
helsade på den ankommande och sporde, »hvad man han
vore». Heimer svarade, »att han var en stafkarl
(tiggare) och bad han om herberge öfver natten.» --
»Inga flera komma hit», malde käringen, »än att jag
väl kan mottaga dig, om du tycker dig behöfva vara
här.» Heimer svarade, »att bästa välfägnad vore den,
om eld gjordes upp på härden för hans skull.»

Käringen gjorde så; och när elden flammade värmande
från Spiseln, satte Heimer harpan utmed sig på
sätet. Men käringen blef dervid helt fundersam,
ehuru hon förblef ordkarg och surmulen. Som oftast
kastade hon ögonen till den gamle mannen och hans
harpa, och se! -- der sticker en flik af ett med guld
broderadt kläde fram ur harpan och der blänker under
vandrarens slitna trasor en kostelig guldring! --
När nu Heimer värmt sig och ätit ett torftigt mål,
bad käringen honom följa sig; »ty», sade hon, »det
är bättre för dig att sofva utom stugan, emedan det
nog varder mycket munkäbbel, när gubben kommer hem.»
Heimer bad henne råda, tog harpan och följde henne
till en lada, der hon menade, att han skulle i ro
kunna hvila ut efter den långa vandringen.

Gubben kom litet derefter hem ur skogen, men var trött
och ond att vidfås, emedan så mycket var i olag,
som käringen borde haft i sitt skick. »Ond lott»,
sade gubben, »har jag fått i lifvet; hvar dag måste
jag arbeta; mera, än jag förmår, men du är så arm och
led, att du icke tager dig något för, det gagneligt
är.» -- »Var ej ond nu», smilade käringen, »ty liten
tid kan nu vara, som du behöfver så arbeta, tills vi
äro lyckliga, allt medan vi lefva.» -- »Hvad menar du
med slikt tal?», sporde gubben. Grima berättade då,
hvad som tilldragit sig under gubbens frånvaro, »Och
lärer han (Heimer)», så Slutade hon, »hafva varit en
den störste kämpe, ty

jag tycker mig aldrig hafva sett hans like, men jag
menar, att han eger stora egodelar, och han är nu
mycket till ålders kommen. Gubben svarade, »att det
syntes honom vara onda råd att svika trötta gästen.»
Men Grima genmälte: »Huru länge skall du vara så
litet man för dig, att allt växer dig i ögonen? Gör
nu ettdera, antingen skall du dräpa honom, eller
också tager jag honom till min man, och då skola
vi dräpa dig. Och skulle jag kunna, ehuruväl äfven
det månde synas dig litet vardt vara, berätta dig,
hurusom han i qväll, medan vi voro ensamma, ville
locka mig till otrohet emot dig.»

Huru länge käringen sålunda eggade sin man, blef han
slutligen vred, och hon fick sin vilja fram. Åke tog
sin yxa och brynte henne, och när han var till reds,
följdes de åt till ladan, der Heimer sof. Heimer
snarkade hårdt i sömnen, och käringen skyndade på
sin man, medan tillfället var gynsamt. Under tiden
tager hon harpan och går med den in i stugan; men
gubben gick dit Heimer sof och gaf honom med yxan
banesår. Men i Heimers dödsstund blef der ett så
stort gny, att jorden skalf och ladan, der han låg,
föll ned och blef till spillror.

Gubben skyndade det fortaste han kunde in i stugan
till käringen, som mycket berömde honom. »Och tror jag
nu», sade hon, »att vi hafva fatt stor rikedom, och
skola vi fresta, om jag sagt sant.» -- De gjorde nu upp
eld, och käringen ville öppna harpan. Men harpan var
så konstigt sammansatt, att de ej kunde öppna henne,
utan måste hon brytas upp Der funno de då visserligen
mycken rikedom, men äfven barnet. Käringen sade då:
»Nu lärer det ske, som eljest plägar hända, att
den har olycka i följe, som sviker den honom tror.»
Gubben svarade: »Ej sker detta, efter som jag tänkte;
dock har det intet att betyda.» Han sporde derefter
flickan, »af hvad härkomst hon vore».
-- Men flickan svarade intet, som om hon icke kunnat
tala. Då sade gubben: »Nu har det gått, som jag
fruktade, att vårt anslag månde gå. Och hafva
vi begått en stor dårskap, ty hvad skola vi göra
med detta barnet?» -- »Derför finnes nog
råd», svarade käringen; »vi utgifva henne för
vår dotter, och skall hon heta Kraka efter
min gårdsmoder». Gubben genmälte: »Det lärer ingen
tro, att så däjelig mö skulle var dotter åt
så fula och vanskapliga hjon, som vi äro.»
-- »Icke lärer du veta något råd», sade
käringen, »men jag skall så laga, att det
ej månde tyckas olikligt, det hon är vår
dotter. Och skall jag stryka in hennes hufvud med
tjära, så är det troligt, att håret ej sedan mycket
växer. Dertill skall hon hafva en sid hatt och
trasiga kläder och förrätta det hårdaste arbete,
och skall folket snart tro, att jag dock varit en
däjelig qvinna, medan jag var i min faders gård.»
-- Gubben och käringen inbillade sig, att
Aslög var stum, emedan hon aldrig svarade dem.
Emellertid skedde som käringen sagt, och växte
Aslög der upp i stor fattigdom.

Emellertid for Ragnar vida omkring på vikingatåg. En
sommar höll han med sina skepp till Norge. Han fick
landkänning sent en

qväll och lade med skeppen in i en vik. Om morgonen,
när matsvennerne skulle fara till lands och baka
bröd, fingo de se, hvar der låg en gård helt nära,
och syntes dem lägligare vara att begifva sig dit
och der baka brödet. Gården var Spangarhed.

När de så kommo till gården, träffade de käringen, som
satt och åt ottemål, och frågade henne, »om hon var
matmoder i huset.» --»Jo, är jag väl så», svarade hon;
»men mitt namn är Grima, och är det något ovant. Men
hvilka ären I?» -- De svarade: »Vi äro Ragnar Lodbroks
tjenstesvenner och äro komna att baka bröd i land,
och bedja vi dig nu, att du hjelper oss dermed.» --
»Allt för styfva äro dertill mina händer nu», genmälte
käringen, »fast jag förr varit en helt annan både i
fägring och tilltagsenhet och i allo en sådan, som
man tycker bäst vara att ega. Dock har jag en dotter,
som må vara med eder, och lärer hon nu snart hemkomma;
hon heter Kraka, men det är nu så vida kommet, att
jag knappt råder öfver henne.»

Kraka hade, som vanligt, tidigt om morgonen gått vall
med boskapen, då hon i kom att blicka utåt hafvet
och fick se, hvar i en vik helt nära lågo många och
sköna skepp. Hon tog då vid att tvätta och kamma sig,
ehuru käringen hade förbjudit henne det, på det att
ingen skulle få se hennes fägring. Ty hon var bland
qvinnor den skönaste, och var hennes hår så långt,
att det räckte, öfver henne ända ned till marken,
varande dertill fint och mjukt som ett silke. Sedan
hon tvättat sig, gick hon hem och fick der se, att
män voro komna från skeppen, hvilka hade gjort upp
eld och höllo på att baka bröd.

Matsvennerne sågo förundrade på den undersköna
mön och frågade Grima, »om så fager mö vore hennes
dotter.» -- Grima jakade dertill. »Olika ären I då»,
sade svennerne, »så ful en trälqvinna, som du är;
ty en mö så fager som Kraka hafva vi icke sett, men
du kan skrämma folk med din uppsyn.» Grima svarade:
»Ej må någon nu se på mig, ty mitt anlete är mycket
förändradt, mot hvad det fordom var, då jag hölls för
fagrare än andra jungfrur.» Emellertid öfverenskommo
svennerne med Kraka, att hon skulle knåda degen,
men de baka ut brödet och grädda det. Kraka gjorde,
som de önskade, men alltjemt hade de sina ögon på
henne, så att de eftersatte sitt arbete, och allt
brödet blef brändt.

Efter uträttadt arbete foro männen åter till skeppen,
men, då de togo fram brödet, sade alla, att aldrig
något bröd blifvit så illa tillverkadt och att
svennerne derför voro straffvärda. Ragnar sporde
efter orsaken, och svennerne omtalade allt, huru det
tillgått, och sade, »att de hade sett en qvinna, som
ej hade sin like i verlden i fägring.» -- »Jemnskön
med Thora lärer hon dock icke vara», mälde Ragnar,
men svennerne stodo vid hvad de sagt och menade,
att hon i ingen mån gaf Thora efter. Alltså sade
då Ragnar: »Nu vill jag sända män, som kunna se,
om så är, som I sägen; i annat fall lären I få ett
svårt straff, som så vågat skymfa Thoras minne.» --
Den dagen kunde dock ej männen begifva sig i land,
så stormade det. Men följande dagen

gjorde de sig redo att fara. Då sade Ragnar till
dem: »Om I finnen mön så skön, som mig är sagdt,
så bed henne komma till mig, ty då vill jag ega
henne och hon skall blifva min. Men jag vill, att
hon skall komma hvarken klädd eller oklädd, hvarken
mätt eller hungrande; icke ensam, ej heller följd af
någon menniska.»

Männen foro sina färde och kommo till gården, der de
funno Kraka, och syntes dem ingalunda vara för mycket
sagdt om hennes skönhet. De framförde derför konungens
vilja och bud. Kraka eftersinnade hvad konungen hade
sagt och huru hon skulle kunna efterkomma hans önskan
men Grima sade »sig icke förstå, om den kungen vore
riktigt klok.» Kraka svarade männen med dessa ord:
»Så har kungen talat, att det månde ske, som han
sagt, om jag eljest förstår rätt, hvad han menar;
och vill jag komma till edra skepp, dock icke förr
än i morgon.» Männen foro då åter till skeppen och
sade för Ragnar, huru de uträttat hans ärende.

Följande morgon bittida begaf sig Kraka till
skeppen. Hon var klädd i ett fisknät och hade för
öfrigt sitt hår utslaget omkring sig. Hon hade ätit
en lök och var åtföljd af vallhunden. När hon kom
ned till stranden, frågade Ragnar från skeppet,
»hvem hon var och hvad hon ville.» Kraka svarade:

<poem>
Djerfdes ej bryta
bud, som konungen gaf
mindre motstånd att göra.
Huru att komma
klädd och dock oklädd,
följd och dock o följd,
tungt i mitt sinne låg.
</poem>

Ragnar skickade några män i land att ledsaga henne
till sitt skepp. Men hon gick ej ombord, förr än
hon fått löfte om frid och säkerhet för sig och sitt
följe. Då lät hon föra sig till konungaskeppet, och
när båten lade till vid sidan af fartyget, räckte
Ragnar ut sin hand för att hjelpa henne ombord och
ledsagade henne in i sitt tält. Ragnar fann nu, att
hvad männen sagt var sanning, och sedan han talat en
stund med Kraka, qvad han:

<poem>
Väl du nu gjorde,
väldige verldsfader,
om mön den milda
mig omfamnade.
<poem>

Kraka svarade:

<poem>
Ej bryte du ordet,
kung! som du gifvit.
Kraka har sökt dig,
i frid fare hon, Hilmer<footnote>Se noten sid. 91.</footnote>.
</poem>

Ytterligare talade de med hvarandra, och Ragnar sade,
»att hans hug stode till henne, och ville han, att hon
nu skulle följa med honom.» Men Kraka nekade dertill
och sade, »att det torde hända, när konungen kom ur
den förestående härnaden, att hans hug då var en
annan». Ragnar ropade emellertid på sin skattgömmare
och befalde honom framtaga den guldsömmade kjorteln,
som Thora hade egt. Sedan bjöd han den åt Kraka och
qvad:

<poem>
Förstår du väl detta?
Vill silfkjorteln du hafva,
som Thora-Hjort egt?
Den anstår dig väl.
Lekt hafva händer
hvita å denna.
Hon var sin herre
blid, allt intill döden.
</poem>

Kraka qvad:

<poem>
Ej må jag taga
silfmärkta kjorteln,
som Thora-Hjort egde,
den passar mig ej.
Mig kallar man Kraka.
I vadmalet svarta
å stenar går,
drifver vid stranden getter.
</poem>

»Och det anstår mig icke», tillade hon, »att pryda
mig i grannlåt, medan jag vistas hos gubben. Men nu
vill jag hemfara. Dock må du, om din hug ej skiftas,
sända efter mig framdeles.» Och skildes så Kraka
och Ragnar den gången.

Det dröjde ej länge, förr än Ragnar åter lade till vid
Spangarhed. Han sände genast några män till Kraka med
sin helsning, »att hon nu skulle lemna sitt hem och
följa med honom.» Tidigt följande morgonen gick Kraka
att stå för gubbens och käringens säng och frågade,
»om de voro vakna.» -- De frågade tillbaka, »hvad
hon ville.» -- Hon svarade »sig ärna bortfara och ej
längre blifva hos dem. »Jag vet väl», sade hon, »att
I dräpten min fosterfader Heimer, och jag eger ingen
värre att löna än eder. Vill dock ej låta eder något
ondt vederfaras; men det allena önskar jag, att hvar
dag, som I lefven, må blifva eder allt värre, och
den sista allra värst; och dermed må vi nu skiljas.»
-- Gick så Kraka sin led till skeppen och blef der
väl emottagen.

När Ragnar kom hem i sitt land igen, tillreddes ett
det präktigaste gästabud, och blef Ragnars och Krakas
bröllop der drucket.

Åren ledo fram, och Ragnar fick många söner med
Kraka. Äldst var <i>Ivar.</i> Han var benlös, ty der
benen skulle vara, var allenast brosk, hvarför han
beständigt måste bäras på bår; men han var storväxt
och stark och derjemte af ett fagert utseende samt så
vis och förståndig, att hans jemnlike icke fans. Den
andre sonen hette <i>Björn,</i> den tredje <i>Hvitserk</i> och den
fjerde <i>Ragnvald.</i> Alla voro de stora och starka och
väl öfvade i alla slags idrotter. -- Ragnars söner med
Thora, Erik och Agnar, voro äfven berömliga kämpar,
farande ständigt om somrarna i viking, vinnande ära
och rykte.

En dag sade Ivar till sina bröder Björn och Hvitserk:
»Huru länge månde det så förblifva, att vi sitta hemma
och icke söka vinna någon heder?» -- Bröderne svarade
sig vilja följa hans råd så i detta som i allt annat. --
»Är det min vilja», sade då Ivar, »att vi anhålla
hos vår fader om väl utrustade skepp och manskap,
och fara så bort att afla oss gods och vinna loford,
om så vill lyckas.» -- Sedan de talat så sins emellan,
gingo de inför Ragnar och bådo honom gifva sig
skepp och manskap. Ragnar villfor sönernes begäran,
hvarpå de foro till hafs, hafvande många strider
och beständig seger, så att deras folk och egodelar
alltjemt ökades.

Ivar sade sig då vilja, att de höllo sig dit,
hvarest vore att finna mera motstånd, så att man
rätt kunde röna deras raskhet. Bröderne sporde,
hvarest han visste det ställe vara, der sådant månde
ernås. Ivar nämnde staden <sp>Hvitaby</sp>. »Der är», sade han,
»ett stort offerställe, och hafva många sökt det,
men ingen kunnat vinna staden. Äfven vår fader Ragnar
har måst med oförrättadt ärende vända från den staden
tillbaka.» Bröderne genmälte: »Då månde der antingen
besättningen vara mycken och dertill tapper, eller
också vara andra svårigheter. Dock månde du råda häri,
om vi skola hålla dit eller ej.»

Nu hålla Ragnars söner till Hvitaby. När de tagit
landfäste, höllo de rådligast att lemna något manskap
qvar till skeppens försvar, och förordnades dertill
yngste brodern Ragnvald med tillräckligt folk. Ty
Ragnvald ansågs för sin ungdoms skull ej vuxen de
rön, som de andra väntade att aflägga. -- Innan
de nu begåfvo sig upp mot borgen, berättar Ivar,
att der på borgen funnos tvänne qvigor, hvilka voro
så förtrollade, att ingen mäktat stå dem emot eller
fördraga deras råmande. Han bad bröderne dock »värja
sig det bästa de kunde och ej låta skrämma sig, ty
trolldomen hade ingen fara med sig.» -- Derpå ställa de
sitt manskap i ordning och draga upp mot borgen. När
så männen på borgen blefvo dem varse, släpptes
qvigorna lösa, och lupo de fram med häftigt råmande
och så elakt läte, att hela hären förskräcktes.

Detta ser Ivar, der han bäres omkring i striden på
sköldar, och beder männen gifva sig en båge. Sedan
han fått den, skjuter han qvigorna till döds, hvarpå
skräcken försvann från hans folk och striden tog en
annan vändning. -- Emellertid tog Ragnvald till orda,
der han var på skeppen, och talade till sitt folk:
»Sälle äro de män, hvilka hafva slik skämtan som nu
mina bröder. Mig och eder hafva de lemnat qvar här,
på det berömmet och äran måtte tillfalla dem allena;
för den skull skola vi af eget råd gå dit upp.»
De gjorde så, och Ragnvald gick så hårdt fram i
striden, att han innan kort föll. De andre bröderne
inträngde emellertid i borgen, och blef der en hård
strid, som lyktades så, att borgfolket tog till
flykten och förföljdes ett stycke inåt landet. Derpå
borttogo de all lösegendom, uppbrände husen, nedbröto
borgen och höllo så derifrån med sina skepp.

Den tiden rådde öfver Sverige en konung vid namn
<i>Östen Beli,</i> och hade han en enda dotter <i>Ingeborg,</i>
som var mycket skön och vän. Konung Östen var mäktig
och dertill mycket klok samt hade sitt hufvudsäte i
Upsala. Tillika var han en så ifrig offerman, att
ingenstädes i Norden var ett så idkeligt offrande
som i Upsala på hans tid. I synnerhet dyrkade man
och offrade till en ko, som hette <i>Sebelja,</i> och för
den orsakens skull mäktade ingen med framgång anfalla
konung Östen. Ty när en fiende kom, stäldes Sebelja
framför hären, och knappt hade hon rusat framåt och
låtit höra sitt råmande, förr

än fienden blef så förvillad, att männen vände sina
vapen inbördes mot hvarandra. Hände det derför, att
Svithiod var fredadt för härjande fiender under lång
tid.

Mellan Ragnar och konung Östen rådde vänskap och
stort förtroende, och plägade de hvarje sommar besöka
hvarandra. En sommar, efter som i ordningen var,
kom då Ragnar till Svithiod att gästa konung Östen,
och blefvo han och hans män, som vanligt, på det
bästa emottagna. När man så satt tillsammans vid
gästabudsbordet, bjöd Östen sin dotter, den sköna
Ingeborg, att bära fram hornet åt Ragnar och hans
män. Ragnars män kommo derunder att tala sins emellan,
»hurusom det mycket hederligare och bättre vore, om
Ragnar friade till konungadottern Ingeborg, hellre
än att längre ega gubbens dotter från Spangarhed.»
Detta talet kom så vida, att en af männen upptäckte
det för Ragnar, och lyktades den saken så, att Ragnar
och konungadottern förlofvades, dock skulle hon länge
gå som fästmö.

När nu gästabudet var ändadt, lagar sig Ragnar till
hemfärd, varande om densamma för öfrigt intet annat
att berätta, än att den gick lyckligt. Men när han
nalkades sin konungsgård, och färden gick genom en
skog, befalte han männen stanna, när de kommit till
en slät plan i skogen. Han bjöd då, »att ingen
skulle uppenbara, hvad han ärnat och beslutat om
giftermålet med konung Östens dotter; eho, som det
gjorde, skulle plikta derför med sitt lif.» Sedan han
hade sagt detta, begåfvo de sig till konungsgården,
der alla mottogo den återkomne konungen med stor
glädje, så att man strax drack fägneöl för honom.

Länge hade nu icke Ragnar suttit i högsätet i
konungasalen, förr än Kraka trädde inför honom,
satte sig i hans knä, lade händerna om hans hals och
sporde efter tidender. Ragnar sade »sig inga hafva
att förtälja», och när qvällen så led till ända och
männen från dryckeslaget begifvit sig till hvila, och
allt var tyst, gingo äfven Ragnar och Kraka till sitt
sofrum. Kraka frågade då ännu en gång efter tidender,
men fick samma korta svar, och var Ragnar i öfrigt
ingalunda så vänlig, som han plägade, föregifvande
sig vara trött af resan. »Må derför jag», mälde då
Kraka, »säga dig tidender, emedan dig ej lyster några
säga.» -- Ragnar sporde, »hvilka de kunde vara.» --
»Jag menar det månde nyhet vara», sade hon, »om en
konung fäster sig qvinna, och likväl männen säga, att
han tillförene eger en annan.» Ragnar frågade:, »Hvem
har slikt för dig sagt?» -- Hon svarade: »Behålla skola
dina män lif och lemmar, ty ingen af dem hafva det
mig upptäckt. Månde du icke hafva sett mina foglar,
som sitta här i tornet invid? Genom dem hafver jag
allt lärt känna. Och beder jag dig nu, att du ej
verkställer det äktenskapet, som tilltänkt är; ty vill
jag uppenbara för dig, att jag är en konungadotter och
icke en gemen gubbes, och var min fader så berömlig
en man, att hans jemnlike icke varit funnen, och
min moder den skönaste och vittraste bland qvinnor,
så att hennes namn varar, medan verlden står.»

-- »Hvem var då din fader», sporde
Ragnar, »eftersom det icke är den fattige
gubben på Spangarhed?» -- Kraka svarade:
»Min fader var Sigurd Faufnersbane och min moder
Brynhilda.» -- Olikligt synes mig», genmälte då
Ragnar, »att deras dotter skulle heta Kraka
och uppfödas i sådan fattigdom, som på Spangarhed
var.» -- »Derom månde sagan vittna», svarade
hon, och berättade så utförligt om sin
födelse samt huru hon kommit till Spangarhed
och hvad som der hade tilldragit sig, tills Ragnar
och hon der träffades.

När hon slutat, sade Ragnar: »Jag må undra, Aslög,
på allt, hvad du nu berättat.» Hon svarade: »Du vet,
att jag är hafvande, och månde fostret, jag går med,
vara ett svennebarn. Å honom skall synas ett märke,
såsom låge der en orm kring hans öga, och om så är,
beder jag dig tro på Aslög och ej så tida fara till
Sverige, att du får kung Östens dotter. Derjemte
beder jag dig, att barnet, om hederstecknet efter
min förmodan finnes kring dess öga, månde uppkallas
efter min fader.»

Någon tid derefter föder Aslög en son, och buro
svennerne honom inför Ragnar i kungssalen. Ragnar
upptog barnet i sitt sköte och beskådade det
noga. Svennerne sporde då, huru pilten skulle heta.
-- Ragnar svarade:

<poem>
Sigurd månde
svennen heta.
Månde han ung
stånda i striden.
Lik är han moder
och brås på sin fader;
månde han hedra
Odins-blodet.
</poem>

Drog Ragnar så en guldring af handen och gaf åt gossen
till namnfäste. Men när han räckte ut handen och ville
lemna ringen åt barnet, bar det sig så till, att han
kom att röra med den vid barnets rygg. Ragnar uttydde
tecknet, som skulle pilten förakta guldet, och qvad:

<poem>
Dyra ringen
med glittrande stenen
synes förakta
Brynhildas ättling.
Dock <i>Budle</i>-sonen<footnote>Budle hette Brynhilds fader.</footnote>
den skall bära i blodiga strider
för hjeltehären.
Pryde den ingen
annan än Sigurd,
strålande ringen,
för kämpahand gjord.
Hafver dock aldrig
harmen mig träffat
tyngre än nu.
Men jag den fördrager.
</poem>

Med färden till Sverige blef nu intet af. Men Aslögs
härkomst blef bekant, så att alla visste, det hon
var Sigurd Faufnersbanes och Brynhildas dotter.

När det nu led fram på nästa sommar och Ragnar
icke kom till det vanliga gästabudet, då tiden
dertill var inne, tyckte konung Östen detta vara
en stor sidovördnad mot honom och hans dotter, och
upphörde så vänskapen mellan båda konungarne. Erik
och Agnar, Ragnars söner med Thora, beslöto då härja
på Sverige. De drogo derför
tillsammans en stor här och byggde nya skepp. När
dessa voro färdiga och Agnars skepp skulle skjutas af
de underlagda rullorna i hafvet, bar det sig så, att
en man kom att sta i vägen för skeppet och fick deraf
sin ibane. Detta syntes dem ej vara något godt förebud
till företaget, men de ville dock ej afstå derifrån,
utan begåfvo sig, när allt var redo, till konung
Östens rike, der de foro härjande fram öfver allt.

Snart kommo tidender till Östen, att en fiendtlig
här var i landet, och lät han genast budkafveln gå
öfver sitt rike.

<sp>Budkafveln</sp> begagnades i utomordentliga fall, såsom
vid påkommande krig eller äfven om ett brott, som
kräfde större uppmärksamhet, blifvit begånget, att
sammankalla »man ur huset». Den bestod af en staf,
bränd i ena änden och försedd med en rännsnara i den
andra, viljande man dermed utmärka, att den, som ej
lydde budskapet eller underlät att fortskaffa kafveln,
skulle blifva hängd eller få sitt hus uppbrändt. I
afseende på dess kringskickande var det en lag,
att budkafvel eller <sp>härrör</sp>, som den äfven kallades,
alltid skulle gå fram, ej tillbaka; kom han öster
in i byn, skulle han gå vester ut; kom han sunnan,
skulle han gå åt norr, och var ej den hemma, som
närmast i ordningen skulle mottaga den, sattes den
öfver hans säng eller stugudörr.

Sålunda fick Östen samlad en stor här, med hvilken
han tågade fram emot fienden. Anländ med hären till
en stor skog, slog Östen upp sina tält, hvarpå han
lät männen samlas och talade till dem så: »Det är
mig sagdt, att Ragnars söner äro på vallen på andra
sidan skogen, och går deras manskap ej upp till
fjerdedelen mot vårt. Vi skola derför skipa folket
så till strids, att blott en tredjedel skall gå fram
ur skogen; och lära konungasönerne då tro sig hafva
segern i händerna. Månde så hela den öfriga hären
med Sebelja draga fram ur skogen, och väntar jag
mig deraf stor framgång.» Det skedde som konungen
ville, och striden gick efter hans uträkning. Erik
och Agnar trodde sig hafva så godt som segrat, när
de sågo den obetydliga hopen komma fram ur skogen,
men när den öfriga hären kort derefter blef synlig,
och Sebelja blef lössläppt och med sitt förfärliga
råmande rusade in i deras leder, blef ett stort gny,
och deras slagtordning blef nära upprifven. Ty
männen stridde inbördes med hvarandra, och endast de
båda bröderne höllo stånd mot fienden.

Men ehuru bröderne voro käcke män och hade få
sina likar, förmådde de dock ej stå emot en sådan
öfvermakt och så mycken trolldom. De gingo alltjemt
främst i striden, höggo sig gång efter annan väg tvärt
igenom Östens här och stridde väldeliga, men slutligen
föll Agnar. Erik ansträngde sig då till det yttersta
för att hämnas broderns död, aktande lifvet föga,
såsom en viking anstod; men just när han stridde som
häftigast, blef han öfvermannad och tillfångatagen.

Så snart Östen blef detta varse, gaf han befallning,
att striden skulle upphöra, och när Erik blef framförd
till honom, bjöd han

honom frid och förlikning och dertill sin
dotter till äkta. Men Erik svarade:

<poem>
Ej vill jag för broderblodet
jungfruns famntag köpa,
ej höra männen qväda
om Östen, Agnars bane.
Mig moder då ej gräte
och Eriks minne drucke ingen;
ty låten spjutens uddar
mig stånda igenom.
</poem>

Derpå steg han fram till Östen och begärde, »att hans
följesmän måtte hafva fred att fara, hvart de ville;
och är det så min vilja, att spjut här nedsättas
i vallen och att jag sedan månde kastas på dem och
sålunda låta lifvet.» Konung Östen svarade, »att han
skulle villfara hans begäran, änskönt Erik valde
det, som illa vore för dem bägge.» -- När spjuten voro
uppsatta, qvad Erik:

<poem>
Ej kungason
har bättre bädd slitit,
skönt skriande korpar
oss bägge månde slita.  
</poem>

Derpå gick han fram mot spjutbädden, drog en ring af
sin hand och gaf den åt sina män att föra till Aslög,
och qvad:

<poem>
Fören nu min helsning,
huru Eriks kämpar föllo.
Lärer Aslög mig mest sörja,
när hon död mig spörjer
för en jungfrus skuld.
Skall ock det styfmodern
sina söner säga.
</poem>

Blef han så kastad på spjuten. Då såg han, hvar en korp flög
fram öfver hans hufvud och qvad:

<poem>
Skriar korpen på rof,
högt öfver mitt hufvud;
vill af min kropp
gästabud göra.
Lönar han illa
de många rofven,
jag i striderna
honom skurit.
</poem>

Derpå lät han sitt lif med stor frimodighet.

Eriks män gåfvo sig genast på hemfärden och stannade
ej, förr än de kommo till Leidre, der Ragnar hade
sitt hufvudsäte. Ragnar var sjelf borta, och hans
söner voro ej ännu hemkomna från sin härnad, så att
Aslög var ensam hemma. Sändemännen töfvade i tre
dagar, innan de gingo in i kungssalen för Aslög. Hon
frågade genast, hvilka de voro, ty hon hade ej förr
sett dem. Då svarade den förnämste af männen, »att de voro
Agnars och Eriks likmän». Då qvad hon:

<poem>
Hvad talen I för ångest?
Äro Svear i landet,
eller allnya tidender
om konungar utomlands fallne?
Hört hafver jag sunnan
om danska kämpars
ofärd.
Vidare vet jag intet.
</poem>

Kämpen svarade:

<poem>
Dig säga vi nu
dina styfsöners död;
om sönernes af Thora fall
och valda härens undergång.
Högt öfver Eriks hufvud
sjöng flygande örn hans lof.
Nu har jag tidender framsagt;
nyare än dessa jag vet ej.
</poem>
Aslög bad dem nu förtälja, huru allt hade tilldragit
sig, och qvad så mannen Eriks qväde, när han skickade
henne ringen. De sågo då, huru hon fälde tårar, röda
som blod och hårda som hagelkorn, hafvande ingen sett
henne gråta hvarken förr, ej heller sedan. Hon sade
sig emellertid ej kunna något göra, förr än antingen
Ragnar eller sönerne hemkomme; dock skulle hon ej
underlåta hämnden efter de fallne, som om de varit
hennes egna söner.

Hände sig nu, att Ivar och bröderne kommo förr hem
än Ragnar; och det töfvade ej länge, innan Aslög
besökte dem, förande vid handen den yngste sonen,
Sigurd, som då var tre år gammal. När hon steg in i
salen, der sönerne voro, gåfvo de sin fägnad tillkänna
öfver sammanträffandet, och sporde de hvarandra efter
tidender. Fick Aslög då veta om sin son Ragnvalds död,
samt huru dermed hade åtburit; dock sörjde hon honom
mindre och qvad:

<poem>
Började Ragnvald färga
sitt svärd i mannablod;
for så djerft till Odin,
först af mina söner.
</poem>
»Högre beröm», tillade hon, »kunde han ej vinna.» De
frågade då, »hvad tidender hon hade att förtälja.» Hon
svarade: »Edra bröder, Erik och Agnar, äro fallne män,
hvilka jag hållit för de modigaste, och är det nu min
vilja att hämnas deras död, hvarför jag beder eder att
derutinnan bistå mig. Dock blifver det eder till stor
skam, om I talen slikt och låten edra styfbröders död
vara ohämnad.» Ivar svarade härtill: »Det är visst,
att till Sverige att strida mot konung Östen och hans
myckna trolldom kommer jag aldrig.» Då qvad Aslög:

<poem>
Litet mig lyster att dölja,
om Erik och Agnar,
skönt ej af mig födde,
vore i lifvet ännu
och hörde eder falla;
att de ej skulle
låta eder ligga
året ut ohämnade.
</poem>

Ivar svarade: »Ovisst är, om det gagnar, fast du
eggar oss till färden med det ena qvädet efter det
andra; eller huru vet du, hvad fara der förestår?»
-- »Jag vet det ej så visst, eller kan du sjelf säga,
hvilka svårigheter der möta?» genmälte Aslög. -- Ivar
sade: »Det är så stor trolldom, att jag aldrig hört
dess like. Konung Östen är dertill mäktig och mycket
klok och eger han en ko, vid namn Sebelja, som är så
förtrollad, att ingen förmår stå henne emot, börande
man derför så laga, att detta odjur förr rödjes af
vägen än konungen; men jag vill dertill hvarken
sätta mig sjelf i fara, ej heller mitt manskap.»
Aslög bad honom då besinna, »att han ej kunde kallas
för en hjelte, om han slikt fruktade»; men, som hon
nu tyckte sin förhoppning på sönerna sviken, och de
litet tycktes värdera hennes ord, ty ärnade hon sig
lemna dem. Då sade den lille Sigurd: »Säga må jag
dig, moder, hvad mig bor i hugen; dock kan jag ej
råda öfver de andras svar.». -- »Det vill jag höra»,
sade Aslög, och Sigurd qvad:
<poem>
Om du längtar moder,
skall å tredje dygnet
denna rustning ske,
fast långan led vi hafva
Skall ej hädanefter,
om så disor duga,
i Upsala råda
konung Östen.
</poem>

Aslög sade: »Du, min gode son, tyckes vilja göra,
som din moder vill; dock är det föga utsigt, att
vi båda kunna något härutinnan uträtta utan dina
bröders hjelp; kan likväl hända, att hämnden efter
min önskan går i fullbordan, och tyckes du, min
son, skicka dig ärliga.» -- Nu förändrades brödernes
hug. Björn och Hvitserk först och sedan Ivar lofvade
att lemna sin hjelp, tilläggande den sistnämnde,
»att nu rådligt vore att endrägteligen beflita sig
om skeppsrustningen, om man ville vinna seger.» --
Skildes så Aslög från sina söner.

För Sigurd, som blott var tre vintrar gammal, åtog
sig hans fosterfader utrustningen af både skeppen och
manskapet; och gjorde han sin sak så väl, att inom
3 dygn voro 5 välrustade skepp färdiga. Björn och
Hvitserk anskaffade inom 5 dygn 14 skepp, och Ivar
10, sedan 7 voro förlidna efter den dag, då de hade
utlofvat färden. När så hela utrustningen var färdig,
beslöt man att skicka en del af folket landvägen, och
följde Aslög sjelf med det manskapet. Färden gick
lyckligt, och de sammanträffade på utsatt ställe,
hvarefter de förfärligaste härjningar begynte, så
att man dödade allt, hvad lefvande var.

Några män undkommo till konung östen, frambärande
till honom tidenderna om den väldiga hären, som var
kommen i landet, och om den grymma framfarten. Konung
Östen tyckte sig kunna veta, hvad för vikingar de
voro, och lät budkafveln gå, stämmande tillsammans
allt det manskap, som vapen kunde bära. »Vi skola»,
sade han till sina män, när hären var samlad,
»hafva med oss kon Sebelja och låta henne löpa före
krigsfolket, och hyser jag det hopp, att det nu skall
gå såsom tillförene, att de ej kunna uthärda hennes
råmande. Derhos vill jag hafva folket eggadt till
ett mäktigt motstånd, att vi måga vräka ifrån oss
den stora fiendehären.»

Mötte han så bröderna, och blef der ett hårdt
sammandrabbande. Men vid Sebeljas råmande begynte
samma förvillelse som alltid. Brödernes män började
strida sins emellan, och det buller och vapengny,
som Ivar befalde hela hären upphäfva, tjenade
till intet. Då Ivar såg detta, befalte han dem,
som buro honom, att framskaffa till honom en stor
stock, hvilken de skulle göra till en båge jemte
pilar. Männen gjorde, som han sade; dock tyckte
ingen det vara likligt, att det vapnet skulle
kunna brukas. Ivar eggade nu ytterligare folket att
hålla sig modigt och att med sitt gny och rop söka
öfverrösta Sebelja, hvarpå han lät föra sig ett
stycke på sidan om hären, der han kunde hafva en
bättre öfversigt af de stridande.

Fick han då se, hvar Sebelja kom rusande, och bärarne
sågo, huru han spände den oformliga bågen lika lätt,
som om det varit en almvidja, samt huru han lade
tvänne pilar derpå. Derefter hörde de strängen hvina
så hårdt, att de tyckte sig ej hafva hört dess like, och
sågo de med detsamma, hvar pilarne flögo fram,
så väl riktade, att de träffade hvar sitt öga på
Sebelja, som dervid föll ned till marken. Men hon
var dock ej träffad till döds, ty hon reste sig åter
ögonblicket derefter och framrusade ännu vildare och
med ett ännu mera förfärligt vrålande än förut. Som
hon nu kom närmare bröderna, hvilka voro de enda,
som ej förvillades, utan höllo stånd mot fienden,
befalte Ivar sina bärare, att de skulle kasta honom
på henne. Bärarne verkstälde hans befallning, och är
det sagdt, att när de kastade honom, var han så lätt
som ett barn, men när han föll på Sebeljas rygg, vardt
han med ens så tung som ett berg, så att hon segnade
ned till marken och fick alla sina ben krossade,
hvarefter hon ej vidare stod upp igen. Sedan Ivar
derpå åter blifvit upplyftad, ropade han med så hög
och stark stämma, att han hördes öfver all hären,
och lyktade han sitt tal med de orden, »att, såsom
nu den värsta faran vore öfverstånden, borde de som
hårdast anfalla fienden.» -- Och blef det så den allra
hårdaste strid, och Björn och Hvitserk gingo så fram i
striden, att ingen kunde stå dem emot. Slutligen föll
konung Östen, och bröderne behöllo segern. De gåfvo
de öfverlefvande af fienderna fred, och Ivar sade,
»att han ej längre ville härja i höfdingalöst land,
utan hellre hålla dit, der mera motstånd var att
vänta», hvarpå bröderne och Aslög åter vände hem.

Bröderne foro sedan ständigt i härnad, och, när Sigurd
växt upp, var han alltjemt med dem. Berättades så
för dem en gång om en stor och väl befästäd borg,
som kallades <i>Wiflisborg,</i> och sade Ivar genast,
»att de borde försöka sig mot den borgen.» På vägen
dit foro de fram med härsköld och förstörde alla
fästningar, tills de slutligen uppslogo sina härbodar
framför staden. Första dagen blefvo de dock stilla
och samtalade med borgamännen, tillbjudande dem »att
antingen uppgifva borgen, då hela manskapet kunde
få fred, eller ock försöka sig i striden mot dem,
då ingen skulle skonas.» Men borgamännen svarade,
»att de ingalunda ville uppgifva en så ointaglig borg,
förr än fienden visat dem sin mandom och tapperhet.»

Led alltså den natten. Följande dagen gingo bröderne
till storms, men kunde intet uträtta. De lågo der
framför en half månad, sökande genom allehanda
krigsputs vinna borgen; men allt var förgäfves, och
de ärnade derför vika derifrån. Borgamännen uthängde
då öfver murarna de dyrbaraste tapeter och kläder
och framvisade de kostbaraste arbeten af guld och
silfver, ropande derjemte till de belägrande: »Vi
höllo före, att dessa män voro Ragnars söner och
att deras manskap var tappert folk; men det må vi nu
väl säga, att det intet lyckats dem bättre än andra
män.» Derpå uppgåfvo de ett väldigt härrop, slogo på
sköldarna och eggade de belägrande på det häftigaste.

Detta gick Ivar så till sinnes, att han blef sjuk,
så han knappt kunde röra sig, hvarför bröderne måste
töfva ännu en tid för att se, om det skulle blifva
bättre med honom, eller om han skulle dö. Han låg
en hel dag utan att säga ett ord. Omsider bjöd han,
»att man

skulle tillsäga Björn, Hvitserk och Sigurd, att han
ville hafva möte med dem och deras vittraste män.»
Sedan nu bröderne och de förnämste höfdingarne samlat
sig hos honom, sporde Ivar, »om de funnit något råd,
som gåfve mera förhoppning om seger än tillförene?»
-- Men de svarade, att de det icke kunnat, utan
väntade de nu, som förr, att hans råd skulle vara dem
gagneligast.» -- Då sade Ivar: »Jag har ännu ett råd,
det vi ej hafva frestat. Vi skola, när det skymmer
på, lönligen begifva oss till skogen, som ligger
här bredvid, men lemna härbodarna qvarstående efter,
och måste hvarje man i hären hugga så stor vedbörda,
som han förmår bära, hvarefter vi draga mot borgen på
alla vägar och kasta eld i veden utanför muren. Tyckes
mig då, att derutaf skall blifva så stort ett bål,
att borgmuren springer sönder, om vi dertill hjelpa
med vallslungor.»

Bröderne gjorde nu, såsom Ivar rådt dem till, och
det gick äfven efter Ivars förväntan. Vallslungorna
gjorde så stora öppningar i den upphettade muren,
att det ej mera var svårt intränga i borgen, och, när
man nu fick strida på jemn mark, dröjde det ej länge,
innan bröderne hade besegrat borgamännen, hvilka dels
stupade, dels flydde. Bröderne fingo ett stort byte
och uppbrände hela fästet, så att de lemnade efter
sig blott en grushop, när de tågade bort.

Derpå höllo de åter till hafs, och de södra länderna
fingo tillräckligt veta af, att Ragnars söner funnos,
och var förskräckelsen för deras blotta namn så stor,
att det minsta barn visste berätta om deras grymma
framfart och kände deras namn. Men å en annan sida
växte äfven deras ryktbarhet, så att man sade, att
deras likar ej funnes i hela verlden. Kommo de så en
gång till en annan befästad stad, som hette <i>Luna,</i>
hvilken de äfvenledes uppbrände, ärnande icke förr
låta af, än de intagit sjelfva <i>Rom.</i>

Rom var en urgammal stad, anlagd redan 700 år
före Kristi födelse, och var hufvudstad i det
stora romerska riket, som till slut innefattade
alla länder i Europa vester om Rhein och söder om
Donau samt dessutom alla de länder, som omgifva
<sp>Medelhafvet</sp> i så väl <sp>Asien</sp> som <sp>Afrika</sp>. Detta stora
rike delades år 395 i tvänne, som kallades det
<sp>öst-romerska</sp> och <sp>vest-romerska</sp> riket. Af dessa båda
egde det öst-romerska ganska länge bestånd, ehuru
dess område efter hand så förminskades, att det
till slut endast bestod af hufvudstaden och närmaste
område. Det vest-romerska upplöstes redan 476 efter
Kristi födelse, och hade då alla dess länder intagits
af germaniska folk. Sjelfva staden Rom bibehöll dock
sitt gamla anseende, förnämligast derför att det
vesterländska kristna Europas förnämste prest der
hade sitt säte. För öfrigt hade den redan före 476
blifvit af germaner intagen och plundrad. Vid denna
tid, då Ragnars söner härjande foro fram öfver hafven,
mot slutet af 700-talet, egdes större delen af Italien
af ett germanfolk, som kallades <i>Longobarder,</i> hvilkas
rike dock sedermera blef eröfradt af Carl den store.

Ragnars söner höllo nu mot Rom, emedan dem var sagdt,
ätt staden var stor och väl bemannad samt att der
funnos de största rikedomar. Emellertid, som de i
det eröfrade Luna rådslogo om denna färden, kom dit
till dem en gammal, gråhårig man. Bröderne frågade
honom, »hvem han var.» -- Mannen svarade, »att han var
en stafkarl och att han vandrat genom många länder.»
-- »Då kan du», sporde vidare bröderne, »förtälja oss
många tidender, som vi vilja veta.» Mannen genmälte,
»att helt visst det land icke funnes, hvarom de ville
veta, men som han var okunnig om.» -- »Säg oss då»,
sade bröderne, »huru lång vägen är härifrån till
Rom.» -- »Väl kan jag säga eder något märke dertill»,
genmälte mannen. -- »I sen dessa jernskor, som jag
har på fötterna. De äro nu utnötta såsom de, hvilka
jag bär på ryggen. Jag har nött ut dessa jernskor på
vägen från Rom och hit.»

Bröderne funno nu, att vägen till Rom var allt
för lång, hvarför de vände sig dädan, farande vida
länderna omkring, vinnande rikedomar och ära.

Satt nu Ragnar på gamla dagar hemma i sitt rike, och
visste hvarken han eller drottningen, hvar sönerne
voro. Men det hörde de af skaldernes sånger och af
männens berättelser, som derom visste, att sönernes
beröm var vida större än andra mäns och att deras
like väl icke funnes. Led det så en tid, men allt
under tiden väcktes Ragnars håg efter stridernas ära,
och han började eftertänka, hvad beröm han kunde
vinna, som ej mindre skulle kringspridas.

Lät han då bygga tvänne skepp, så stora, att deras
like ej dittills varit sedd i Norden. Härutaf och
af påbudet om en stor utrustning öfver allt riket
kunde männen förstå, att konungen hade någon härfärd
ur landet i sigte. Ryktet härom spriddes snart och
uppväckte stor fruktan hos alla närgränsande konungar,
som något välde hade, att de ej längre skulle blifva
vid sina länder, sökande emellertid genom vårdkasar
ställa sig säkra för en öfverrumpling.

En gång, när Aslög och Ragnar språkades vid, frågade
den förra, »hvart han väl ämnade härfärden.» --
Ragnar svarade, »att det skulle gälla England. Och
vill jag», sade han, »ej hafva till den färden flera
skepp än dessa båda, och så mycket manskap, som i
dem rymmes.» Då sade Aslög: »Djerf och ovanlig synes
mig den färden, och tyckes rådligare vara att hafva
flera, men smärre skepp.» -- »Det är ej så ovanligt»,
genmälte Ragnar, »att vinna länder med många skepp;
men slikt har hittills ingen hört, att någon med
blott tvänne skepp har kunnat vinna ett land, sådant
som England; och går jag miste om segern, kan det
lättare fördragas, då jag blott har två skepp.»

Aslögs vidare invändningar tjenade till intet. Det
blef, som Ragnar ville, och då skeppen voro färdiga
och bemannade, och en gynnande vind manade till
färden, gaf Ragnar befallning att lägga ut till
hafs. Aslög följde Ragnar till skeppen, och när de
skulle skiljas, sade hon »sig vilja vedergälla honom
den kjorteln, som han en gång gifvit

henne.» Ragnar frågade, »huru dermed var
beskaffadt»; men Aslög qvad:

<poem>
Dig unnar Aslög
sida, osömmade skjortan,
väfd med trofast hug
af hvitgråa håren.
Dig blöda ej benen,
dig biter ej svärdsegg
i heliga skjortan,
åt gudarne signad.
</poem>

Ragnar tog emot gåfvan och sade sig vilja följa
det rådet. Derpå skildes de, och Ragnar steg öfver
skeppsbord; men det kunde en hvar se, att skilsmessan
gick Aslög hårdt till sinnes.

Ragnar håller nu mot England, som han hade
beslutat. Men när de fingo land i sigte, uppkom
der en så häftig storm, att båda de stora skeppen,
såsom Aslög hade förutsagt, brötos sönder mellan
klipporna, så att Ragnar och folket blott med möda
kunde rädda sig. Så fort de emellertid kommo i land,
gick Ragnar fram med härsköld öfver landet, härjande
och nedbrytande alla borgar, som lågo i vägen.

<i>Ella</i> hette konungen, som den tiden regerade öfver
England. Han hade på olika ställen utsatt män, som
med det första skulle förkunna honom, när Ragnar med
sin här gjort landstigning, och så snart han fick
underrättelse derom, samlade han öfver hela sitt rike
en stor här af alla, som sköld kunde föra och häst
rida. Med den hären tågade han mot Ragnar. Förr än
striden begynte, talade Ella till sina män, »att de
ej i striden skulle bära vapen mot Ragnar; ty sådana
söner», tillade han, »eger Ragnar, att de ej skola
lemna oss i fred, om han faller här.»

Ragnar gick i striden med den skjorta, Aslög gaf honom
vid afskedet, och med det spjut, som han begagnade,
då han dödade den stora lindormen kring Thoras sal,
hafvande för öfrigt intet annat skyddsvapen än en
hjelm på hufvudet. Striden blef dock ej långvarig,
ty Ragnars manskap var mycket mindre än Ellas,
men den blef dock ganska hård. Ragnar banade sig
hela dagen väg fram och åter genom Ellas folk, och
kunde ingen stå emot hans väldiga hugg, hvarken med
sköld eller hjelm. Men intet vapen kunde bita på
honom, ty han skyddades af Aslögs skjorta. Likväl
lyktades striden så, att alla Ragnars män föllo,
och blef han sjelf instängd med sköldar och sålunda
tillfångatagen. Han tillfrågades då, »hvem han vore»,
men han teg och svarade intet. Då sade Ella: »I värre
mannarön skall han komma, om han ej vill säga oss,
hvem han är; kasten honom derför i ormgården, och
månde han der sitta, tills han säger oss sitt namn,
så att vi kunna veta, om han är Ragnar; men då tagen
honom genast upp.» Fördes Ragnar så till ormgården,
men det väckte männens förundran, att ormarne ej beto
honom, liksom vapnen förut ej kunnat det. Ella befalte
då, att skjortan skulle dragas af honom, och sedan det
blifvit verkstäldt, hängde ormarne fast vid honom på
alla sidor. Då sade Ragnar: »Grymta månde grisarne,
om de visste galtens öde och hvad den gamle nu lider.»
-- Men männen förstodo dock icke, om det verkligen var
Ragnar eller någon annan kung, utan läto honom sitta
qvar. Sjöng han sedan, under sina svåra plågor en
sång om alla sina beståndna strider och sina många
bedrifter.

<poem>
Höggo vi med svärd.
Var det ej långt tillbaka,
när vi till Götaland gingo,
gåfvo lindormen bane.
Fick jag då Thora,
och nämndes jag sedan
Lodbrok af männen,
allt för den striden.
Men Lindormens bane
gaf strålande lön åt Ragnar.

Höggo vi med svärd.
Var det i min ungdom,
när vi i Öresund
vunno åt vargar blodsår
och åt fotgula foglar
mat förskaffade.
Högt sjöngo svärden
i blanka hjelmar;
allt var hafvet blodfullt,
korpen vadade i blod.

Höggo vi med svärd.
Växte väldiga striden,
innan <i>Freyr</i> konung föll
i <sp>Flemmingslandet.</sp><footnote>Flandern.</footnote>
Beto blåa svärden
skarpt i guldlagd brynja,
färgades röda af blod.
Hård var sårudden fordom.
Gräto tärnor morgonstriden,
månget rof fick vargen.

Höggo vi med svärd.
Hård föll stormen på skölden,
männen föllo till jorden
i <sp>Northumberland</sp>.<footnote>Nordöstra delen af nuvarande konungariket England.</footnote>
Var det en morgon arla,
männen flydde
ur Hildurs-leken,<footnote>Stridsleken af Hildur, en af valkyriorna.</footnote>
och hvassa svärden
hjelmarna klöfvo.
Var det ej som ung enka
i högsätet kyssa?

Höggo vi med svärd.
Hårfagre svennen flydde
och enkans talvän
arla om morgon.
Var det, som varma badet
vinskänkande tärnan
bar oss i <sp>Ila sund</sp>,
innan <i>Orm</i> konung föll.
Blodskölden såg jag brista,
brötos då kämparnes lif.

Höggo vi med svärd.
Höllo å <sp>Lindiseyre</sp>
med konungar trenne
blodiga svärdsleken.
Få månde det fägna.
Föll mången i varggapet.
Höken slet kött med ulfven,
att han lyckligt skildes dädan.
<sp>Irars</sp> blod i hafvet
flöt bland slagna kroppar.

Höggo vi med svärd.
Hvad är för hjelten bättre
än att i spjutstormen
främst undergå döden?
Ofta sörjer den sitt lif,
som aldrig af nöden trycktes.
Ondt sägs vara att egga
arga örnen till svärdslek.
Kommer hjertat aldrig
hugblödig man till gagns.

Höggo vi med svärd.
Håller jag det för lag,
att en gångar mot en
jemnt uti striden.
Att sven ej flyr för sven,
var hjeltars adel länge.
Alltid skall tärnornas vän
modig vara i svärdsdån.

Höggo vi med svärd.
Det har jag städse rönt,
att vi stå under ödet.
Få undgå nornornas lag.
Ej tänkte jag Ella
skulle min ålder ända,
då, när hans män blödde
och skeppen vi körde i djupet.
Vida jag mättade vargen
med rof i Skotlands-fjärden.
</poem>
<poem>
Höggo vi med svärd.
Var det alltjemt min hugnad,
att Balders faders<footnote>Odins.</footnote> bänkar
bonade jag vet i salen.
Snart skola vi dricka
ur hufvudets krumma träd.<footnote>d. ä. hornen.</footnote>
Ej kommer jag sorgbunden
till Odinssalen.
Höggo vi med svärd.
Visst ville nu alla
Aslögs söner
väcka bittra striden,
om de helst visste,
huru jag lider,
huru de etterfulla mig slita.
Möderne fick jag söner,
som gaf dem mod i hjertan.

Höggo vi med svärd.
Snart ärfva sönerne riket.
bygger i hjertats sal.
Väntar dock, att Odins staf<footnote>spjutet.</footnote>
stånder snart i Ellas blod.
Månde af vrede svälla
hjertat hos mina söner.
Ej skola skarpa svenner
stillasittande varda.

Höggo vi med svärd.
Vann jag i femtio
fulla strider
seger och gods.
Minst tänkte jag af alla,
då ung jag for i härnad,
att raskare konung
månde finnas.
Vinka till Valhall Åsar,
ej sörjer jag döden.

Hastom oss hädan.
Hem bjuda mig disor,
som från sköldsalen
Odin har nedsändt.
Glad skall jag öl med Asar
i högsätet dricka.
Lidna äro lifvets stunder;
leende vill jag dö.
</poem>

Så dog Ragnar, låtande sitt lif med frimodighet.

Ella kunde nu nogsamt förstå, att det verkligen var
den beryktade nordmannakungen, som icke velat säga
sitt namn och som låtit sitt lif i ormagården. Han
blef derför mycket orolig för sitt rike, huru han
skulle kunna behålla det, och ville derför utforska
Ragnars söner, huru de skulle mottaga underrättelsen
om faderns död, och om de skulle rusta sig till
hämnd. Han lät då göra ett skepp redo till färden och
förordnade en klok och oförskräckt man deröfver. Men
när ändamålet med färden blef kunnigt, syntes den så
farlig, att nästan ingen ville fara. Till slut var
dock skeppet utrustadt på det bästa med manskap och
allt och lemnade så engelska kusten.

Ragnars söner hade emellertid härjat vida öfver land
söderut, och när de slutligen vände stäfven mot Norden
och aktade att fara hemåt, hade de ingen kännedom
om hvad i hemtrakterna timat. Och är det sagdt,
att när folklandet fick höra talas om brödernes färd
mot norr, förödde det sitt eget land och rymde med
sina egodelar, hellre än att lemna dem i vikingarnes
händer.

Nu hände sig, att bröderne anlände förr, än skeppet
med Ellas utskickade. Vid deras hemkomst anstäldes
stora gästabud. Tilldrog sig då en gång, när de
sutto vid gästabudsbordet, att dörren slogs upp, och
främmande män trädde in i salen. De gingo dristeliga
ända fram till högsätet, der Ivar satt. Sigurd Ormiöga
och Hvitserk sutto något åt sidan och spelade <sp>tafl</sp><footnote>Schackspelet kallades så.</footnote>
men Björn var sysselsatt att skäfta sitt spjut.
Sedan derpå sändemännen vördsamt helsat på Ivar,
och denne vänligen besvarat helsningen, sporde Ivar,
»hvadan de voro och hvilka tidender de medförde.»
Den förnämste bland sändebuden svarade, »att de voro
engelske män och att deras konung Ella utskickat
dem att för bröderna berätta om konung Ragnars,
deras faders, fall.»

Sigurd och Hvitserk läto vid dessa ord taflet
falla, och Björn stödde sig vid sitt spjut. Ivar
sporde granneligen efter alla omständigheterna vid
faderns död, och sändemännen berättade troget,
huru allt hade tilldragit sig från Ragnars ankomst
till England och tills han lät sitt lif. När
sändemännen då hade hunnit så långt i sin saga, att
de omtalade Ragnars ord: »Grymta månde grisarne, om
de nu visste, hvad galten lider», kramade Björn så
häftigt om spjutskaftet, att det syntes märke efter
handen. När sändemännen hade lyktat sin berättelse,
ristade han spjutet, så att det sprang i tvänne
delar. Hvitserk höll under hela berättelsen i handen
en taflbricka, som han hade utspelat, och kramade
den så hårdt, att blodet sprack ut under hvarje
nagel. Sigurd Ormiöga höll en knif i handen, hvarmed
han skafde sina naglar, och hörde han så noga på,
hvad sändemännen sade, att han ej gaf akt på knifven,
förr än den skafde mot benet; skötte dock icke derom.

Ivar satt i högsätet och sporde på det noggrannaste
om allt, huru det tilldragit sig, men derunder
skiftade hans ansigte färg, så att det stundom
var rödt, stundom blått, men deremellan dödsblekt
af den vrede, som arbetade inom honom. -- När så
sändemännen slutat sin berättelse, sprang Hvitserk
upp och sade: »Vi skola som snarast hämnas vår
fader, och månde vi begynna med dessa männen.»
Men Ivar svarade; »Det dådet får icke ske, broder,
utan skola de fara i frid, hvart dem lyster.»

Männen gingo då in i salen och skyndade sig till sitt
skepp, och när vinden var god, lade de ut till hafs,
kommande lyckligen hem till England till konung Ella,
för hvilken de berättade, hurudant brödernes beteende
varit vid underrättelsen om Ragnars död.

»Det synes mig», sade Ella, sedan männen slutat
sin berättelse, »som om vi skulle hafva mest att
frukta för Ivar, efter hvad som I om honom sägen,
skönt ej något godt är att vänta af de andra heller;
dock få vi för dem behålla riket.» Lät Ella sedan
hålla noga vård om allt sitt rike, att ingen fiende
oförvarandes måtte komma öfver honom.

När sändemännen hade lemnat konungasönerna, gingo de
å rådstämma, huru de skulle anställa hämnden efter sin
fader. Ivar sade dock genast ifrån, »att han ej ville
hafva någon del i brödernes råd, ej heller skicka något
manskap. Ty det gick för Ragnar», sade han, »som jag
kunde tänka det förut; han började illa sin sak, i ty
han ingen orsak hade mot Ella, och plägar det ofta
så hända, att den, som af öfverdåd gör andra orätt,
får ett olyckligt slut. Vill jag

derför taga penningböter af konung Ella, om han
derutinnan vill vara ense med mig.»

Bröderne upptändes af vrede, när de hörde dessa
Ivars ord, och sade, »att de aldrig skulle låta en
sådan skymf fästas vid deras namn, ehuru det skedde
mot hans vilja; ty många varda sägande», menade de,
»att vi skamligt låtit våra händer ligga overksamma,
om vi ej hämnas vår fader, helst som vi med härsköld
farit vida öfver verlden och dräpit mången saklösan
man. Skulle nu icke detta ske? -- Vi vilja snarligen
utrusta hvarje skepp i Dana välde, som ännu kan plöja
vågen, och kalla hvarje man, som kan bära sköld,
till striden mot Ella.» -- Ivar stod dock icke att
öfvertala. »Jag stannar», sade han, »med de skepp,
jag eger att råda öfver.» Emellertid samlade sig
mycket mindre folk till bröderna, än som skulle varit
fallet, om Ivar deltagit i företaget. De seglade dock
med det folk de fingo till England.

Så fort bröderne anlände, fick Ella kunskap derom
och lät genast sina lurar blåsa tillsammans så
mycket folk, att hans krigshär blef oräknelig, och
mötte derpå bröderna. Men emedan Ivar icke var med i
slaget, var lyckan viken ifrån bröderna den gången,
så att Ella vann seger.

När bröderne då kommo hem, sade Ivar »sig vilja
erfara, om konung Ella ville unna honom någon heder;
tyckande det bättre vara att med honom ingå förlikning
än utsätta sig vidare för sådan ofärd, som bröderne
nu hade gjort.» Hvitserk svarade uppbragt härtill:
»Må du handla i din sak, som dig synes, Ivar; jag
vill icke hafva någon del med dig, och aldrig taga vi
böter för vår fader.» -- »Månde vi då nu skiljas?»
genmälde Ivar; »råden I öfver det, som vi gemensamt
ega, dock vill jag, att I skicken mig den lösegendom,
som faller på min lott.»

När detta nu var afgjordt mellan bröderna, bjöd Ivar
dem farväl och seglade till England. Vid framkomsten
begaf han sig till konungen och helsade honom
vördsamligen. Derpå sade han: »Jag är kommen att orda
med dig, konung Ella, om förlikning och slik heder,
som du vill bevisa mig, hellre än att förlora flera
män för dig eller för mig sjelf.» -- Ella svarade, »att
mången höll det orådligt att tro på Ivar eller hans
bröder.» -- »Ringa vilkor är det, jag af dig fordrar»,
mälde Ivar, »och vill jag, om du bifaller mig dem,
svärja att aldrig strida mot dig.» Konungen frågade
då, »hvad han fordrade i förlikning.» -- »Jag vill»,
svarade Ivar, »att du gifver mig så mycket land,
som jag kan betäcka med en oxhud. Deromkring skall
jag uppföra en vall och vill ej hafva mera af
dig.» Konungen tyckte detta vara en ringa begäran,
och då han ej kunde finna det blifva till någon
skada för honom eller hans land, gaf han Ivar sitt
bifall. »Dock skall du med ed bedyra», sade han till
Ivar, »att du ej skall strida mot mig. Och fruktar
jag då ej för dina bröder, om du är mig trogen.»

Ivar aflade den fordrade eden och skred derefter till
utförandet af sitt uppsåt. Han skaffade sig en hud af
en 8 års gammal oxe, lät den uppmjukas i vatten och
uttänja den, upprepande detta trenne gånger. Derefter
lät han sönderskära huden i fina remmar och
använde allt, hvad han kunde af densamma dertill,
således äfven håret. Med dessa remmar inrymde han en
så vid plats, att han der kunde uppföra en stor
borg. När den blef färdig, kallades den
<sp>Lundunaborg</sp> och blef berömd som den största i Nordlanden.

Ivar satt sedan i ro på sin borg, och var han så
rik och gifmild, att han utdelade gåfvor med båda
händerna, och dertill så vis, att alla sökte honom
om råd i svåra mål. Blef han derigenom så vänsäll,
att han bekom hvarje mans förtroende. Konung Ella
sjelf hade mycket gagn af honom och sökte hans råd
vid många tillfällen.

När det sålunda gått en tid bortåt, sände Ivar
män till sina bröder att lemna honom andelen af
lösegendomen efter fadern. Bröderne sporde männen,
huru Ivar hade det, men de kunde dock ej af dem
fa veta, hvad som egentligen bodde i Ivars sinne,
Emellertid fingo männen, hvad Ivar begärt, och
återvände dermed. Alla dessa egodelar skänkte Ivar åt
de förnämste männen i riket, dragande dem sålunda från
konungen till sig, och lofvade alla att sitta stilla,
om än en krigshär skulle anfalla England. Sedan Ivar
var säker om konung Ellas förnämste män, skickar
han bud till sina bröder, att de skulle göra en stor
rustning öfver alla sina riken.

När denna ordsändning framkom till bröderne, förstodo
de strax Ivars mening, att det nu var tid att med
hopp om framgång hämnas deras faders död. De gjorde
då, som Ivar hade sagt dem, och fingo en stor här
tillsammans, med hvilken de höllo mot England. Så
snart Ella fick tidender härom, samlade han folk,
men fick blott ett ringa antal, emedan de flesta
voro sitt löfte till Ivar trogne. Ivar for då att
möta konung Ella och sade sig vilja stå fast vid den
svurna eden, men att han ej gat råda för hvad hans
bröder sig företogo; så mycket ville han dock göra,
att han skulle besöka dem för att få veta, om de voro
böjda att stanna sin här och ej åstadkomma mera ondt,
än de redan gjort. -- Ivar begaf sig efter aftal till
bröderne, men eggar dem att gå framåt och med det
snaraste laga, att det kom till strid, alldenstund
konungen nu hade mycket mindre manskap. Bröderne
svarade, »att Ivar ej behöfde egga dem, ty de hade
samma hug som tillförene.»

Sedan begaf sig Ivar åter till konung Ella och sade,
att hans bröder voro allt för mycket upphetsade för
att lyda hans råd. »Men jag vill dock fullända min
edgång och ej strida mot dig med mitt folk, låtande
striden mellan dig och mina bröder gå som han kan.»
Konung Ella gijck nu till striden, men när han och
hans män fingo se, hvar bröderne och deras här kommo
framtågande, betogos de af skräck för det myckna
folket.

Uppstod emellertid ett hårdt och långt slag,
ty Ella värjde sig

manligen; men Ragnars söner gingo så manligen
fram i striden, att Ellas folk till slut måste fly,
och han sjelf blef fången.

Ivar sade då, »att konung Ella skulle dö och att man
skulle komma ihåg deras faders dödssätt. Den man,
som uddsnällast är», sade han, »skall derför rista en
orm på Ellas rygg, det djupaste han kan, och skall
ormen rödfärgas med hans blod.» Det skedde, efter
som Ivar sade, och blef detta konung Ellas bane.

Bröderne tyckte sig nu hafva hämnat sin fader, konung
Ragnar, och skiftade de så hans länder mellan sig;
men Ivar blef konung öfver England.

Ivar blef konung i England efter Ella; de andre
bröderne foro hem och delade sin faders länder. Björn
Jernsida fick dervid Sverige. Från denna tid foro
de ej mera gemensamt i härnad, utan hvar för sig,
och lefde Aslög, deras moder, länge nog för att höra
sönernes lof i saga och sång.

När deras tid var ute och de voro döda, fans der
ej i Nordlanden någon, som deras män ville sätta i
jemnbredd med dem, och länge talades i Norden om de
mandomsrön, Ragnar och hans söner utfört.

Sådan är Ragnars och hans söners saga. En kedja
af äfventyr och bragder, hvars början och slut
utsträcktes så långt, som sagan fann det för godt,
och vi veta, att hon derutinnan tog sig stora
friheter. Så har hon å ena sidan satt sin hjelte
i samband med händelser, som gå allt för långt
tillbaka i tiden för att möjliggöra sluthändelsernas
inrymmande inom en och samma menniskoålder. Dessa
sluthändelser innehålla hämndekriget efter Ragnars
död, »hvilket», säger vår störste historieskrifvare,
Geijer, »lätteligen kunde ständigt ånyo berättas under
nordiska vikingaskarors mer än hundraåriga härjningar
på Europas kuster. På dessa tändes de bål, i hvilka
den nordiska hedendomen med blodigt raseri offrade
sina sista krafter, mätande, såsom fordom Odin,
efter lågans höjd äran efter döden; och i starkare
färger kunde dess äfven i undergången förfärliga anda
ej framställas än i denne Ragnar, som sjunger sina
bedrifter under det ormarne gnaga honom i hjertat;
än i desse söner, af hvilka en väljer skarpa spjut
till sin dödsbädd, en annan låter bränna sig på ett
bål af slagna fienders hufvuden, en tredje befaller,
att hans hög skall resas på den kust af hans rike,
som mest är utsatt för anfall.»

Hvad tiden beträffar, då Ragnar och hans söner
skola hafva lefvat, synes man med all sannolikhet
kunna sätta den till slutet af 700-talet. Engelska
krönikor omtala, att år 794 en konung för de nordiska
hedningar hade, efter att någon tid förut hafva
plundrat klostret på ön <sp>Lindisfarne i Northumberland</sp>
nära skotska gränsen, blifvit slagen och på ett
grymt sätt dödad. Och stämmer denna underrättelse
fullkomligt öfverens med hvad Ragnar sjelf förmäler
i sin dödssång, der han talar, om »svärdsleken
på Lindiseyre».

*

Efter Ragnar och Björn Jernsida, hvilken för oss är
den vigtigaste, såsom den der fick Sverige, följer en
rad af konungar, om hvilka man med visshet endast
känner, att deras lefnad var uppfyld af ständiga
härfärder, men i öfrigt föga eller intet -- blotta
namnen. Riket gick åter i brödraskifte, dock icke så,
som efter Agne Skjalfarbondes död, att rike och
konungadöme sönderföll i småriken, allt efter som
ätten grenade sig. Vi finna nu tvänne konungar nämnda
på en gång, ehuru man icke vet att säga, i hvilket
förhållande de verkligen stodo till hvarandra.

Af dessa konungar är en i synnerhet märklig. Det
är <i>Björn at Haugi</i> (öfversatt: Björn på Högen, ehuru
han vanligen kallas Björn på Håga). Under hans tid
predikades nämligen första gången kristendomen i
vårt land. Denna händelse är af utomordentlig vigt,
och vi återkomma till den, när vi begynna det tredje
och sista skedet af sagoperioden.

Björn at Haugi var medregent till en vid namn
<i>Edmund,</i> och denne hade en son <i>Erik,</i> med tillnamnet
<i>Väderhatt,</i> hvars saga vi nu gå att förtälja.

*

<b>Erik Väderhatt och Harald Hårfager.</b>

<i>Erik Edmundsson</i> var en väldig krigare efter
tidens sed. Hvarje sommar låg han i härnad,
och Finland, Kyrialand<footnote>Karelen i östra Finland.</footnote>, Estland och Kurland
gjordes af honom skattskyldiga under Sverige. I de
eröfrade länderna uppförde han många jordborgar
och befästningar, efter hvilka man lång tid efter
kunde se lemningar. Dertill var konung Erik vänsäll
och lät gerna tala med sig, om någon i sin sak hade
det nödigt. Sitt tillnamn <sp>Väderhatt</sp> skall han hafva
fått af den stora lycka, han hade med väder och vind;
ty dit han viftade med hatten, ditåt blåste vinden.

En gång gjorde denne konung Erik det löftet, »att
han ej skulle hvila förr, än han vunnit igen så stort
rike i Viken, som Sigurd Ring tillförene hade egt och
dennes son Ragnar Lodbrok efter honom». -- De nämnde
konungarne hade nämligen egt ej blott nuvarande Bohus
län, utan äfven den sydöstra delen af nuvarande
Kristiania stift, således hela kuststräckan från
och med landet omkring Kristianiafjorden allt ner
till Göta elf och Vestergötland, och allt sedan
synas Sveakonungarne hafva varit erkända som
ett slags öfverkonungar i dessa trakter, äfven om
deras öfverhöghet i sjelfva verket endast fans till
namnet. Erik Edmundsson sände nu dit och tog upp
skatt af dessa länder, äfvensom af Vermland.

I Vermland röjdes bygd först på den tid,
då Ynglingaätten utgick i Sverige med Ingiald
Illråda. Denne konung lemnade efter sig en son vid
namn <i>Olof.</i> Hans moder Göthild sände honom tidigt till

Vestergötland, till hennes fosterfader, hos hvilken
hans tidigare år förrunno. När så hans fader Ingiald
var mogen till fall och innebrände sig jemte dottern
Åsa, kommo tidender till Olof, hurusom allmogen
endrägteligen hölle sig till Ivar Vidfamne och ville
fördrifva all Ingialds slägt och alla hans vänner,
och beslöt han derför draga upp till Nerike, der han
hade sina mödernefränder; mormodern var nämligen
konungadotter derifrån. Länge fick emellertid ej Olof
vara der. Svearne fingo snart höra, hvar han uppehöll
sig, och tvungo honom draga derifrån.

Han tog vägen vesterut, åtföljd af en ringa hop, och
kom efter vandringen öfver stora skogar till en elf,
som nordanfrån faller i Venern, Der (och troligen i
landets vestra del, ty den östra var länge en ödemark)
röjde de land åt sig i skogen, brände och bygde sedan,
och så uppstodo stora härad, hvilka de kallade
<sp>Vermland</sp>. Men när det spordes i Svithiod om Olof,
att han röjde skogsmarker, tycktes sådant vara mindre
hederligt för en konungason af den gamla Upsala-ätten,
och han blef derför kallad <sp>Olof Trätälja</sp>.

Men sedan Ivar Vidfamne kommit till väldet i Svithiod,
måste många biltoge fara ur landet för honom, och
när de sporde, att landslägenheten var storgod hos
Olof Trätälja, begåfvo de sig till honom. En så
stor mängd dref emellertid till honom, att landet
icke kunde bära henne, utan blef der svår och stor
hungersnöd. Som nu Svearne voro vana att tillräkna
sin konung både goda och onda år, och Olof dessutom
var en föga ifrig blotman, tycktes dem, att den svåra
tiden månde härleda sig derifrån. De samlade sig
derför, öfverföllo konung Olof och inbrände honom,
gifvande honom åt Odin och blotande (offrande)
honom till äring för sig.

Olofs ätt utbredde sig derefter så småningom inåt
Norge och blef der herskande.

Det är berättadt, att konung Halfdan Svarte, den femte
från Olof Trätälja, en gång beklagat sig för en vis
man vid namn <i>Thorleif,</i> hurusom han aldrig drömde och
sålunda kunde få veta om framtida ting. Thorleif sade
då, huru konungen skulle göra, och nu drömde Halfdan
en märklig dröm. Det tycktes honom, att han hade ett
ovanligt tjockt och rikt hår, som i långa buckliga
lockar föll ned omkring honom, och räckte somliga af
dem ned till jorden, somliga till knäet, en del till
höfterna och en del till halsen. Hårlockarne glänste
af allehanda färger, men en öfvergick alla de andra
i fägring, glans och storlek. Denna dröm förtäljde
konungen för Thorleif, som uttydde honom så, »att
konungens ätt skulle blifva mycket stor och råda
öfver länder och riken med mycken ära, ehuru icke
alla med lika. Ibland dem skulle dock komma en, som
långt skulle öfverträffa alla de andra.» Man har sedan
ansett den stora hårlocken hafva bemärkt konuag Olof
den helige, om hvilken vi framdeles komma att tala.

Emellertid fick konung Halfdan en son, som vattenöstes
och kallades <i>Harald.</i> Han var af ett fagert utseende
och blef snart stor och väl öfvad i allt samt
mycket förståndig. När konung Halfdan

dog, var Harald helt ung, men hans morbroder <i>Guttorm</i>
stod honom vid sidan, styrkande honom med både råd
och dåd till det, som honom gagnade.

Hvad som egentligen fäster utmärkelse vid konung
Haralds namm är den omständigheten, att han samlade
alla Norges småriken till ett och blef detta rikes
<sp>envåldskonung</sp>. Det rike, han ärfde efter sin fader,
innefattade ungefärligen dalsträckningarna kring sjön
<sp>Mjösen</sp> och <sp>Tyri</sp>-fjorden eller mellersta delen af
Kristiania stift, och utgående härifrån, slutade han
ej förr, än han var herre öfver hela Norge. Halfdan
den svarte hade lagt grunden till det stora verket,
ty han emottog ett ännu mindre rike efter sin fader,
men Harald fullbordade det. Sagan berättar om
anledningen till Haralds eröfring sålunda:

I <sp>Valdres</sp> i Norge uppväxte då hos en mäktig bonde en
konungadotter, som hette <i>Gyda,</i> en utomordentligt skön,
men en stolt jungfru. Till henne sände konung Harald
bud och lät framföra sin anhållan, att hon skulle
blifva hans hustru. Mön svarade sandemännen: »Hellre
vill jag vara jungfru än taga till min man den konung,
som icke råder öfver större rike än några fylken; och
synes mig det vara helt underligt, att ingen konung
finnes, som vill intaga Norge, liksom konung <i>Gorm</i>
hafver gjort i Danmark och konung Erik i Upsala hafver
gjort i Sverige.» -- Sandemännen förvånades högeligen
öfver detta svar, och de hade väl med våld tagit och
fört henne till konungen, men sågo dock den gången
ingen utväg dertill, utan lemnade bondens sal och
lagade sig redo att fara derifrån. Gyda följde dem
ut på gården och bad sändebuden framföra denna hennes
helsning till konungen, »att om han för hennes skull
toge på sig det arbetet, att han lade hela Norge under
sig och rådde deröfver med samma frihet som konung
Erik öfver Sverige och konung Gorm öfver Danmark,
så att han var en rätt öfverkonung, då ville hon
blifva hans hustru.»

Sandemännen framförde jungfruns ord till konungen
och menade, att han borde skicka och med våld tvinga
henne till sig. Men Harald svarade, »att jungfrun hade
intet hvarken talat eller gjort, det värdt var att
straffa. Skulle hon tvärtom hafva mycken tack, för det
hon med sina ord påmint honom om, hvad han förundrade
sig öfver, att han icke förut hade besinnat. Och gör
jag det löfte», sade han, »och kräfver derpå till
vittne den Gud, som har skapat mig och råder för allt,
att jag icke skall klippa eller kamma mitt hår, förr
än jag intagit hela Norge, eller ock vill jag sätta
lifvet till.» Guttorm tackade konungen för dessa ord
och sade, »att det var kungligt att hålla sitt ord.»

Lyckan krönte konung Haralds vapen med framgång,
och det ena fylket efter det andra kom under hans
välde. Efter många strider blef han herre öfver
Trondhjem och gjorde det itill sitt egentliga
hem. Denna landsdel var den folkrikaste i Norge och
hade aldrig egts af Sveakonungarna, som derför icke
heller kunde göra några anspråk

derpå. Tronderne sågo gerna, att deras land blef det
förnämsta och voro äfven ständigt tillgifna Harald.

Der på <i>Hlade</i> gård tog Harald sitt säte och vistades
der med sin hird och sina berserkar, när han ej drog
omkring på eröfring. Konung Haralds hof beskrifves
såsom mycket praktfullt. De ypperste och mest
ansedde män i landet stodo i hans hird, och konungen
skänkte dem de skönaste vapen och kostbarheter,
att de skulle kunna föra sig an med ståt, som anstod
konungens män. Hans berserkar utgjorde en särskild
afdelning och togos af de vildaste, starkaste och
djerfvaste krigare. Till följd af sin egna drägt,
pelsar af vargskinn i stället för brynjor, kallades
de <i>ulfhedner</i><footnote>Hedin betyder: en man med kappa.</footnote>. I striden gingo dessa främst i
fylkingen, och stridde man till sjös, var deras
plats litet akter om framstammen på konungens
skepp. I konungens hird funnos äfven många skalder,
och voro dessa mest af konungen hedrade och sutto i
högsätet midt emot konungen efter ålder. -- Konungens
eget långskepp var det bästa bland skepp och hade ett
drakhufvud i framstammen, och bakstammen slutade med
en draksvans. De utmärktaste i hirden hade här sin
plats i framstammen, der konungens märke var upprest,
och bakom dem stodo ulfhednerna.

Var dertill konung Harald i sitt dagliga lefverne
af ett skämtsamt och vänligt lynne, synnerligen i
de yngre åren; men höll alltid de gamle i ära och
vördnad, hvarför han blef mycket älskad af alla sina
undersåtar.

Sedan konung Harald en tid uppehållit sig i Trondhjem,
fick han der veta, att många höfdingar och bönder
der nere i Viken hade gifvit sig under konung Erik i
Sverige, och han beslöt derför att draga dit ned. Var
det nu på sjette sommaren, sedan han först drog
norrut från sitt ursprungliga hem. Kommen dit ned,
förehöll han bönderne deras förräderi och fälde de
skyldiga till böter eller straffade dem.

När det så började lida mot vintern, berättades det
för Harald, att konung Erik red omkring i Vermland
med sin hird på gästning. Konung Harald bröt då genast
upp med sin hird och red öfver den stora gränsskogen
<sp>Edaskogen</sp> in i Vermland.

<i>Åke</i> hette en man, som var den rikaste man i Vermland
och hade stora egodelar. Nu var han kommen till
hög ålder. Han sände sina män emot Harald, bjudande
honom till gästabud; och lofvade konungen infinna
sig på utsatt dag. Desslikes skickade han män till
konung Erik och bjöd honom till gästabud samma
dag. Åke lät så uppföra en ny gästabudssal, något
mindre än den gamla, och beprydde den det mesta han
kunde. Väggbonaden var der helt ny, då den gamla
salen hade sin gamla bonad.

När nu dagen för gästabudet var inne och de båda
konungarne kommo, blef konung Erik med sitt folk
ledsagad till den gamla salen, men konung Harald och
hans följe till den nya. Bordtyget var också

likaledes deladt så, att allt i den gamla salen var
gammalt, men allt i den nya nytt, både borddukar och
dryckeshorn; dock var allt präktigt och lyste af guld,
och drycken var den yppersta på båda sidor.

Åke hade förut varit Halfdan Svartes man. När dagen
kom, att gästabudet var slut, gjorde bägge konungarne
sig färdiga till afresan, och deras hästar sadlades
ock framleddes. Då gick Åke inför konung Harald och
ledde vid sidan sin son som då var tolf år gammal
och hette <i>Ubbe.</i> »Om eder synes, herre», sade han,
»att min goda vilja förtjent någon vänskap af eder,
så låt min son njuta den till godo; jag gifver dig
honom i din tjenst.» Konungen tackade Åke på det
vänligaste och lofvade honom sin vänskap. Sedan Åke
derefter rikligen begåfvat konung Harald, gick han
till konung Erik, som stod färdig med sittj folk att
stiga till häst, och var konung Erik något tung till
sinnes. Åke lät frambära dyrbara gåfvor och förärade
dem åt konungen; men konungen svarade stort intet
dertill, utan satte sig upp på sin häst. När han så
red derifrån med sin hird, följde Åke honom.

Vägen ledde öfver en stor skog, i hvilken de strax
kommo. Här frågade konung Erik Åke: »Hvarför delade
du således välfägnaden mellan mig och konung Harald,
att han af allt skulle hafva den bästa delen, och
du vet dock, att du är min man?» -- »Jag tänkte,
konung», svarade Åke, »att hvarken eder eller
edra män skulle någon välfägnad hafva fattats hos
mig. Men att der hos eder var all gammal redskap,
så är orsaken dertill den, att I nu är gammal, men
konung Harald i sin bästa ålder, hvarför han äfven
fick all den nya redskapen. Men der som du minte mig
på, att jag skulle vara din man, så vet jag icke,
hvarför icke jag lika så väl kan kalla dig min man.»
Då drog konung Erik i vrede sitt svärd och högg Åke
banesår, hvarpå han red bort.

Harald, som ännu ej lemnat gården, ville ännu en
gång, innan han red derifrån, tacka Åke bonde och lät
derför kalla honom till sig. Bonden kunde dock ej
träffas i gården, utan begåfvo sig derför några på
den vägen konung Erik tagit, i tanke att der träffa
honom. De funno då hans döda kropp ett stycke från
gården i skogen, och med detta budskap återvände de
till konung Harald. Han ropade då genast åt sitt
folk att hämnas den gamle bondens död och satte i
sporrsträck efter konung Erik.

Det dröjde icke länge, innan han fick honom i
sigte, men konung Erik hade då hunnit till skogen,
som skilde Vermland från Götaland, och längre
vågade icke Harald följa honom. Han vände derför
åter till Vermland, underlade sig landet och dödade
Sveakonungens män, hvar han for fram.

Derefter begaf sig konung Harald åter till Norge och
till <i>Tönsberg,</i> som redan då började nämnas såsom
en köpstad. Der lågo hans skepp, och ännu den samma
vintern seglade han öfver fjärden och befästade sitt
välde på andra sidan.

Konung Eriks jarl i dessa landsändar var <i>Rane</i> <sp>den
götske</sp>, och

sedan han stupat i ett slag mot Harald, kunde
denne utan något vidare hinder underlägga sig så
väl Vermland som Viken i inskränktare betydelse,
eller det nuvarande Bohuslän.

Någon tid derefter vann Harald den afgörande segern
i <sp>Hafursfjord</sp> (på sydvestliga kusten af Norge) öfver
en mängd småkonungar, som förenat sig emot honom, och
var han efter den tiden envåldskonung i Norge. Detta
timade år 874.

Tio år derefter dog konung Erik Väderhatt, och det
året (884) är derför af vigt, emedan det är det
första, som vi med någon visshet kunna bestämma.

*

<b>Erik Segersäll och Styrbjörn Starke.</b>

<i>Erik Segersäll</i> var sonson af Erik Väderhatt och
regerade efter sin broder <i>Olofs</i> död ensam öfver
landet. Konung Erik förökade Sveriges rike, eller
tvang länderna på andra sidan Östersjön under sitt
välde, och försvarade Sverige väldeligen; men var
dertill mycket vänsäll och icke mycket svår att
komma till tals med.

Olof, som dog en plötslig död, i det han föll död
ned vid ett gästabud i Upsala, efterlemnade en son
vid namn <i>Björn.</i> Efter faderns död lemnade konung
Erik Björn att uppfostras hos hans morbroder <i>Ulf</i>
jarl. Björn växte der upp och var af ett mycket
trotsigt och våldsamt lynne. Så hände sig en gång vid
ett gästabud i Upsala, att Björn på skämt kastade
en kappa öfver en af konung Eriks hirdmän vid namn
<i>Åke,</i> och då denne härunder kom att stöta Björn på
näsan med ett dryckeshorn, blef han så häftigt vred,
att han slog Åke ihjel. Mansboten för den dödade var
han för stolt att lemna till någon annan än konung
Erik sjelf, låtande honom sedan, bäst han förmådde,
godtgöra den dödes slägtingar.

Björn gjorde äfven påstående om del i regeringen
efter sin fader, fastän han ännu ej var mer än 12 år
gammal. Konungen förestälde honom, att han borde vänta
tills han fylt 16 år. Men Björn ville det ingalunda,
utan satte sig tvänne år å rad vid den tid, då man
plägade draga ut till sjös, på sin faders grafhög,
viljande dermed gifva tillkänna sin arfsrätt och
beveka folkets sinne. Slutligen uppträdde han med
sin morbroder Ulf på allshärjartinget i Upsala och
kräfde af folket uppfyllandet af sina fordringar på
riket. Allmogen afslog dock hans begäran i anseende
till hans ungdom, och då han med pock och hot ville
drifva sin sak genast igenom, uppretade han så folket
emot sig, att så väl Ulf som han sjelf blef med hugg
och stenkastning drifven från tinget.

Gick så Björn till sin farbroder och begärde af
honom, att han månde gifva honom skepp och folk
till vikingatåg, såsom en konungason anstod. Erik
gaf honom, hvad han begärde, en flotta om 60 väl

rustade skepp, men med det vilkor, att han skulle vara
borta i 3 år. Med denna flofta lemnade Björn Sverige.

Af sitt oroliga, våldsamma och stridslystna lynne,
äfvensom af sin ovanlig styrka, fick Björn namnet
<i>Styrbjörn Starke.</i> Med sin flotta seglade han nu först
österut och drog derefter till Östersjöns södra kust
mot <sp>Jomsborg.</sp>

Jomsborg låg på ön <sp>Wollin</sp> utanför den Pommerska
kusten och <sp>Oderns</sp> mynnlingsvik och var egentligen
en borg, som så väl kunde försvara som beherska den
rika <sp>wendiska</sp><footnote>
Länderna vid Östersjöns sydöstra kust kallades Wenden.</footnote>
handelsstaden Julin eller Jomne
(Jume, Jome), som den af nordboarne nämndes. Jomsborg
var ett starkt fäste. Det inneslöt en så rymlig
hamn, säges det, att mer än 200 långskepp der kunde
ligga i säkerhet, och öfver inloppet var bygdt ett
stenhvalf och derpå ett torn, hvarifrån man kunde med
vallslungor krossa hvarje närgången fiende. Sjelfva
hvalfvet eller hamnporten tillslöts med stora,
jernbeslagna portar, hvilka stängdes med jernbommar.

Detta starka fäste intogs af Styrbjörn, och sedan
han sålunda kunde befalla öfver <sp>Jomsvikingarne</sp>,
som borgfolket kallades, seglade han till Danmark.

Der herskade då konung <i>Harald Gormsson,</i> med tillnamnet
<i>Blåtand,</i> en son af Gorm den gamle, hvilken var den
förste, som till ett välde förenade de många smårikena
i Danmark. Styrbjörn for härjande fram i Danmark,
tills der slutligen blef en förlikning mellan honom
och konung Harald, till följd af hvilken Harald gaf
honom sin dotter <i>Tyri</i> till äkta. Sedan Styrbjörn så
firat bröllop med den sköna konungadottern, drog
han åter till Jomsborg, der han samlade tillhopa
en flotta af 1,000 skepp, med hvilken han återkom
till Danmark. Nu tvang han danskarne att gifva
sig 200 skepp och rättighet att utvälja, hvem han
ville, att följa sig på det tåg, som han nu hade
i sinnet. Styrbjörn valde konung Harald sjelf att
följa sig, och med den flotta, han sålunda bragt
tillsammans, seglade han norrut till Svithiod,
aktande att bekriga konung Erik i Upsala och kräfva
hämnd för sin faders död, om hvilken det talet gick,
att han dött af förgift.

Konung Erik lät budkafveln gå, så fort han fick
underrättelse om, att Styrbjörn med sin flotta
kommit in i Mälaren, och Svea-hären samlades vid
Upsala. Hos konung Erik var en vis och dertill mäktig
man, lagmannen i Tiundaland <i>Thorgny,</i> och rådde denne
att genom nedslagna pålar göra segelleden till Upsala
ofarbar. Detta skedde, och när Styrbjörn kom dit, steg
han med sitt folk i land och gjorde det löftet »att
aldrig mera lemna Svithiod, utan här segra eller dö».
För att afskära all möjlighet till flykt för sina
män lät han derpå sätta eld på alla skeppen. När
konung Harald såg elden från Styrbjörns skepp och
sedan han förnummit hans beslut, lade han ut från
land och seglade hem till Danmark.

Styrbjörn slöt harmen häröfver inom sig och tog vägen
mot Upsala. Konung Erik ville förhindra hans tåg på
en stor och mörk skog, men då Styrbjörn hotade att
tända eld på skogen, lemnade konungen honom fritt
genomtåg. Kom så Styrbjörn med sin här fram till
slätterna vid Fyris-ån, och var Svea-hären med konung
Erik honom der till möte.

Konung Erik hade på Thorgnys inrådan låtit
sammankoppla hela rotar af tjurar och hästar,
och oken, som, förenade djuren, voro genomstungna
af långa spjut, äfvensom skarpa svärd stucko ut på
sidorna. När nu striden började, när stridslurarne
ljödo och sköldskakningen kom, drefvos de härutaf
ända till raseri uppskrämda djuren af trälar in uti
fiendens leder och anstälde der en stor förödelse och
oordning. Styrbjörn var dock en den stridskunnigaste
man på sin tid och dertill nu så öfverlägsen i antal,
att han snart bragte ordning i sin här och återstälde
striden, hvilken med häftighet fortsattes ända till
sent på aftonen, utan att man ännu kunde säga,
hvilkendera som hade segrat. Den följande dagen
började striden ånyo, men ehuru Erik under natten
fått förstärkning från landet rundt omkring, kunde
icke heller den dagen striden afgöras.

När det då blef afton och natten tillstundade,
offrade så väl Erik som Styrbjörn för segern. Den
senare offrade i sitt läger till guden Thor. Thor med
sitt röda skägg visade sig för honom, men guden var
vred till uppsyn och förutsade ett stort nederlag. --
Konung Erik gick upp i Upsala tempel och offrade
der till Odin, och är det sagdt, att en hög, reslig
man, insvept i en blå kappa och med en sid hatt på
hufvudet, visat sig för honom. Erik båd om seger och
lofvade sig åt Odin efter tio år. Mannen med den sida
kappan räckte då konungen ett rör, som han skulle
skjuta öfver den fiendtliga hären med de orden:
»Odin vill hafva eder alla!» Mannen, som visat sig
för konungen, skall hafva varit Odin sjelf.

Rann så upp den tredje dagen, stridens sista dag. Ett
Sandberg nedrasade öfver Styrbjörns här och åstadkom
mycken förvirring; men derjemte utbredde sig en
allmän bäfvan öfver hans män. Skurar af pilar
sväfvade öfver dem i luften, och de blefvo deraf
liksom förblindade. Det var Odins pilar, sade man. --
Nu ser Styrbjörn, att hans fall är för handen. Han
ropar då till sitt flyende folk »att stå», fattar sitt
banér och stöter det med kraftig hand ned i marken,
hvarpå han rusar midt in bland fienden, der han föll
med sina bästa kämpar. Få voro de, som flydde eller
gåfvo sig fångna.

När striden då var slut, steg konung Erik upp på en
af bogarna vid Upsala och lofvade der stor belöning
åt den, som kunde qväda en kämpavisa öfver denna
seger. Var då i hären en Isländare, som het <i>Thorvald
Hjaltesson.</i> Ingen visste om honom, att han kunde
qväda. Men stridens stora skådespel hade mäktigt
gripit hans sinne och så uppeldat honom, att han
trädde fram och qvad en segersång. Och konungen hörde
med fröjd derpå och hela den segrande hären. Och
när han hade slutat, gaf konungen honom en kostbar
armring af guld.


Vid samma tillfälle skall Erik låtit framföra sin son, den då blott 
två år gamle <i>Olof</i>, hvilken af det församlade folket utropades och 
hyllades som sin faders efterträdare samt, såsom hyllad vid så späd 
ålder, fick tillnamnet <i>Skötkonung</i>.

Af Styrbjörns son <i>Thorgils Sprakalägg</i> härstammar en yngre 
konungaätt i Danmark, den, som börjar med Sven Estridsson.

Efter Styrbjörns fall, och sedan Harald Gormsson var död, intog 
konung Erik Danmarks rike, görande anspråk derpå såsom rättmätigare 
arfinge än <i>Sven Tveskägg</i>, hvilken fadern, Harald Blåtand, icke 
velat erkänna för sin son. Blott tre år efter Haralds död egde Sven 
Danmark, så blef han af Erik fördrifven och fick det åter först efter 
Eriks död.

Det går en sägen om konung Erik -- Sven Estridsson berättade 
den för biskop Adam af Bremen -- att han låtit döpa sig och blifvit 
kristen. En biskop <i>Poppo</i> skall hafva kommit till konungen och 
förmått honom dertill. Biskopen kom egentligen för att af konungen 
begära säkerhet för de kristna församlingarna i Danmark, men då han, 
för att bevisa kristendomens sanning, bar ett glödande jern i handen 
och lät en rock uppbrinna på sin kropp, utan att han deraf skadades, 
skall detta hafva gjort ett sådant intryck på konung Erik, att han 
öfvergått till kristendomen. Återkommen till Sverige, skall han dock 
hafva återgått till fädernas tro.

Erik Segersäll dog 994, jemnt 10 år efter segern på Fyrisvall, och 
sedan han i 7 år herskat öfver Danmark.

*

<b>Jomsvikingasagan.</b>

Vi anföra här denna saga, dels emedan den lemnar oss en 
nödvändig kännedom om våra grannriken, Danmark och Norge, dels 
emedan den genom sin bjerta sedemålning, hvilken gäller hela Norden, 
lämpligen afslutar den afdelning af vår äldsta historia, som företrädesvis 
kan källas vikingatiden.

Jomsvikingarnes begynnelse är insvept i sagornas dunkel. På Fyen 
-- säger sagan -- bodde en mäktig man, som hette <i>Toke</i>. Han hade 
trenne söner, af hvilka två voro äkta, <i>Åke</i> och <i>Palner</i>, en oäkta vid 
namn <i>Fjolner</i>. Vid faderns död ville de äldre bröderne icke dela med 
Fjolner annat än lösöret, icke faderns fasta egendom. Fjolner blef 
förbittrad häröfver och begaf sig till konung Harald Blåtand, som då 
regerade i Dammark, och blef han snart hos honom så väl liden, att 
han blef konungens förtroligaste rådgifvare. Detta sitt inflytande på 
konungen använde han så, att han eggade konungen att öfverrumpla 
Åke på ett sjötåg och dräpa honom med allt sitt följe.

Palner var för svag att hämnas på konungen sin broders död och 
sökte på en väns inrådan föröka sin makt, i det han äktade 
götajarlen <i>Ottars</i> dotter <i>Ingeborg</i>. Hon drömde om bröllopsnatten, att hon

väfde, och att ett hufvud föll ut af hennes väf och blef konung Haralds 
bane. Palner blef glad öfver drömmen, men mera glad blef han, då 
Ingeborg födde honom en son, som kunde fullborda hämnden, om han 
sjelf icke skulle kunna det. Sonen blef kallad <i>Toke</i> och utmärkte sig 
tidigt för mod och styrka. Fadern dog dock ifrån sin hämnd och 
sin omyndige son. Toke fick derför namnet <i>Palnatoke</i> (Palners Toke).

Med tolf skepp gick Palnatoke först i viking. Han for vida om 
land och kom så slutligen till England. En jarl bjöd honom der till 
sig, och fick Palnatoke jarlens dotter <i>Olufa</i>, hans enda barn, till äkta 
samt med henne halfva riket. Efter någon tid drog Palnatoke åter 
till Fyen, hafvande Olufa med sig och sättande <i>Björn</i> <sp>den bretske</sp> 
att styra riket under tiden.

På Fyen gästade konung Harald en gång Palnatoke, och det hände 
sig, att en fattig qvinna, som hette <i>Saumefa</i> och var satt till att passa 
upp på konungen, blef hafvande och födde en son. Palnatoke tog 
vård om barnet och kallade det <i>Sven</i>. Då gossen var tre år gammal, 
kom konungen andra gången till Fyen. Palnatoke framstälde gossen 
då vid gästabudet för konungen, såsom konungens son, men denne 
ville ej erkänna honom, utan skildes så konungen och Palnatoke i 
vrede från hvarandra.

En annan omständighet anföres äfven såsom orsak till Palnatokes 
hat mot konungen. Palnatoke var känd som den skickligaste 
bågskytt i landet. Konung Harald nödgade honom att bevisa det, dermed 
att han sköt ett äpple från sin sons hufvud. Palnatoke ville icke taga 
sitt sagda ord tillbaka, men när allt var i ordning till profvets 
afläggande och alla närvarande afbidade skottet, ryckte Palnatoke fram två 
pilar, stack den ena inom bältet, lade den andra på bågen, sigtade -- 
och träffade sitt mål. Äpplet låg genomskjutet vid gossens fötter. 
Konungen hade dock sett den andra pilen och frågade, »hvad Palnatoke 
menade med den«. -- »Den var ämnad för dig, konung, om 
skottet misslyckats«, svarade den upprörde fadern<footnote>Samma berättelse förekommer om en vid namn <i>Hemming</i>, som lefde senare 
på Harald Hårdrådes tid.</footnote>.

Sven växte så upp hos Palnatoke, och då han blef 15 vintrar 
gammal, sändes han af sin fosterfader, ledsagad af 20 man, till konungens 
gård, att der framställa sig som hans son. Harald log med hån 
åt ynglingen, men gaf honom dock 3 skepp och 100 man att draga 
i viking, utfästande tillika det vilkoret, att han aldrig mer skulle komma 
för hans ögon. Sven for hem med sina tre skepp och fick af fosterfadern 
lika många, med hvilka han på dennes inrådan hela sommaren 
härjade på de danska öarna.

Om våren året derpå inträdde åter Sven i konungasalen för sin 
fader, begärande nu sex bemannade skepp. Palnatoke lade nu, som 
gången förut, lika många till, och med denna flotta härjade Sven den 
sommaren lika som den förra på de danska öarna. Sedan han

derefter legat vintern öfver hos Palnatoke, seglade han på dennes inrådan 
följande vår åter till konungen. Denna gången hade han hela sin flotta 
med sig, och, när han trädde in i konungssalen, var han helt och 
hållet beväpnad och likaså hela hans följe. »Är nu min begäran den«, 
sade han till konungen, »att du gifver mig tolf välrustade skepp, i 
annat fall vill jag genast slåss med dig.» Harald måste gifva honom, 
hvad han begärde, och då Palnatoke äfven denna gången lade lika 
många till, hade Sven en flotta af 24 skepp. På fosterfaderns inrådan 
for Sven fort att härja på Danmark.

Under tiden seglar Palnatoke till England med 15 skepp. Konung 
Harald nödgas ändtligen med våld söka betvinga Sven. Han mötte 
honom med en flotta vid Bornholm, och en häftig strid uppstod, som 
varade från morgonen till sent på aftonen, då Svens skepp voro 
inträngda i en hafsbugt.

Härunder landar Palnatoke, som återkommit från England, med 
24 skepp. Han går ensam upp i land och får der se, hvar Harald 
satt, sjelf tolfte, vid en stor eld. Palnatoke hörde af deras tal, hvad 
som var på färde, och skjuter konungen med sin pil. Derpå beger 
han sig åter till sina skepp och seglar om näset till fostersonen. Striden 
började följande morgon ånyo, men sedan Sven och Palnatoke 
genombrutit Haralds flotta, hyllades Sven som konung.

På tinget, som sedan hölls, var det dock många, som icke ville 
hafva Sven till konung, emedan han tillförene tillfogat dem så mycket 
ondt. Dessa tillbjödo Palnatoke riket. Men Palnatoke ville icke 
mottaga anbudet, och blef så Sven korad till konung.

Emellertid  hade Fjolner känt igen Palnatokes guldbeslagna pil, 
hvarmed han hade fält Harald. Han framvisade den för konung Sven, 
och denne uppfordrades nu till hämnd. Han inbjöd Palnatoke till sin 
faders graföl. -- När alla gästerne voro samlade, och Palnatoke var 
kommen med sina män, bland hvilka var Björn den bretske, väcktes 
talan på konung Haralds baneman. Fjolner framvisade den guldbeslagna 
pilen, och konung Sven lät den gå laget omkring, om någon 
skulle kännas vid den. När den så kom till Palnatoke, reser sig den 
gamle, gråhårige kämpen från bänken, blickar konungen öppet och 
lugnt i ögat och säger: »Pilen är min, konung!« -- Konungen var 
ända till ytterlighet uppeggad af Fjolner och ropade derför till sina 
män, att de skulle gripa Palnatoke. Men ingen af männen reste sig 
från sin plats. Då ryckte Palnatoke sitt svärd ur skidan. Det blixtrade 
i salen af den blanka klingan, när han svängde den. Hugget måttades 
åt Fjolner, och han föll död ned. Ännu en gång ropade konungen 
åt sina män att gripa mannen, som stört friden i konungens sal. 
Men Palnatoke blickade lugnt omkring sig i salen, vinkade åt sina 
män och begaf sig, åtföljd af dem, derifrån. Och så vänsäll var han, 
att ingen ville stiga upp emot honom. Palnatokes skepp lågo segelfärdiga, 
och han styrde till England, der han var en tid bortåt, tills hans 
hustru dog, då han satte Björn ätt styra landet, och drog sjelf i viking.

Efter någon tids förlopp landade han vid den wendiska kusten och 
tvang den wendiske konungen <i>Burislef</i> att gifva sig Jome, mot att han 
skulle värna hans rike.

Här lät Palnatoke uppföra den vidt beryktade Jomsborgen och här 
stiftade han i samråd med sina visaste män de lagar, som skulle gälla 
för Jomsvikingarne. Ingen fick finnas i detta samfund af hjeltar, som 
var under 15 eller öfver 50 år; ingen, som vek för lika stark man, 
eller för tvänne. Den ene skulle hämnas den andre, som fader eller 
broder, icke baktala den ene den andre eller fara med lögn. Spordes 
nya tidender, skulle de först förtäljas för Palnatoke. De skulle 
betrakta hvarandra som bröder, och blef det kändt, att någon förut dödat 
en annans närmaste frände, skulle Palnatoke döma dem emellan. Ingen 
qvinna fick finnas inom Jomsborg och ingen fick vistas hos sin hustru 
längre än en natt och ingen vara längre borta från borgen utan 
Palnatokes goda minne. Allt, hvad som togs i härfärd, skulle bringas till delningsstången. Ingen fick klaga, änskönt det oväntade drabbade 
honom, och hvarken frändegunst eller vänskap gälla för någons 
upptagande i kämpaförbundet.

Fyra år derefter dog Palnatoke, och <i>Sigvald</i>, Strutharalds son från 
Skåne, blef efter honom borgens höfding.

Så berättar sagan om Palnatoke och Jomsborg. Här är ej stället 
att söka utleta den historiska sannolikheten ur det stoff sagorna lemna. 
En hvar kan dock lätt finna, huru fritt sagan behandlar sitt ämne, då 
hon låter Jomsborg anläggas efter konung Haralds död, men likväl 
det oaktadt låter Styrbjörn eröfra det, ehuru Styrbjörn dog före Harald.

Palnatoke synes derför helt och hållet tillhöra sagan, och hans 
person framställer det gamla fornnordiska skaplynnets anda, som allt 
mer och mer viker undan och försvinner för den nya, hvilken kristendomen 
medförde. Palnatoke är Starkodder, men framflyttad till hedendomens 
sista dagar och strider.

Vare emellertid härmed huru som helst, ett Jomsborg har funnits, 
dit allt, som ville kämpa för fornnordisk lära och tro, samlades, och 
hvarifrån de drogo ut till strid mot den från södern kommande, för 
Norden -- som de tyckte -- allt för vekliga lära, mot hvilken det dock 
var bestämdt, att de skulle falla i striden.

Jomsborgen stod i beroende af Danmark. Jomsvikingajarlen 
Sigvald friade till konung Burislefs dotter, den sköna Astrid, men fick det 
svar, att konungen först då ville gifva honom sin dotter, när han 
befriat Jomsborg från den skatt, det skulle lemna konungen af Danmark. 
Sigvald hade icke sin företrädares, Palnatokes, öppna väsende. Han 
var slug och illistig och beskyldes till och med för feghet. Han 
gick derför äfven nu tillväga med list. Med tre starkt bemannade skepp 
seglade han till det ställe, der han visste, att konung Sven då vistades 
på en af sina gårdar. Sigvald sände bud till honom och lät säga, »att 
han var dödssjuk, men ville, innan han dog, träffa konungen, för hvilken 
han hade vigtiga saker att upptäcka.»


Sven begaf sig genast, åtföljd af 30 man, ned till stranden, der 
Jomsvikingaskeppen lågo, det ena utanför det andra. När nu Sven 
kommit ombord på första skeppet, förklarade man, att 10 af hans män 
måste stanna der, emedan det i annat fall skulle samla sig för mycket 
folk på det yttersta. Likaså måste ytterligare 10 lemnas på det andra, 
och när konungen och de 10 återstående af hans män kommit på det 
tredje skeppet, der jarlen låg, indrogs bryggan, som förenade fartyget 
med de andra, under föregifvande att förhindra folkets inströmmande 
på jarlens skepp. Nu fördes konungen till Sigvald, som låg så svag, 
att han knappt kunde tala. Sven böjde sig då ned för att höra, hvad 
han hviskade; men i detsamma grep Sigvald om hans hals och höll 
honom fast, medan Sigvalds folk rodde undan, allt hvad det förmådde.

Konung Sven var Sigvalds fånge och fördes till Jomsborg. Han 
behandlades dock med mycken vördnad, ehuru han måste finna sig i 
att villfara jarlens fordringar. Denne erbjöd sig äfven att skaffa konungen 
Burislefs andra dotter <i>Gunhild</i> till äkta och upphöjde hennes skönhet 
och dygder på det högsta. Sven gick in derpå, och der blef ett 
tredubbelt bröllop drucket, ty konung Burislef gifte sig vid samma 
tillfälle med Styrbjörns enka och Svens syster, den sköna Tyri. Brudarna 
voro om aftonen beslöjade, men dagen efter bröllopet fann dock Sven, 
att han äfven härutinnan var bedragen af Sigvald, ty Astrid var långt 
skönare än Gunhild. Men han måste uppskjuta hämnden till ett 
lägligare tillfälle

Kort efter, säger sagan, dog Strutharald i Skåne. Konung Sven 
ville hålla graföl efter honom och inbjöd dertill Jomsvikingarne, hvilka 
ej kunde underlåta att infinna sig vid ett så högtidligt gille, ehuru de 
af fruktan för konungen väl hade velat uteblifva. Sigvald, <i>Torkel den 
höge</i> och <i>Bue den digre</i>, alla utmärkte jomsvikingar, infunno sig derför 
till högtiden med inalles 60 skepp.

Det var sed vid sådana tillfällen att aflägga löften, och ju större 
löfte man gjorde, dess mera hedrade man den döde. Konung Sven 
stod upp från sitt högsäte och drack vid tillfället sin faders minne, 
läggande dertill det löfte, »att han inom tre års förlopp ville draga till 
England och antingen fälla konung Ethelred eller fördrifva honom från 
riket.» -- Derpå vände han sig till Jomsvikingarne, som hade druckit 
mycket af den rikligen framburna och starka drycken. »Nu står det 
till eder, Jomsvikingar», sade han, »I, som ären de namnkunnigaste 
hjeltar i Norden, att utfinna något berömligt dåd.» Då reste sig 
Sigvald upp och sade, i det han drack sin faders minne: »Inom tre år 
vill jag draga upp till Norge och antingen dräpa Hakon Jarl eller 
fördrifva honom från landet.» Han var upphetsad af den starka drycken 
och ville icke stå tillbaka för konungen. De öfriga Jomsvikingarne 
gjorde nu äfven löften, syftande alla på det förestående tåget till Norge, 
och den unge och öfvermodige <i>Vagn Åkeson</i>, Palnatokes sonson, lofvade 
att dräpa <i>Thorkel Lejra</i> i Viken och trolofva hans dotter <i>Ingeborg</i>.

Löftena, som sålunda blifvit gjorda, voro heliga och måste

uppfyllas. De seglade derför upp mot Norge och började härja öfverallt, 
hvar de foro fram.

Vi lemnade Norge, samladt till ett enda rike under Harald 
Hårfager. Efter hans död sönderföll det åter mellan hans många söner, 
af hvilka <i>Erik Blodyxa</i>, den af fadern mest älskade och den stridbaraste, 
åter samlade största delen under sitt välde. Han måste dock 
med sin gemål, <i>Gunhild</i>, och sina barn fly för den yngste af konung 
Haralds söner, <i>Håkan</i>, hvilken blifvit uppfostrad i England hos konung 
<i>Athelstan</i> eller Adalsten, som han hos oss nämnes. Håkan bar derför 
namnet <i>Adalstens fostre.</i> Håkans regering räknas i Norges häfder till 
de lyckligaste för Norges land.

Efter Erik Blodyxas död i England begaf sig hans enka, 
»<sp>konungamodern</sp>», som hon kallas, med sina söner till konung 
Harald Blåtand i Danmark, hvilken väl tog emot dem, och med hans 
hjelp sökte de återtaga Norge. Det lyckades. Konung Håkan föll 
mot dem, och Eriks söner, af hvilka den äldste, <i>Harald</i>, med tillnamnet 
<i>Gråfäll</i>, var den förnämste, trädde till riket. De sökte genom alla 
medel stadga sitt välde, och konungamodern ledde alla deras rådslag.

Nu funnos der i Norge många småkonungar. <i>Tryggve</i> och <i>Gudröd</i>, 
tvänne Harald Hårfagers sonsöner, sutto i ro i sydöstra Norge 
och Viken. Dessa blefvo öfverraskade och dödade. Samma öde 
öfvergick Trondernes mäktige jarl, <i>Sigurd</i>, som var ansedd som den 
visaste man i landet.

Sigurds son, <i>Hakon</i>, som då var 20 år gammal, utropades af 
Tronderna för deras jarl, men han måste fly till Danmark, der han 
blef väl emottagen af Harald Blåtand. Denne var missnöjd med 
Harald Gråfäll, som alldeles tycktes hafva glömt det understöd han fick, 
då han kom en flykting från England, och lät danske konungen derför 
af Hakon öfvertala sig att locka konung Harald öfver till Danmark. 
Han blef der mördad, och Harald Blåtand underlade sig derefter hela 
Norge, hvilket han med undantag af sydligaste delen förlänade åt Hakon 
jarl. Kommen till denna makt, förstod snart Hakon att frigöra sig 
från danske konungens öfvervälde.

Det var denne Hakon, <sp>Hlade-jarlen</sp>, som han kallas efter gården, 
der han bodde, det var honom Jomsvikingajarlens löfte gälde.

Medan Jomsvikingarne härjande drogo kusten uppför, samlade <i>Erik</i> 
jarl, Hakons son, så mycket manskap han kunde och begaf sig dermed 
uppåt Trondlagen till sin fader. Med 150 skepp drog denne 
Jomsvikingarne till mötes. I <sp>Hjorungavåg</sp> träffades de båda flottorna, 
och här blef ett af de hårdaste och blodigaste slag, de gamla sagorna 
veta att omtala.

Det såg till en början ut, som om Jomsvikingarne skulle segra. 
Hvarken Hakon sjelf, eller hans söners, Eriks och <i>Svens</i>, stora tapperhet 
tycktes uträtta något; allt gaf vika för Bue den digres väldiga arm. 
-- Då gick Håkon i land, offrade till gudarne och gjorde löften, ja,

han skall till och med hafva offrat åt dem sin lille 7-årige son <i>Erling</i> 
för att erhålla seger.

Ett förfärligt oväder utbröt derefter med storm och hagel, och det 
berättades, att man kunnat se, huru tvänne qvinnor, hvilka sades vara 
<i>Thorgerd Horgabrud</i> och <i>Yrpa</i> och till hvilka jarlen offrat sin son, 
stridde framför framstammen på jarlens skepp, skjutande pilar mot 
fienden från hvarje finger.

Häraf förvirrades Jomsvikingarne. Sigvald var den förste, som lät 
kapa tågen, hvarmed hans skepp var bundet vid de andra i linien, och 
tog flykten ut åt fjorden. Hans broder <i>Thorkel</i> och en Jomsviking till 
följde efter. Då Vagn Åkesson såg Sigvald vända till flykt och fara 
förbi sig, ropade han i högsta förbittring: »hvarför flyr du, din onda 
hund, och lemnar dina män i sticket? Den skammen skall låda vid dig 
hela ditt lif!» -- Med dessa ord kastade han ett spjut efter mannen, 
som satt vid rodret, troende det vara Sigvald. Men denne hade för 
köldens skull tagit en åra, och Vagns säkra spjut genomborrade i 
jarlens ställe en oskyldig.

Emellertid blef flykten allmän. Endast Vagn och Bue den digre 
höllo stånd. Erik jarl hade lagt sig med sitt skepp <i>Jernbarden</i> vid 
sidan af Bue. Hakon jarl, som nu fick fria händer, lade sig på den 
andra. Kampen blef här den häftigaste. På Bues skepp voro tvänne 
stamboar, <i>Hovard</i> <sp>den huggande</sp> och <i>Aslak Holmskalle</i>, hvilken 
senare stred utan hjelm, så att man trodde, att jern icke bet på honom. 
Dessa sprungo upp på Hakons skepp och gjorde der stor ödeläggelse. 
Två Isländare, <i>Thorleif Skuma</i> och <i>Thord</i>, som voro ombord hos 
jarlen, ilade emot Hovard och lyckades till slut hugga bägge fötterna af 
honom, hafvande dock Thord dessförinnan mist sin högra hand, och 
Thorleif fått stora sår. En annan Isländare fattade en stor ambolt, 
som stod på däcket och nyttjades att iståndsätta vapen, lyftade den 
med båda händerna och stötte spetsen mot Aslaks hjessa, så att denna 
sprack och hjernan rann ut. I detsamma kom Erik jarl och hans män 
från Jernbarden upp på Bues skepp. Den förste, som äntrade, var 
<i>Thorsten Midlang</i>. Han träffade genast på Bue sjelf och högg honom 
öfver ansigtet, så att framskärmen på hjelmen splittrades och näsan 
klöfs. Bue högg Thorsten tillbaka i sidan, så att han delades i två stycken. 
Men då han emellertid såg, att ett längre försvar båtade till intet, 
fattade han två kistor, fylda med guld, hvilka han alltid plägade föra med 
sig, en i hvar hand, störtade sig i hafvet och ropade högt till sitt folk: 
»Öfver bord, alla Bues män!» Alla, som kunde, följde honom, men 
många föllo på skeppet.

Nu vände sig alla mot Vagn. Hans skepp var ovanligt högt, så 
att det dröjde länge, innan man kunde äntra det. Slutligen lyckades 
det, och efter en häftig strid blefvo Vagn och 30 af hans män fångna.

Så slutade striden. Sigvald hade flytt med 35 skepp, 25 blefvo 
segrarnes byte. Hakon Jarl hade vunnit en fullkomlig seger.

Vagn och hans män fördes i land och sattes på en trästam, der

händerna voro fria, men fötterna fängslade. De skulle alla afrättas, 
och Thorkel Leira, han, hvars lif Vagn hade lofvat att taga, erbjöd 
sig sjelf att utföra detta värf. Med lyftad yxa gick han fram till 
fångarne. »Du lofvade att dräpa mig», sade han triumferande till Vagn, 
»men nu likar det sig till, som skulle jag snarare dräpa dig.»

Jomsvikingarne mötte döden med glada och modiga anleten, och 
ofta lekte till och med skämtet på deras läppar. Sedan flera redan 
voro halshuggna, sade en: »Vi hafva så ofta talat och tvistat om, huru 
länge en menniska kan bibehålla medvetandet, sedan hufvudet är 
afhugget. Det skola vi nu se; ty om jag vet något till mig sjelf, sedan 
jag mist hufvudet, skall jag sticka min knif i jorden. Thorkel högg 
till, hufvudet föll, men knifven föll också med detsamma ur handen.

Då 18 sålunda voro dräpte, kom ordningen till en, som log och 
qvad en sång. Erik jarl, som var närvarande och som betraktade 
Vagn och hans män såsom hörande till honom ensam, efter som deras 
löfte gälde Thorkel Leira, hvilken var hans man och hade förläning 
af honom, tillbjöd mannen lifvet. »Det kommer an på, hvem det är, 
som bjuder», svarade mannen. »Den bjuder», gentog jarlen, »som 
eger makt dertill, Erik jarl sjelf!» »Då vill jag gerna», svarade 
vikingen, hvarpå han löstes och stälde sig bland Erik jarls män. Nu 
kom ordningen till en mycket vacker och högväxt man med ett det 
däjeligaste hår. Han svepte håret fram öfver hufvudet och bad, att 
man ej skulle bloda det. En af Hakon jarls hirdmän tog ett tåg och 
snodde in i håret för att hålla fast deri. Thorkel högg till. Men i 
samma ögonblick ryckte vikingen hufvudet tillbaka, så att den, som 
höll i håret, lutade framåt, och hugget träffade honom öfver armarna, 
så att båda händerna höggos af. »Ännu lefva några af Jomsvikingarne!» 
ropade den fängslade vikingen. Erik jarl gick fram till 
honom och sporde om hans namn. »Jag heter Harald», sade han, »och 
anses för en son af Bue.» -- »Det kan nog så vara», genmälte jarlen; 
»vill du behålla lifvet?» -- »Hvad annat val har jag väl!» svarade han.

Då han nu löstes från tåget, hvarmed vikingarne voro bundna, 
sporde Thorkel Leira jarlen: »Skola då alla dessa män, som för våra 
ögon dräpit våra fränder, behålla lifvet?» -- »Visste du då icke 
förr», genmälte jarlen »att jag har mera att säga än du?» -- »Kan 
så vara, men aldrig skall Vagn Åkeson undslippa», ropade Thorkel 
och sprang med lyftad yxa fram till det ställe, der Vagn satt. En af 
vikingarne, Björn den bretske, kastade sig för hans fötter, så att han 
föll framstupa och släppte yxan. I samma ögonblick fattade Vagn 
yxan och högg Thorkel tvärt öfver nacken, så att yxan fastnade i 
jorden, och uppfylde han på det sättet den ena delen af sitt löfte. Erik 
jarl sade, »att det vore skada att dräpa sådan man som Vagn», 
och tillbjöd honom fred. »Det synes mig bättre att få fred af dig, 
Erik», svarade Vagn, »om alla de, som äro qvar af mina män, äfven 
få det. I annat fall må vi dela samma öde.» Erik jarl gick in 
derpå, och behöll så Vagn, sjelf tolfte, lifvet.

Emellertid satt Hakon jarl och några hans förnämsta män på en 
trästam ej långt ifrån. Som de så sutto, hörde man ljudet af en 
bågsträng, som spändes, och i samma ögonblick genomborrades en af 
jarlens män af en pil. Ljudet kom från det fartyg, som låg närmast 
land, och då man skyndade ned till stranden, fann man på skeppet 
Hovard, som med afhuggna fötter stod på knä ytterst vid skeppsranden 
och höll en båge i handen. När männen kommo springande, ropade 
han emot dem: »Säg mig, föll der någon ned af trästammen?» -- 
Männen jakade dertill, men då Hovard fick veta, att det icke var jarlen, 
utan en af hans män, som satt närmast honom och hvilken Hovard 
för hans präktiga drägt tagit för jarlen, sade han: »Var jag den gången 
icke så lycklig med mitt skott, som jag hoppades; det var tilltänkt 
jarlen.» -- »Olyckan var stor nog», svarade männen, »och flera skall 
du icke vålla», hvarpå de höggo honom neder i så små stycken, 
att han måste hafva dött, hade han också haft hundrade lif.

Hakon jarl likade det i högsta måtto illa, att hans son Erik skänkt 
Vagn och hans män lifvet. Men Erik jarl sade dertill, »att huru mycket 
det än vore jarl Hakon emot, skulle det dock så vara», och Hakon 
måste finna sig deri, ty Erik var den, som mest hade bidragit till 
segern. Dock var han mycket missnöjd, och när de bröto upp, skildes 
han och Erik från hvarandra i ovänskap.

Vagn vistades den vintern öfver hos Erik, som höll den raske 
mannen allt mera kär, och genom honom kunde Vagn äfven uppfylla 
den andra delen af sitt löfte. Ty jarlen gaf honom Thorkel Leiras 
dotter Ingeborg till äkta, och fick han med henne mycket gods. När 
Vagn slutligen lemnade jarlen för att segla hem till Danmark, gaf 
jarlen honom ett stort långskepp, fullt utrustadt.

Härmed sluta vi jomsvikingasagan.

Ännu en gång få vi höra talas om jomsvikingajarlen Sigvald. 
Men efter slaget i Hjorungavåg var Jomsborgs makt bruten och med 
detsamma äfven hedendomen.

Vi stå vid randen af en ny tid. Men innan vi lemna vikingatågen, 
må vi kasta en blick på hvad som följde af dem i den allmänna 
gången af vårt fosterlands utveckling.

Härvid framstår en enda händelse, hvars vigt och betydelse blotta 
namnet angifver. Det är <i>kristendomens införande i Norden</i>. Vi hafva 
vikingarne att tacka för den.

Men öfvergången från det gamla till det nya, från hedendom till 
kristendom, gick icke med ens. Det är så med allt; inom menniskolifvet, 
liksom i naturen, flyter allt så omärkligt i hvartannat, att vi ej 
kunna med bestämdhet säga, hvar gränsen går mellan tvänne ifrån 
hvarandra väsentligen skilda företeelser. 

Redan Ragnars och hans söners saga är den sista på rent hednisk 
grund. Sedan börjar en brytningstid mellan det gamla och det nya, 
och vi hafva i de anförda sagorna sett mer än ett exempel på, att 
tiden var hårdt nära för Valhallagudarnes fall. I en sådan brytningstid,

eller i ett sådant brytningsögonblick -- som vi väl kunna säga, med 
tanken fästad på en tidrymd af 3,000 år -- samlar sig vanligen på en 
enda punkt det mäktigaste, det kärnfullaste af tvänne stridande krafter. 
Hedendomen var en sådan kraft, som måste uppträda i strid med 
kristendomen, och det är, som om den senares ljus skulle i en klarare 
dager framställa motkämpens hela väsende, så väl hans goda som hans 
onda. Palnatoke kunde man anse vara bilden -- och en ädel bild -- 
för den mot sitt fall kämpande hedendomen. Hakon jarl likaså.

Vikingatågen försvinna, när kristendomen kommit in i Nordlanden. 
Men aldrig se vi hafven så svärma af vikingaflottor som just i 
denna öfvergångstid, och de äro grymmare, vildare, dessa de sista 
vikingarne, än den rena hedendomens. Det kunde ej heller annat blifva, 
ty det ädlaste bland folket slöt sig omkring kristendomen, och i viking 
låg nu endast den, för hvilken hvarje band var en olidlig börda.


<b>5.

Sagor och Legender från kristendomens första tider.

Ansgarius.</b>

Kejsar <i>Ludvig</i> <sp>den fromme</sp> var son af den Carl den store, om 
hvilken vi ofvanför talat. Till honom kommo -- berättar <i>Rimbert</i>, 
författaren af lefvernesbeskrifningen öfver vårt fäderneslands förste 
apostel -- sändebud från Sverige, hvilka, sedan de framfört sina öfriga 
ärenden, anhöllo, »att kejsaren måtte sända kristna lärare till 
deras land. Många funnos», sade de, »i svenskarnes land, hvilka åstundade 
att blifva kristna och undervisas i kristendomens läror och 
konungen i landet ville icke förvägra kristna prester att inkomma dit.»

Men hvem -- fråga vi -- längtade på den tiden i vårt land efter 
Kristus och kännedomen om honom, huru kunde sändebud från Sverige 
framföra en sådan anhållan till kejsaren? -- Var då kristendomen känd 
här? -- Vikingatågen hafva vi att tacka för, att vi kunna besvara 
denna fråga med ja. Vikingatågen och de med dem i samband stående 
handelsfärderna bragte hit till Norden första bekantskapen med 
den ende och sanne Guden. Kristna fångar -- och deras antal var 
helt viss icke obetydligt -- förde sin religions läror med sig, och 
genom deras berättelser om de kristnas Gud, om hans och hans presters 
makt, bekräftade af hemvändande vikingar, hvilka sjelfva sett och gripits

af beundran öfver de praktfulla ceremonierna i de
kristna templen, hade tanken liksom blifvit riktad mot
den främmande Guden och mången vändt sig till tron på
honom, såsom af alla gudar den högste och mäktigaste.

Den fromme kejsaren mottog med glädje de nordiska
sändebuden, och mannen, som han gaf dem med sig till
deras hemland, var <i>Ansgarius.</i>

Ansgarius var en munk från <sp>Corbeys</sp> kloster i norra
Frankrike. Han var född år 801 och var som gosse af
ett gladt och hurtigt lynne. Vid fems års ålder dog
hans moder, en from och gudfruktig qvinna, och då blef
han af sin fader insatt i klosterskolan i Corbey. Här
hade han en gång en dröm, som blef af det största
inflytande på hela hans lif. Han drömde nämligen, att
han gick på en sumpig väg, och det var ganska svårt
att komma fram, Då såg han vid sidan om sig en annan
väg, som var jemn och banad, och på den vandrade en
skara hvitklädda qvinnor, bland hvilka han igenkände
i en sin egen moder. Han utsträckte sina armar och
ville skynda i hennes famn, men han sjönk ned i dyn
och kunde omöjligen komma derifrån. Då sade en af
qvinnorna, som var utmärkt framför de andra genom
en himmelsk skönhet och värdighet och som han ansåg
vara jungfru Maria, Jesu moder: »Vill du gerna till
din moder?» -- Och då Ansgarius svarade, »att han intet
högre åstundade», sade hon: »Vill du komma till oss,
så försaka allt verldsligt prål och fåfänglighet;
ty ingen kan följa oss, som derutinnan sätter sin
glädje.»

Denna dröm och orden, som den himmelska jungfrun
talat till Ansgarius, åstadkom en genomgripande
förändring i hela hans väsende. Hans håg vändes helt
och hållet från hvad som vanligen utgör ungdomens
glädje, han egnade sig uteslutande åt allvarliga
och nyttiga sysselsättningar och fördjupade sig i
gudliga betraktelser. Beständigt hade han i drömmar
uppenbarelser af Kristus och de heliga och mottog
uppmaningar att helt och hållet egna sig åt deras
tjenst.

En annan händelse bidrog äfven att uppskaka ynglingens
sinne och komma honom att tänka på förgängligheten af
all mensklig storhet. Kejsar Carl den store dog det
året, han hade sin första dröm, 814. Budskapet om
kejsarens död, den mäktige mannen, som han en gång
sett i all hans glans och majestät, grep mäktigt
det unga, för alla intryck öppna sinnet och lifvade
hos honom tanken på menniskans högre bestämmelse.

Några år efter denna händelse kallades Ansgarius
till det af kejsar Ludvig nära staden <sp>Paderborn</sp>
anlagda Corbeys kloster, der han blef föreståndare
för klosterskolan och tillvann sig genom sitt stilla
lynne och sin fromma vandel, genom sina kunskaper
och sitt nit för ungdomens undervisning den största
aktning af så väl kamrater som förmän.

När de svenska sändebuden kommo, var Ansgarius i
Danmark, dit han blifvit skickad af kejsaren för att
der utbreda Kristi lära. Nu blef han återkallad till
det kejserliga hofvet och tillspord, om han

ville anträda den nya beskickningen till Sverige. Ty
många voro ej de, som ville så offra sig i Herrans
tjenst, som Ansgarius ville det, och framför allt
ville man ej visa ifrån sig ett så gynnande tillfälle
att, genom en mildare läras förkunnande i sjelfva
hjertat af de fruktade vikingarnes hemvist, bereda
möjligheten för de blodiga härfärdernas aftagande
och slutliga upphörande. -- Ansgarius var den ende,
på hvilken kejsaren och hans rådgifvare bygde sitt
hopp, och han svek dem icke heller derutinnan. Med
fröjd mottog han det gjorda anbudet, lofvande
Gud i sitt hjerta, om honom vore beskärdt att lida
smälek och förföljelse för Kristi skull. <i>Withmar,</i>
en munk från gamla Corbeys kloster, var den ende,
som vågade följa Ansgarius på den vådliga färden.

Ansgarius och sändebuden begåfvo sig först till
Danmark. Der och troligen i <i>Sleswig</i> stego de ombord
på ett stort köpmansfartyg för att segla till
Sverige. Ankaret lyftades, och seglen fyldes af
en gynnande vind. Men plötsligt visar sig stäfven
af ett vikingaskepp, och innan köpmännen visste
ordet af, anföllos de af vikingarna. Köpmännen
och fartygets besättning grepo dock genast till
vapen och tillbakaslogo käckt de anfallande. Men
vikingarne anföllo dem ånyo och denna gången med
en sådan öfverlägsenhet, att allt motstånd var
fåfängt. Fartyg och gods blefvo vikingarnes byte. Med
möda kunde Ansgarius och hans följeslagare rädda
sig i land; ty de båda fartygen hade under striden
kommit allt närmare land. -- Nu rådde några, att man
skulle återvända hem; men Ansgarius kunde på intet vis
förmås dertill. »Hvad som förestode honom», sade han,
»hvilade i Guds hand, men återvända ville han icke,
förr än han af Gud fått sig uppenbaradt, huruvida
det heliga ordet fick i den landsändan predikas.»

Nu fortsattes färden, än till fots öfver obanade
trakter och genom tjocka skogar, än i båt öfver
vatten, som voro så stora, att de liknade,
haf. Omsider kommo de, ledsagade af sändebuden,
till en stad, som hette <i>Birka</i> och hvarest regerade
en konung, som hette <i>Björn.</i>

Man tror att denne Björn skall hafva varit den
ofvannämnde Björn på Håga. Han mottog Ansgarius och
hans medbröder väl. När han af sändebuden blifvit
underrättad om anledningen till främlingarnes
ankomst, höll han råd med sina män, och gaf derpå
Ansgarius och Withmar tillstånd att qvarstanna i
landet och offentligen förkunna den nya läran.

Stor blef då glädjen bland alla de kristna fångarne,
som ej på mången dag, ja, månget år hört Guds ord
predikas och anammat det heliga sakramentet. Och
deras antal var stort, så att Ansgarius och Withmar
funno nogsamt, det sändebuden talat sanning inför
kejsaren. Och många af hedningarna vunnos till tro
på den ende, lefvande allsmäktige Guden och mottogo
de dopet. Ibland dessa var en mäktig man, vid namn
<i>Hergeir,</i> som var konungens rådgifvare och stod

hos honom i stor ynnest. Denne Hergeir lät på sin af
fadren ärfda grund uppbygga den första kristna kyrka
i Sverige.

När Ansgarius vistats halftannat år i vårt land,
återvände han jemte Vithmar till Tyskland och
blef af kejsaren, ehuru han ännu var helt ung,
blott 30 år gammal, utnämnd till erkebiskop i det
nystiftade erkestiftet <sp>Hamburg,</sp> hvarunder lydde
hela Holstein och alla norr derom belägna länder,
således både Danmark, Sverige och Norge. Ansgarii
erkebiskopsstad blef dock snart af en vikingaflotta
uppbränd och förstörd, och Ansgarius måste en lång tid
uthärda de svåraste öden, tills hans erkebiskopssäte
slutligen flyttades till Bremen.

<i>Gautbert</i> eller <i>Simon,</i> som han kallades, när han
invigdes till embetet, utnämndes af Ansgarius
till biskop i Birka, och när han, åtföljd af sin
slägting och kapellan <i>Nitard,</i> ankom dit, blef han med
mycken välvilja mottagen af konungen och den kristna
församlingen. Af orsaker, som icke närmare kännas,
blef dock kort efter hans ankomst ett upplopp bland
folket, hvarunder Nitard dödades och Gautbert blef
fördrifven ur landet. Detta skedde ungefär samtidigt
med Hamburgs förstörande.

Ansgarius glömde dock icke den unga församlingen i
vårt land, ehuru det dröjde i nära 7 år, innan han
åter kunde ditskicka någon prest. Härunder var det
fara värdt, att den lilla församlingen alldeles skulle
gå under. Endast Hergeir och några få med honom, bland
hvilka må nämnas en rik och förnäm qvinna vid namn
<i>Fridborg,</i> voro under tiden den kristna församlingens
stöd. Men dessa båda voro orubbligt fasta i att
tjena Herran och arbeta för hans kyrka. Det berättas
om Hergeir, att han genom många underverk bevisat
sin tros sanning och derigenom dragit nya bekännare
till Kristus, och om Fridborg säges, att när hon på
sin dödssäng testamenterade en summa penningar till
de fattiga, måste denna skickas ut till Tyskland,
emedan i Birka inga fattiga funnos. För dessas
skuld sörjde Ansgarius mest, men lyckades till slut
kunna sända eremiten <i>Ardgar</i> till Birka, hvilken dock
efter Hergeirs och Fridborgs död ej mera fann någon
trefnad der, utan längtade åter till sitt ensliga
lif. Då beslöt Ansgarius att sjelf ännu en gång besöka
Sverige.

I Danmark steg Ansgarius äfven denna gången ombord,
och efter 20 dagars segling anlände han till
Birka. Det var år 853. Denna gången voro likväl
utsigterna icke så gynsamma för Ansgarius och
kristendomen, som när han första gången uppträdde
här. På ett ting hade nämligen en man trädt fram
för folket och talat till det såsom sändebud från
de gamla gudarna, i hvilkas samqväm han påstod sig
hafva varit. »Veten, o konung och folk», hade han å
gudarnes vägnar sagt, »att det land I bebon, är vårt
land. I och edra fäder hafven länge besuttit det och
haft goda och lyckliga år och I hafven derför hedrat
oss med offer och löften. Nu börja våra tempel stå
tomma, edra offer minskas allt mera, inga löften
göras mera till vår ära. Hvilket vansinne har fattat
eder! I tjenen en främmande

Gud, om hvilken I icke kännen, att han gjort eder
något godt. Sen till och tagen eder till vara för vår
vrede! Återvänden till oss, om I viljen bibehålla vår
ynnest. Synes åter vårt antal eder vara för ringa,
välan, så väljen eder forna berömda konung Erik,
som nyligen inträdt i vår samling, till eder gud,
och upprätten åt honom tempel.»

Man skulle kunna tro, att denna händelse var ett
påhitt af de hedniska presterna för att återupprätta
och stärka den allt mer försvagade tron på de
gamla gudar. Rimbert sjelf, som på denna resa
var Ansgarii följeslagare, säger, »att det var ett
djefvulskt påhitt, som upprörde alla sinnen och ingöt
skräck och förvirring i allas hjertan.» Emellertid
uppfördes ett tempel till konung Eriks ära, och han
började dyrkas som gud.

Detta hade tilldragit sig kort innan Ansgarius ankom
till Sverige, och långt ifrån att han fick framföra
sin sak för folket, kunde han icke ens få komma till
tals med konungen, utan hans vänner i Birka rådde
honom till skyndsam flykt, om han ville rädda sitt
lif. Men Ansgarius svarade med frimodighet: »Här
förer jag icke min sak, utan den Guds, som skapat
himmelen och jorden, och är jag färdig att med glädje
lida döden för Kristi skull.»

På det högsta bekymrad för utgången af sin sak,
bjöd Ansgarius konung Olof till gäst hos sig, och
som han hade bref och bud från konungen i Tyskland<footnote>
En af kejsar Ludvig den frommes söner; Ludvig dog 840.</footnote>
och dessutom var ledsagad af en jutländsk konungs
sändebud, kunde konungen icke neka, utan infann
sig. Ansgarius vann under gästabudet helt och hållet
konungens välvilja. Hans enkla, flärdfria väsende,
hans fromhet och hänförande vältalighet och den värme,
hvarmed han talade för sin sak, äfvensom de skänker,
som han efter måltiden lät frambära åt konungen,
stämde denne till hans fördel.

»Men jag kan ej dölja för dig», sade konungen,
»att allmogen här i landet ända från urminnes tider
har en sådan makt, att i vigtiga och hela riket
rörande frågor intet kan beslutas utan dess vilja
och samtycke. Om vi härutinnan gjorde annorlunda,
fruktar jag, att eder skulle hända detsamma, som jag
påminner mig hände några edra prester för icke många
år sedan, hvilka utan konungens vetskap och vilja
blefvo af allmogen fördrifna. Men nu skall du låta
en pålitlig man af ditt följe vara mig följaktig på
nästa ting; der vill jag draga din sak fram, fråga
gudarne till råds och höra folkets vilja; och så
skall du få veta, huru din sak utfallit. Skall dock
jag för din sak göra det bästa jag kan.»

Sväfvande mellan hopp och fruktan, tog
Ansgarius sin tillflykt till bön och fasta, och medan
han som varmast bad, kom en förnäm man, hvilken
var Ansgarii vän, till honom och berättade, att
konungen sammankallat de förnämste i landet för att höra
deras tanke om saken, och då alla varit af den
åsigt, att saken borde afgöras genom

lottkastning, hade man dragit ut på fältet, såsom
seden var, och der kastat lotterna. »Var vid godt
mod, Ansgarius», slutade han; »lotterna föllo så,
att din Guds lära fritt må förkunnas, och tror
jag nu förvisso, att saken skall väl aflöpa.»

Kort derefter samlades folket till tinget. Konungen
föredrog nu saken för allmogen, men der blef så
stort buller och gny, att det nogsamt var att märka,
huru fast bönderne hängde vid sina gamla gudar. Då
reste sig från sin plats en gammal man, gick midt
in bland folket och äskade ljud. Allas uppmärksamhet
riktades på honom, der blef tyst på tinget, och den
gamle mannen började så: »Hören mig alle, konung och
folk! Många ibland oss finnas här, som väl känna,
huru mäktig de kristnes Gud är och huru villig han är
att hjelpa dem, som på honom förtrösta. Huru många
finnas ej här, som erfarit det så väl i hafsnöd som
vid krankhet och i andra faror? Hvarför skulle vi nu
förkasta en hjelpare, som är så mäktig? De äro icke
få, som måste fara till Dorstad<footnote>
En stad nära <i>Utrecht</i> i Holland.</footnote>
för att låta döpa
sig och blifva kristna. Hvi skulle vi nu visa ifrån
oss, när det bjudes oss för våra dörrar, det, som vi
eljes gå att söka i fjerran med så många svårigheter,
kostnader och faror? Månde vi derför tillstädja den
mäktige Gudens tjenare att blifva när oss? Hvar så
skulle hända, att våra egna gudar ej mera kunna hjelpa
oss, så är det godt att hafva en Gud, om hvilken man
vet, att han är mäktig att hjelpa i alla faror den,
som honom åkallar.»

Den gamles ord omstämde helt och hållet folket,
och man beslöt enhälligt, att kristna prester
skulle få vistas i landet och ostörda fira sin
gudstjenst. Konungen lät genast underrätta Ansgarius
härom, men vågade ännu icke gifva sitt samtycke till
ett fullkomligen fritt förkunnande af kristna läran;
saken måste dessförinnan föredragas på ännu ett ting
i en annan del af riket. Men på detta ting fattades
samma beslut, som på det förra, och då lät konung Olof
kalla Ansgarius till sig. Han omtalade nu, huru allt
hade tilldragit sig, och gaf derjemte sitt tillstånd
till kristendomens fria förkunnande och till att
uppbygga kyrkor. Ansgarius förde då till konungen en,
som var med i hans följe, vid namn <i>Eribert,</i> hvilken
han anförtrodde i konungens hägn, såsom den kristna
församlingens förste prest. Konungen tog emot honom
med den största välvilja och skänkte äfven plats
till en kyrka, i hvars grannskap Ansgarius inköpte
ett hus till boning för presten.

Derefter vistades Ansgarius ännu någon tid i Sverige,
vinnande många för Kristi sak. Men år 854, sedan han
i konungens beskydd lemnat den qvarblifvande läraren,
reste han från Sverige och kom dit ej mer sedan.

Sina sista dagar tillbragte Ansgarius såsom erkebiskop
i Bremen, och hade han den glädjen att se sitt verk
gå framåt så i Danmark

som i Sverige, ehuru det likväl dröjde ganska länge,
innan man kunde säga, att kristendomen fick fast fot
hos oss.

Sin högsta önskan, den att få dö för Kristi skull,
vann han dock ej.

Men hela hans lif var en fortsatt gudstjenst,
och han var i sin vandel en verklig afbild af den
kärleksfulla och milda lära, som han förkunnade. Till
sin uppsyn var han mild och ljuf, men kunde äfven,
när så fordrades, föra lagens ord på sin tunga,
och då var hans uppsyn förkrossande.

Hans lefnadssätt var strängt och han nekade sig
alla beqvämligheter. Han bar ständigt en skjorta
af hår närmast kroppen, för att späka sin lekamen,
och förtärde aldrig annat än bröd och vatten;
först på sin ålderdom plägade han i vattnet drypa
några droppar vin. Största delen af sina inkomster
gaf han åt de fattiga, eller till friköpande af dem,
som råkat i träldom hos hedningarna, och det var hans
högsta fröjd att se enkans glädje öfver en återfunnen
son, som genom honom återfått sin frihet. Aldrig gick
han ut utan att hafva en penningpung vid sidan att
derur gifva allmosor, och aldrig satte han sig till
bords utan att hafva sörjt för någon sin nödlidande
nästa. Sina lärjungar förmanade han att lefva af
eget arbete och ej af gåfvor från de omvända. Och så
gjorde han sjelf. Han knöt nämligen fisknät, »medan
han läste sina psalma», och fortfor dermed ända till
sin sena ålderdom. Han dog år 865.


<b>Sagan om Olof Skötkonung.</b>

<i>Olof Skötkonung</i>, om hvars tillnamn vi tillförene
hafva sagt, huru det uppkom, var samtida med
tvänne de märkligaste konungar i Norge och emedan
det egentligen är ur deras af Snorre Sturlesson
sammanskrifna sagor, som vi hafva, hvad vi känna
om Olof Skötkonung, dela vi lämpligen hans saga i
tvänne: Olof Skötkonung och Olof Tryggvasson samt
Olof Skötkonung och Olof den helige.

<b>Olof Skötkonung och Olof Tryggvasson.</b>

Konung Olofs möderneslägt var ifrån Vestergötland. Der
lefde i konung Erik Segersälls och hans faders,
konung Björns dagar, en mäktig och rik odalbonde,
som het <i>Skoglar</i><footnote>
Namnet Skoglar kommer troligen af <i>Skögul</i>, Valkyrian,
och betecknar då Skoglar Toste; detsamma
som Sköguls Toste, den Skögul käre Toste.</footnote>
<i>Toste</i>. Han hade namn för sig
att vara tapper och lycklig i sina företag, och
mycket både beröm och egodelar hemförde han från
sina vikingatåg. Han egde tvänne barn, en son <i>Ulf</i>,
som blef stamfader för den följande konungaätten

i Sverige, och en dotter <i>Sigrid</i>. Dottern var mycket
skön, men desslikes af ett stormodigt sinnelag.
Hon blef gift med konung Erik Segersäll och blef
med honom moder till Olof Skötkonung. Till följd af
hennes stolta och öfvermodiga lynne blef dock konung
Eriks äktenskap ingalunda lyckligt, utan skildes de
från hvarandra, och flyttade Sigrid tillbaka till
Vestergötland, der hon med oförminskadt anseende
lefde på sina gårdar.

Innan ännu Sigrid var gift med konung Erik, lefde
och uppfostrades i Tostes gård en flyktig norsk
konungason, <i>Harald Grenske</i>. Han var son af den Gudröd,
som blef öfverfallen och dödad af Gunhilds söner,
och fick sitt namn deraf, att han först uppfostrades i
<sp>Grenland</sp> eller sydvestra delen af nuvarande Kristiania
stift. När underrättelsen ankom hit om konung Gudröds
död, och det tillika blef bekant, att konungamodern
och hennes söner sökte efter att döda alla, som på
något sätt kunde göra dem riket stridigt, rådde den
unge Haralds fränder och vänner honom att draga ur
landet. Så kom han till Sverige och till Skoglar
Toste, i hvilkens följe han var på vikingatåg; och
förhöll han sig så, att alla tyckte om honom. I fem
år vistades Harald hos den mäktige bonden.

Sedan blef Harald Grenske konung i <sp>Vestfold</sp>, sitt
fädernerike (på vestra sidan om Kristianiafjorden),
och gifte sig med <i>Asta</i>, Gudbrands dotter. Hände sig så
en sommar, när Harald for ut i härnad för att skaffa
sig egodelar, att han kom till Sverige. Erik Segersäll
var då död, och hans och Sigrid Storrådas son Olof
var konung i Sverige. Som Sigrid nu fick veta, att
Harald, hennes fosterbroder, var kommen och hade lagt
till vid kusten, ej långt ifrån en af hennes gårdar,
der hon då för tillfället bodde, sände hon män till
honom och bjöd honom till gästabud. Harald mottog
gerna inbjudningen och begaf sig med stort följe
till Sigrids gård. -- Der blef nu stor välfägnad;
Sigrid och konungen sutto i högsätet och drucko
tillsammans om aftonen, och blefvo konungens män
mycket beskänkta.

Då konungen nu skulle gå till hvila om qvällen,
var der tillagad en säng med perlstickadt sparlakan
omkring och med dyrbara kläder uppbäddad; och i
detsamma herberget voro få män tillstädes. När
konungen hade lagt sig, kom drottningen sjelf
till honom och skänkte i för honom, lockande
honom att dricka mycket, och var emot honom mycket
vänlig. Slutligen somnade konungen helt drucken,
och drottningen aflägsnade sig.

Drottning Sigrid var en mycket vis qvinna och visste
många saker förut. Dagen derefter blef äfven ett stort
gästabud, men der hände, som eljest alltid plägar,
der som män varda öfvermåttan druckne, att största
delen blifva mångtaliga. Drottningen var alltjemt
mycket skämtsam, och taltes hon och konungen vid
sins emellan. Bland annat sade hon det, »att hon
skattade sina gårdar och det rike, hon egde i Sverige,
i intet afseende ringare än som hans konungadöme och
egodelar i Norge». Öfver det talet blef konung Harald
i hög grad misslynt och

lät sig icke mycket tycka om någonting, utan gjorde
sig resfärdig att draga bort. Men drottningen var
ändå mycket glad och gaf honom vid afresan många och
stora skänker, och det i synnerhet för den orsaken,
att han icke skulle härja hennes land.

For så Harald om hösten åter hem till sitt land i
Norge och satt der vintern öfver, varande mycket
olustig. Om sommaren drog han åter till Östersjön,
hållandes ändock på Sverige. Kommen till land, sände
han bud till drottning Sigrid, att han ville hafva
möte med henne. Sigrid red ned till stranden, der hans
skepp lågo, och taltes de så vid. Han begynte genast
sitt tal, efterfrågande, »om drottning Sigrid ville
blifva hans hustru.» Men hon svarade, »att det vore
helt fåfängt tal. Är du tillförene», sade hon, »så
väl gift, att du eger din jemlike.» Dertill svarade
Harald, »att Asta väl vore en god qvinna och ypperlig,
men likväl vore hon icke så högboren som han». --
»Det kan väl så vara», genmälte Sigrid, »att du är
af högre börd, än som hon är; dock tror jag, att hon
nu går hafvande med bägges eder lycka.»

Stort mera talte de icke sedan vid hvarandra, förr än
drottningen red sin väg. Konung. Harald hade då mycket
svåra tankar. Han gjorde sig resfärdig att rida uppåt
landet för att ännu en gång finna den hårda, men så
fagra drottningen. Hans män afrådde honom väl, men
icke dess mindre drog han åstad med en stor hop folk
och kom till den gården, der drottningen bodde. Samma
afton, som han anlände, kom der östan från Gardarike
en annan konung, som het <i>Visavald,</i> och hade äfven han
kommit för att fria till den för sin rikedom och sin
skönhet allmänt bekanta drottningen.

Bägge konungarne blefvo ledsagade i en stor stuga,
liksom ock allt deras folk. Stugan var mycket gammal
och äfven hela hennes bonad, men dryck fattades dock
icke, och var den så stark, att alla blefvo helt
druckna, så väl båda konungarne som deras närmaste
män och de öfrige. Samma natt, när alla hade somnat,
lät drottningen lägga eld kring stugan, hvilken
snart stod i ljusan låga. Konungarne brunno så inne,
och de af deras män, som lyckades komma ut, blefvo
af drottningens folk nedgjorda. »Så vill jag lära
småkonungar fria till mig», sade drottning Sigrid, der
hon stod och såg på lågorna från det brinnande huset,
och blef hon derefter allmänt kallad Sigrid <i>Storråda</i>.

Länge dröjde det dock icke, förr än Sigrid fick en
annan friare. Men han var envåldskonung öfver hela
Norge. Det var <i>Olof Tryggvasson</i>.

<i>Astrid</i> hette konung Tryggves hustru, och när Tryggve
blef slagen af konungamodern och hennes söner, flydde
Astrid med sin fosterfader <i>Thorolf Luseskägg</i>, som
aldrig skildes från henne, och tog hon med sig så
många dyrbarheter, som hon kunde föra. Alla öfriga
hennes vänner, som blefvo henne trogna, begåfvo sig
vida om landet för att bespeja och i tid kunna varna
henne för hennes fienders anslag. Hon

gick hafvande, Astrid, när hon måste lemna
konungsgården, och då stunden var kommen, att hon
skulle föda, lät hon föra sig till en holme midt
i en sjö, och der födde hon ett gossebarn, som
Thorolf vattenöste och uppkallade efter farfadern
<i>Olof</i>. Thorolf och några få män höllo vakt kring
holmen, och lyckades det dem att kunna sommaren öfver
hålla sin drottning och den lille konungasonen dolda
der.

Men när som dagarna började blifva kortare och
nätterna längre, och kölden dertill började tilltaga,
måste de lemna den lilla holmen.

Efter en besvärlig färd, och utan att de mött några
menniskor, kommo de en dag fram till trakten af
<sp>Oprostad</sp>, der <i>Erik Bjodeskalle</i>, drottning Astrids
fader, bodde. Astrid sände bud till fadern om sin
ankomst. Erik lät ledsaga dem till en särskild stuga
och der på det bästa undfägna dem. Nu skilde sig
Astrids följeslagare från henne, men hon sjelf och två
tjensteqvinnor samt Thorolf och hans son <i>Thorgils</i>,
som då var sex år gammal, dröjde qvar på Oprostad
öfver vintern.

Sedan konung Tryggve blifvit slagen, och konung
Harald Gråfäll och en af dennes bröder noga sport
efter drottning Astrid, men på intet sätt lyckats få
spaning på hvar hon fans, endast det, att hon var hafvande
med konung Tryggves barn, begåfvo de sig om
hösten åter till sin moder Gunhild, berättande för
henne allt, som hade tilldragit sig. Konungamodern
frågade noga efter allt, som vidkom Astrid; men till
följd af striderna mellan Gunhilds söner och jarl
Hakon den hösten och följande vintern måste man till
en tid uppskjuta sökandet efter Astrid.

Men om våren utsände drottning Gunhild spejare öfver
hela den del af landet, der hon trodde, att Astrid
skulle finnas, och fick sålunda de tidender, att
Astrid med sin och konung Tryggves son skulle vara hos
Erik Bjodeskalle. Då lät Gunhild 30 välrustade män,
anförde af en hennes vän, den rike Hakon, draga till
Erik på Oprostad, att de skulle taga och föra till
henne konung Tryggves son.

Emellertid visste man på Oprostad intet om allt detta,
förr än några Erik Bjodeskalles vänner en afton
underrättade honom, att en skara beväpnade, som voro
utsända af Gunhild, närmade sig gården. Genast lät
Erik sin dotter begifva sig på väg med sitt följe
och gaf henne pålitliga följeslagare. Hans afsigt
var att skicka henne till Svithiod till en af sina
forna stridskamrater, <i>Håkan</i> <sp>den gamle</sp>, som var en
rik och mäktig man. Förklädde som fattigt folk,
kommo de sent om aftonen till en gård, hvilken egdes
af en rik, men ogästfri och ondsint bonde vid namn
<i>Björn Etterqvesa</i>. Han körde dem bort från sin gård,
och de måste begifva sig vidare i natten och mörkret.
Närmaste gård de kommo till egdes af en vänlig bonde
vid namn <i>Thorsten</i>. Han mottog dem och undfägnade dem
väl, och sofvo de der natten öfver.

Bittida om morgonen, samma natt Astrid drog från
sin faders hård, kommo Gunhilds sändemän dit och
frågade efter Astrid och gennes son. Erik svarade,
»att hans dotter icke var der», och

Hakon och hans män fördröjde sig der långt fram på
dagen med att söka och spana efter Astrid, fående till
slut någon kunskap om hennes afresa. De lemnade då
Oprostad och togo samma väg som Astrid samt anlände
sent om aftonen till Björn Etterqvesa, hos hvilken
de togo nattherberge. Då frågade Hakon, »om Björn
kunde berätta något om Astrid.» -- »Här kom folk»,
svarade den vresige bonden, »och begärde nattherberge,
men jag körde dem bort. Det var en ung, vacker, men
fattigt klädd qvinna med en späd gosse på armen och
en gammal man, som ledde en annan gosse vid handen,
och lära de befinna sig någonstädes i närheten,
icke långt härifrån.»

Emellertid kommer en af Thorsten bondes arbetskarlar
gående ur skogen, och som han hade sin väg förbi Björn
Etterqvesas gård, fick han der se, att främmande
män voro komna i gården, och fick äfven veta deras
ärende. Han låddes dock om ingenting, utan berättade
det vid hemkomsten för Thorsten

När som nu en tredjedel var igen af natten, väckte
Thorsten sina gäster och bad dem i mycket hårda och
ovänliga ordalag draga från gården, följande sjelf
med ett stycke på vägen. Men då de hade gått en stund
framåt, blef Thorsten åter helt vänlig och berättade
för dem, att drottning Gunhilds sändemän gästade hos
Björn, och att de voro komna att söka efter dem. De
olycklige flyktingarne bådo bonden hjelpa sig, och den
välmenande mannen gaf dem en pålitlig följeslagare
och mat samt följde dem sjelf ett godt stycke in i
skogen, tills de kommo till en insjö, i hvilken var
en liten holme, helt och hållet omgifven af hög vass
Den låg icke längre ut från stranden, än att de kunde
vada till den, och der på holmen gömde sig Astrid och
hennes fosterfader, aktande på Thorstens råd att der
förblifva, tills deras förföljare voro borta.

Tidigt om morgonen red Hakon och hans följe
från Björn och frågade öfverallt i bygden efter
Astrid. När han kom till Thorsten, stälde han till
honom samma fråga. »Hafva här varit några män»,
svarade Thorsten, »men de drogo i dagningen bort östan
i skogen». Hakon bad då Thorsten följa sig, eftersom
han bäst kände vägen och alla gömslen i skogen, och
Thorsten gjorde, som Hakon båd. Men när de kommo
ett stycke in i skogen, visade Thorsten dem i en
riktning, alldeles motsatt den Astrid och Thorolf
tagit, hvarför hela dagen förgick under ett fåfängt
sökande. Så fort Thorsten under det ifriga letandet
blef allena, skyndade han hem och hemtade ett spädt
gossebarn, som tillhörde en trälqvinna. Detta gömde
han på ett ställe i skogen, der den var som tätast,
och då barnet började skrika, skyndade alla Hakons
män och han sjelf till stället, hvarifrån de hörde
skriket. Då de funno barnet, sågo likväl alla, att det
icke kunde vara konung Tryggves son, och Thorsten,
som stälde sig helt oskyldig, klagade sjelf öfver,
att man så hade narrat dem. Då emellertid Hakon fann
allt vidare sökande vara förgäfves, drog han med sina
män åter till drottning Gunhild.

Följande natt kom Thorsten enligt löfte till
flyktingarne på den lilla holmen, medförande mat och
andra förnödenheter. Tillika gaf han dem en säker
följesven, som var godt hemma i Svithiod, och med
dennes tillhjelp kommo Astrid och hennes fosterfader
utan vidare faror till Håkan den gamle i Svithiod,
hvilken med vänlighet mottog sin gamle vapenbroders
barn och lofvade henne sitt beskydd.

Men förföljelsen hvilade icke. Gunhild fick
snart höra, att Astrid och hennes son hade fått
en tillflyktsort hos Håkan den gamle. Hon sände
då samme Hakon med väl utrustadt följe och många
skänker till konungen i Sverige, som då var Erik
Segersäll. Sändemännen blefvo af konung Erik väl
emottagna, och Hakon frambar för konungen sitt
ärende, bedjande konungen vara honom behjelplig
att utverka Olof Tryggvasson utlemnande. »Ty»,
sade han, »drottning Gunhild vill sjelf uppföda
sin unge frände.» Detta tyckte konung Erik vara
billigt, och gaf han derför Hakon folk, som skulle
följa honom till Håkan. »Men», sade han, »knappast
skall Håkan derför låta afskräcka sig från att göra,
som honom godt synes.» Vid konung Eriks hof vistades
Håkans son Ragnvald, och fick han af en händelse höra
konungens och den norske mannens samtal, hvarföre han
skyndade hem till sin fader och underrättade honom
om sändebudens ankomst.

Kort derefter kom Hakon med 100 beväpnade män, som
konungen gifvit honom med sig, till gården. Håkan
hade låtit beväpna alla sina huskarlar, hvilka voro
300 till antalet, och omgifven af dem, mottog han
gästvänligt och helt lugnt de norska sändebuden. Hakon
framförde nu sin drottnings ärende och gaf de största
försäkringar om hennes ädla afsigter med gossen,
samt huru hon ville på honom godtgöra den oförrätt,
som blifvit tillfogad hans fader.

När han slutat, tog Håkan bonde till orda: »Föga lärer
Astrid», sade han, »sätta tro till Gunhilds löften,
bekant som hon är för svekfulla handlingar. Och må du
derför veta det, att så länge gossen står under mitt
skydd, och jag kan råda, kommer han aldrig i ditt och
Gunhilds våld.» Bonden såg bister ut, när han talade,
och norrmannen såg skyggt omkring sig på den djupa
massan af beväpnade, handfasta karlar. Han måste så
med oförrättadt ärende vända åter till konungen.

»Väl sannas mina ord», sade konungen, när Hakon för
honom berättat om sin färd, »och har det slagit in,
som jag sade dig, att din färd till Håkan ej månde
lyckas. Ty han är mäktigare än jag i många stycken,
och är det icke längesedan, som han hade mera att
säga än jag, då vi täflade tillsammans.»

Sutto så Gunhilds sändemän julen öfver hos konung
Erik i Upsala och först sedan gästabudsdagarne
voro förlidne, redde Hakon sig till att göra ett nytt
försök hos Håkan den gamle. Han fick af konungen
denna gången 200 man, och med dem infann han
sig åter på den mäktige bondens gård. Nu förde
han ett mera hotande språk än förra

gången och visade sig mycket ond, sägande sig skola
taga gossen med våld. Men lika orubblig, lika lugn
och beslutsam som förra gången, hörde Håkan bonde på,
hvad den mångordige norrmannen hade att säga. När han
slutat, sprang en träl fram bakom bondens huskarlar
och svängde i handen en dynggrep, med hvilken han
hotade att illa tilltyga norrmannen. Den skammen
kunde denne icke uthärda, utan skyndade sig bort,
undgående med knapp nöd att blifva slagen af trälen.

Hakon begaf sig nu åter till Norge med oförrättadt
ärende och kunde der för Gunhild, till hennes stora
förargelse, berätta blott det, »att han hade sett
Olof Tryggvasson, men ej kunnat taga honom.»

Två år vistades Astrid och hennes son hos den ädle och
myndige bonden. Men då fick Astrid en stor längtan att
besöka sin broder Sigurd, som vistades i Gardarike
vid konung <i>Wladimirs</i> hof och njöt hos honom stort
anseende. Håkan den gamle skaffade henne och hennes
följe plats på ett köpmansskepp, som skulle segla
till Gardarike. Men på sjön blefvo de öfverfallna af
estländska vikingar, hvilka bemäktigade sig fartyg,
gods och folk. Några af folket dödades, de öfriga
skiftades tillika med godset mellan vikingarne,
och blefvo sålunda moder och son skilda från
hvarandra. Astrid blef förd till en slafmarknad
i Wenden och blef der köpt af en rik och högättad
köpman från Viken, hvilken igenkände henne, oaktadt
hennes torftiga kläder. Hans namn var <i>Lodin,</i> och
blef Astrid sedan gift med honom.

Olof Tryggvasson jemte den gamle Thorolf och hans
son Thorgils föllo på en vikings lott, hvilken genast
dräpte Thorolf, emedan denne syntes honom för gammal,
att han skulle hafva någon nytta af honom. De båda
gossarne bytte han bort mot en bock till en annan,
som i sin ordning mot en tröja och en kappa gaf dem
åt en vid namn <i>Reas.</i> Hos honom förblef nu Olof i sex
år och rönte der mycken godhet. Thorgils deremot blef
satt att förrätta trälarbete.

Då hände sig, att Olofs morbroder Sigurd kom till
Estland i konung Wladimirs ärende för att uppbära
skatten. Då nu Sigurd en dag med stort följe red
förbi Reas' gård, föllo hans ögon på några gossar,
hvilka lekte derutanför. En fästade i synnerhet
hans uppmärksamhet genom sitt utländska utseende,
och Sigurd red fram till honom och sporde honom om
hans namn och härkomst.

Gossen gaf med frimodighet besked på den ståtlige
mannens spörsmål, och erfor Sigurd så, att Olof var
hans systerson. Han bad då gossen följa sig till Reas,
beslutande strax att lösköpa honom. Olof fordrade,
att Sigurd äfven skulle lösköpa hans fosterbroder
Thorgils. Sigurd gjorde så och tog båda gossarne med
sig till <sp>Holmgård</sp>, behållande dem hos sig utan att
till en början uppdaga något om Olofs börd.

En dag var Olof på torget och hade i handen en
liten yxa. Som han der gick omkring, fick han se den
vikingen, hvilken dräpt hans fosterfader Thorolf,
och kände genast igen honom. Olof sprang fram

mot mannen och klöf med sin yxa hans hjessa, hämnandes
så sin fosterfader. Emellertid höllos lagarne
strängt vid makt i Holmgård, och det var belagdt med
dödsstraff att döda odömd man. Alla närvarande trängde
sig derför omkring Olof för att gripa honom. Men den
starke och vige gossen undkom lyckligt till Sigurd,
hvilken förde honom till drottningen, bedjande
att hon ville beskydda honom. Drottningen tyckte,
att det var stor synd att döda en så vacker sven,
och lofvade sitt beskydd, gifvande genast befallning
åt sina män att väpna sig. Emellertid fick folket
snart veta, hvar Olof befann sig, och nu skyndade
alla till drottningen, fordrande den unge dråparens
utlemnande, och det skulle säkert hafva kommit till
blodsutgjutelse, om icke konungen sjelf lagt sig
ut för Olof och lugnat folket med löftet att betala
böter för den dödade. Dessa utbetalade drottningen,
och Olof förblef tills vidare hos henne.

Olof var storväxt och reslig och väl öfvad i alla
den tidens idrotter, och kunde ingen derutinnan
öfverträffa honom. Desslikes var han af ett hurtigt
och oförskräckt sinne. När han så växt upp, fick han
af konungen skepp och manskap och värnade en tid hans
land för främmande öfverfall.

Derefter samlade han eget folk och drog ut på
vikingatåg, först i Östersjön och kring dess
stränder, sedan i Nordsjön, sökande öfver allt,
såsom vikingarne det plägade, tillfälle att utmärka
sig och vinna ära och gods. Saxland, Frisland,
Flandern, England och Frankrike hemsöktes af
honom, och ända till Grekland lär han sträckt sin
färd. Här skall han hafva blifvit <i>primsignad,</i>
eller låtit teckna sig med korsets tecken.

När Olof från franska kusten återvände till England,
blef han väderdrifven till <sp>Sorlingiska</sp> eller
<sp>Scilly</sp>-öarne, som ligga sydvest om England. Ett
kloster var der, och af dess abbot förmåddes Olof
och alla hans män att offentligen öfvergå till
kristendomen och låta döpa sig.

Ifrån England började Olof nu kasta längtande blickar
till sina fäders land, till Norge.

Inhemska engelska annaler tala om en Olof, som
härjat i England, der man vid denna tid (år 993)
beslutade att betala vikingarne eller danskarne, som
alla nordmän här utan åtskilnad kallades, en skatt,
hvilken blef kallad <i>danageld.</i> Ändamålet med densamma
vans dock icke. Tvärtom lockade den allt större skaror
af vikingar till England.

I Norge herskade nu den mäktige Hakon Hlade jarl, och
det är ganska klart, att nu, sedan hån blifvit Norges
herre, han skulle hysa samma fruktan för en kommande
hämnare som före honom konungamodern och hennes
söner. Sagorna söka också på allt sätt framhålla emot
hvarandra dessa båda män, Hakon och Olof Tryggvasson,
af hvilka den förre i sin person likasom föreställer
hedendomen, den gamla Odinska läran, den senare
deremot kristendomen. Och sagorna hafva derutinnan
rätt. De båda männen stridde mot hvarandra i och för

sin olika tro, ehuru derjemte, såsom en hvar af det
förutgående inser, äfven af andra skäl.

Olof, som på sina många färder antagit ett annat
namn, <sp>Ole den Girske</sp> (gardarikiske), var icke känd
i Norge. Hans många fränder och vänner hade icke
hört talas om honom allt sedan han med sin moder
lemnade den svenske bonden. Till Hakon jarls öron
hade dock ett obestämdt rykte hunnit, att Tryggves
son lefde och att han var den samme som Ole den
girske. Dystra aningar sade jarlen att han här hade
en farlig medtäflare till Norges rike, och han beslöt
att förekomma hellre än att förekommas. Han skickade
derför <i>Thorer Klacke,</i> en köpman, som var jarlens
förtrognaste vän, till England att utforska, huru det
sig med den föregifne Ole egentligen förhöll. Thorer
utförde sin sak förträffligt och lockade Olof öfver
till Norge, der han sade att denne, såsom Harald
Hårfagers ättling, med öppna armar skulle blifva
mottagen, troende sig dermed bäst tjena jarlen,
hvilken lätt borde kunna öfverfalla och tillintetgöra
Olofs ringa hop vid hans första ankomst till Norge.

Den listige Thorers plan fick dock en oväntad utgång,
och Olof en alldeles oväntad bundsförvandt. Jarlen
hade nämligen efter den stora segern öfver
Jomsvikingarne farit fram med ett så olideligt
öfvermod, att bönderne i hela Trondelagen reste
sig mot honom. Detta inträffade just då Olof med
fem skepp landade vid Norges kust, vid inloppet
till Trondhjemsfjorden, och Thorer fann till sin
förskräckelse, att hans dikt om Norrmännens hat till
jarlen var rena verkligheten.

Den fordom mäktige jarlen måste fly och blef mördad af
sin egen träl <i>Karker,</i> och Olof besegrade jarlens son
<i>Erland</i> i Trondhjemsfjorden, hvarpå han blef enhälligt
antagen till konung. Tvänne andra söner till Hakon,
de ofvan nämnde Erik och Sven, flydde till Sverige och
blefvo der hos Olof Skötkonung vänligt emottagna.
Detta timade år 995, året efter slaget i Hjorungavåg.

Olof Tryggvasson gjorde såsom Norges konung till sin
hufvuduppgift att der införa kristendomen, och han
gjorde det, begagnande dertill såsom medel våldet
lika mycket som goda ord.

Samma år som Jomsvikingarne företogo sitt tåg
till Norge, dog Harald Grenske, såsom förut är
berättadt. Vintern derpå stod slaget i Hjorungavåg.
Sedan dess satt Sigrid i ro på sina gårdar, och
först när Olof Tryggvasson blifvit envåldskonung
öfver hela Norge, fick den stolta drottningen nya
giftermålsanbud.

Olof Tryggvasson begaf sig fram på sommaren, två
år efter sedan han vunnit Norge, söderut, och kom
mot vinterns begynnande ned till Viken. Här hade han
sina närmaste slägtingar. Hans moder var här gift med
Lodin, två hans styfsystrar med mäktiga och rika män,
och dessutom hade han här många andra anförvandter
och vänner. Sä snart det blef möjligt, sände Olof
härifrån bud till Sigrid med anhållan om hennes hand,
hvartill Sigrid gaf ett godt svar, och man beslöt att
samma år strax efter julen möta hvarandra i <i>Konghäll</i>
vid riksgränsen.

Vid det tillfället sände konung Olof till drottningen
en stor guldring, som han tagit från tempeldörren
på Hlade. Sigrid fann ringen vara helt kostbar och
prisade mycket konung Olofs gifmildhet. Alla beundrade
liksom drottningen konungens ring, men der voro hos
henne tvänne guldsmeder, som, när de vägde ringen i
handen, ingalunda instämde i det allmänna talet om
ringens värde, utan sågo på hvarandra och talade sins
emellan. Detta väckte drottningens uppmärksamhet, och
hon frågade, »hvad dem syntes om ringen.» De ville
till en början ej ut med saken, men på drottningens
uttryckliga befallning sade de, »att ringen icke var
äkta». Drottningen lät då bryta sönder ringen, och
man fann den vara af koppar inuti, endast belagd med
guld. Sigrid blef här öfver mycket vred, och sade,
»att Olof månde väl bedraga henne uti flera ting än
i detta enda.»

På utsatt tid anlände Sigrid och Olof till
Konghäll. Nar de nu kommo till tals med hvarandra,
sade Olof, »att Sigrid skulle antaga den rätta tron
och låta sig döpas.» Men Sigrid svarade härtill: »Icke
lärer jag gå ifrån den tro, jag hittills hållit, och
som mina fäder haft före mig. Icke heller lärer jag
sköta derom, att du tror på den gud, du behagar.»
Då vardt konung Olof vred och svarade hasteligen:
»hvarför skulle jag vilja hafva dig», och gaf henne
tillmälet: hednisk hund, slående henne derjemte i
ansigtet med sin handske, som han höll i handen. Då
stod drottningen upp och sade: »Detta månde en gång
varda din död, konung, Olof.» Och skildes så konungen
och drottningen från hvarandra.

Kort derefter gifte sig Sigrid med konung Sven
Tveskägg i Danmark, och det visade sig snart, att
hennes hotelse icke var blott ett tomt ord.

Konung Sven egde en syster, den sköna Tyri, som
varit gift med Styrbjörn och sedan med Burislef
i Wenden. Man tror, att hon var den egentliga
anledningen till Olofs uppförande, i det han ville
bli qvitt sin förbindelse med Sigrid för att få ega
den skona qvinnan, som han en gång sett, medan han
vistades i Gardarike och Wenden, måhända medan ännu
Styrbjörn lefde. Och det säges derjemte, att Sven
i Danmark gifvit honom hopp om hennes erhållande,
viljande äfven Sven upplösa föreningen mellan Sigrid
och Olof, för att sjelf genom Sigrid komma i godt
förhållande till den mäktige Sveakonungen <sp>Olof Svenske</sp>
(Olof Skötkonung), Sigrids son, och sålunda stadga
sitt välde i Danmark.

Tyri, som på inga vilkor kunde trifvas i Wenden,
kom kort efter mötet i Konghäll som flykting till
Norge och blef af Olof Tryggvasson på det vänligaste
emottagen. Hon var ej mera ung, Tyri knappast yngre
än Sigrid Storråda, men hon var dock skön ännu och
af ett så intagande väsende, att Olof genast bjöd
henne hand och rike. Tyri jakade härtill, och ännu
den samma vintern firades deras bröllop i Tönsberg.

Om våren började drottning Tyri tidt och ofta tala
med konung Olof, hurusom hon hade stora egodelar i
Wenden, men inga i Norge,

som en drottning eljes borde hafva. Och bad hon med
tårar och många fagra ord, att konungen ville skaffa
henne tillbaka de egodelar, hon egde i Wenden. Men
alla Olofs män afrådde honom från den resan.

En vacker vårdag, då konungen gick ut, kom en
man emot honom och höll i handen några sköna
blommor. Konungen tog en och gick med den genast
till drottningen. Men när han kom in i stugan,
der hon satt, fann han henne gråtande, och då han
ville räcka henne den fagra blomman, sköt hon undan
den med handen, sägande: »Större skänker gaf konung
Harald Gormsson, och fruktade han mindre att kräfva
tillbaka sin egendom, än som du nu gör; hvilket han
väl visade den tid han drog till Norge, tagande det
hela riket med skatter och egodelar. Men du törs icke
draga genom Danmark för konung Sven, min broder.»

Då sprang Olof upp helt vred och sade: »Aldrig skall
jag rädas att visa din broder, konung Sven, att der
som vi en gång råkas, lärer visserligen han blifva
den tappande.» Och så lät konungen rusta till färden,
och sedan han öfvervarit den svenske jarlen <i>Ragvald
Ulfssons</i> (Skoglar Tostes sonson) dop och gifvit honom
sin syster Ingeborg till äkta, samt deras bröllop
blifvit firadt, seglade han söder ut emot Wenden.

Nu randades hämndens dag för drottning Sigrid. Öfver
sin son, konung Olof i Sverige, kunde hon fullkomligt
råda, och sin man visste hon äfven att leda, dit
hon ville. Ideligen talade hon om, »huru Svens fäder
ingalunda skulle låtit en sådan skam komma vid sig
som den, hvilken drabbat Sven, i det Olof i Norge
tagit hans syster till äkta, honom ohördan; och vore
det orsak nog att anfalla honom». Genom dylikt tal
bragte hon det slutligen så vida, att Sven tidigt om
våren sände bud till Olof i Sverige och Erik jarl,
Hakon jarls son, som vistades i Sverige, att de skulle
möta Sven i Danmark, hvardera med sina flottor, så
skulle de sedan gemensamt angripa Olof Tryggvasson.

Den svenske konung Olof och Erik jarl jemte dennes
broder Sven kommo med sina flottor och anlände till
Danmark kort efter, sedan den norske konungen seglat
derförbi öster ut åt Wenden till.

Sigvald jarl, jomsvikingajarlen, han, som så
nesligt flydde ur slaget i Hjorungavåg, intager i
denna berättelse ett vigtigt rum, ehuru ingalunda
till sin ära. Han hade hittills stått i ett spändt
förhållande till Danmark och konung Sven. Nu förenade
gemensamma fördelar dem båda mot Olof. Sigvald åtog
sig nu att inleda Olof Tryggvasson i det försåt,
man ville utställa för honom. Jarlen begaf sig först
till Jomsborg och träffade derefter konung Olof i
Wenden, och huru de talades vid der, vann jarlen helt
och hållet konungens kärlek och förtroende. Jarlens
hustru Astrid var Olof uppriktigt tillgifven.

Det blef nu en lätt sak för Sigvald att ställa så till
att konungens hemresa blef, än af det skälet, än af
ett annat, uppskjuten, tills jarlen nemligen fått bud
från konung Sven med underrättelse, att de förenade

konungarne och Erik jarl lågo vid <i>Swoldern</i><footnote>
Troligen den nuvarande lilla ön <i>Ruden</i> vid
pommerska kusten utanför Greifswald.</footnote>, der de
ville afbida konung Olof Tryggvassons ankomst.

Olof Tryggvasson hade emellertid lyckligt utfört sitt
ärende i Wenden och redde sig nu till hemfärd. Ett
rykte kom då för hans öron, att konungen i Danmark
låg färdig med sin krigsmakt att slåss med honom;
men Sigvald jarl sade: »Icke lärer konung Sven fatta
det rådet att ensam föra krig med dig, när du seglar
med så stor makt. Men der som du har någon misstanke
härutinnan, att ofrid lärer vara för handen, så
vill jag följa dig med mitt folk. Detta tal behagade
konungen väl.

Seglen hissades, och man begaf sig ut till hafs. De
mindre fartygen seglade fortare, men Sigvald jarl
seglade vid sidan af konungens eget skepp och ropade
till kungen, »att han, som bäst kände till farvattnet,
ville segla förut, och skulle konungen följa efter
honom.» Konungen följde jarlen, och snart var man
invid ön Swoldern. En skuta kom roende från ön emot
jarlen, underrättande honom, att svenska och danska
flottorna lågo bakom ön. Sigvald lät då fälla seglen
på sina 11 skepp och rodde sakta in under ön. Då de
andra skeppen, som kommo närmast efter, sågo det,
ströko äfven de seglen och rodde intill Sigvalds
skepp, frågande, »hvarför han vikit af vägen och ej
seglade vidare». Jarlen svarade, »att han trodde sig
förnimma, det ofrid här mötte, och ville han derför
afbida Olof Tryggvasson.»

Det var ett klart och vackert väder om
dagen. Konungarne Sven och Olof Svenske hade derför,
åtföljde af Erik jarl och en hel hop af deras folk,
begifvit sig upp på holmen. Som de der stodo och sågo
utåt segelleden, fingo de se, hvar en mängd småskepp
seglade fram och styrde kosan utåt hafvet. Efter dem
kom ett stort och vackert skepp seglande. Då sade
konungarne på en gång: »Detta månde visst vara <i>Ormen
långe,</i> som Olof Tryggvasson sjelf styr.» Erik jarl,
som väl kände de norska skeppen och således äfven
Olof Tryggvassons vidt beryktade höfdingaskepp, sade:
»Icke är detta Ormen långe.» Litet derefter sågo de
åter ett stort skepp, mycket större än det förra,
komma seglande. Då sade konung Sven: »Här far Ormen
långe, låtom oss nu skynda till skeppen och blåsa
till strid.» Men Erik jarl stillade konungens ifver,
i det han sade, »att konungen väl skulle få se större
skepp». Kom så strax derefter ett stort skepp, och
kort derpå ett fjerde, och alltjemt trodde de båda
konungarne hvart och ett af de stora skeppen vara
Ormen långe, och jarlen kunde med möda hindra dem
från att börja striden och afvakta Olof Tryggvassons
eget skepp.

Nu kom ett femte skepp, mycket större och
präktigare än något af de föregående, men det saknade
drakhufvud. »Rädd är nu konung Olof», utropade konung
Sven, »eftersom han icke törs uppsätta hufvudet på
sin drake». -- Men Erik jarl sade: »Detta skepp känner
jag väl på dess randiga segel. Det tillhör icke konung
Olof, utan hans

svåger <i>Erling Skjalgsson.</i> Låt honom i ro segla förbi;
ty är han sjelf, eftersom jag förmodar, ombord, så
är det bäst för oss, om han och hans män icke finnas
bland dem, med hvilka vi skola strida.» Det var,
som jarlen sade, och Erling Skjalgsson satt sjelf vid
rodret, styrande sin drake, minst af allt tänkande på,
att han nu seglade ifrån sin svåger och konung för
att aldrig mera se honom. De föregående stora skeppen
tillhörde <i>Thorkel Nefia,</i> konungens halfbroder, samt
hans svågrar <i>Thorgeir</i> och <i>Hyrning</i> från Viken. Desse
befunno sig dock icke på sina skepp, ty Thorkel Nefia
styrde <i>Ormen korte,</i> ett af konungens egna skepp,
och de båda sistnämnde befunno sig hos konungen på
Ormen långe. -- Konung Olof Svenske menade emellertid,
»att det var möjligt, det något af dessa skeppen förde
Olof Tryggvasson sjelf, och det blefve en stor skam,
om vi nu läte honom undslippa». Erik lugnade honom
dock, och snart blef han öfvertygad om, att jarlen
hade rätt. Kort derefter kommo Sigvald jarls skepp,
hvilka han väl kände, och de lade alla till under ön.

Derpå kommo tre skepp, och bland dessa ett stort
med drakhufvud på. Det var <i>Tranan,</i> som styrdes af
<i>Thorkel Dyrdil.</i> Nu tviflade icke konung Sven längre,
att det var Ormen långe, och bjöd sina män gå till
skeppen. Erik jarl bad dem dock ännu dröja en stund;
och var det många, som begynte tala om, »att jarlen
var feg och icke vågade hämnas sin fader. Det var»,
sade de, »en stor skam, som skulle spörjas vida om
land, att de lågo der med en stor här och läto Norges
konung med en handfull folk segla förbi midt för
deras näsa». Då blef jarlen vred och bad dem skynda
till skeppen, sägande: »Innan solen går ned i qväll,
månde de danske och svenske knappast vara mera lystne
efter striden än jag och mitt folk.» På det hela
kunde det nu också vara öfverflödigt att hålla sig
längre stilla, ty som vi veta, lät Thorkel liksom de
öfriga skeppshöfdingarne, seglen falla, när de sågo
Sigvald jarl ro in under ön. Thorkel tyckte väl, att
det var bättre att hålla akt ut i hafvet med de stora
skeppen, men då han fick höra jarlens rätta skäl,
väntade han, som de andra, konungens ankomst. Sedan
så många skepp seglat förut, hade Olof Tryggvasson
blott 11 qvar att möta sin öfverlägsna fiende.

I det nu konungarne gingo ned från höjden, hvarifrån
de sett de många sköna skeppen, sågo de ännu flera
komma seglande, hvaraf ett var en stor, rikt förgyld
drake. Många sade då, att jarlen måtte hafva sagt
sant, ty detta måste vara Ormen långe. »Så stort
ett långskepp», sade de, »har man hittills ej sett
i Norden, och ingen kunde undra på, att en konung,
som bygt sådana skepp, var vidt beryktad.» Konung
Sven reste sig upp och ropade: »Högt skall ormen bära
mig i qväll, den skall jag styra!» Men Erik jarl sade
sakta dertill, dock så högt, att några hörte det: »Om
ock Olof Tryggvasson icke hade större skepp än detta,
skule dock icke Sven kunna vinna det med hela danska
hären.» Detta sista stora skepp var Ormen korte,
och lade det bi, likasom de förra hade gjort.

Alla skyndade nu ombord och började borttaga tälten;
endast höfdingarne stodo ännu qvar och blickade utåt
segelleden. Då sågo de åter tre stora skepp komma
seglande, och medan de ännu sågo på dessa, fingo
de se hafvet i öster upplyst af ett helt eget sken,
likasom af glimmande guld, och när det kom närmare,
kunde man se, att det kom från ett drakhufvud. Det
var drakhufvudet på den så otåligt väntade Ormen
långe, ett stort och rikt förgyldt drakhufvud, så att
det lyste vidt omkring på sjön, när solens strålar
föllo derpå. Det dröjde en stund, sedan man fått
se drakhufvudet, innan man fick bakstammen i sigte,
och alla beundrade dess präktiga utrustning och höga
bord. Der blef tyst bland männen, när de sågo det
stora, konungsliga skeppet, och mången man betogs
af fruktan. Ingen tviflade nu mera om, hvar Ormen
långe seglade; men Erik jarl sade: »Väl passar detta
härliga skepp för slik konung som Olof Tryggvasson;
ty med skäl säges det om honom, att han utmärker sig
lika mycket framför andra konungar, som Ormen långe
framför andra skepp.»

Blef nu så öfverenskommet, att om man kunde fälla
Olof Tryggvasson, skulle de båda konungarne och Erik
jarl skifta Norge sig emellan; och kastade de lott
om, hvilken först skulle lägga till strid med Ormen
långe. Lotterna föllo så, att konung Sven först,
så Olof Svenske, och sist, om så behöfdes, Erik
jarl skulle angripa Ofof Tryggvasson, och den, som
först gick upp på Ormen, skulle ega allt det byte,
der fans, likasom en hvar skulle behålla de skepp,
han tog i striden.

Då Olof Tryggvasson fick se sina skepp med strukna
segel, efterfrågade han orsaken dertill, och när
han fick höra, huru dermed förhöll sig, befalte han
genast, att man skulle rusta sig till strid. Kort
derefter framseglade de förenade svenska och danska
flottorna, och hafvet betäcktes vidt omkring af
skepp. Thorkel Dyrdil, som styrde Tranan, rådde
konungen att åter hissa segel och styra ut til hafs,
»ty», sade han, »fegt kan det icke vara, om man
icke lägger till strid med en sådan öfvermakt». Men
konungen svarade, der han stod högt i bakstammen på
sitt skepp: »Låt seglen falla, på flykt skall ingen
tänka af Olof Tryggvassons män; råde Gud för mitt
lif, men den är ingen rätt konung, som af rädsla flyr
för sin fiende.»

Nu lät Olof Tryggvasson blåsa i lurarna, och hans 11
skepp lade tillsamman på ömse sidor om Ormen långe,
så att närmast honom lågo Tranan och Ormen korte. Då
man skulle binda tillsanmans skeppen, kom Ormen långe
att med sin akterstäf skjuta långt utom de öfriga
skeppen, hvarför Olof bjöd, att man skulle lägga
det stora skeppet bättre fram, »ty icke vill jag»,
sade han, »vara bland alla mina män den efterste i
striden». <i>Ulf Röde,</i> konungens märkisman och stambo,
svarade dertill: »Skall Ormen läggas så långt fram,
som den är längre än andra skepp, så blifver der en
hård dust pä franstammen, och månde den lätt kunna
öfvermannas.» -- »Jag visste icke», gentog konungen,
»att jag hade en stambo, som både var röd och rädd.»
Ulf svarade raskt: »Vänd du icke i bakstammen, konung,
mera ryggen till,

än som jag vill göra i framstammen.» Konungen höll en
båge i handen, och helt förbittrad lyftade han den,
lade en pil på strängen och syftade på Ulf. »Skjut
hellre annorstädes, konung», sade denne, »der som
mera är af nöden; jag gör så mycket jag förmår; torde
hända, innan aftonen kommer, att dina män icke synas
dig för många.»

Utom Ulf Röde funnos på Ormen långa många andra
högättade och utmärkta män; men ingen af dem var
äldre än 60, eller yngre än 20 år, ty så hade konungen
föreskrifvit. Den 18-årige <i>Einar Tambaskelfer</i> var den
ende, som derutinnan bildade ett undantag; men han
var Norges skickligaste bågskytt och försvarade väl
sitt rum på konungsskeppet. <i>Kolbjörn Stallare</i> var
den andre stambon på Ormen långe.

Sjelf stod konungen i bakstammen och syntes högt
öfver alla, varande desslikes väl igenkänlig på sin
guldsmidda hjelm och sköld, som likaledes var med
guld öfverdragen. Öfver brynjan hade han en högröd,
kort silkeskjortel.

När drottning Tyri såg tillredelserna till striden,
började hon högeligen ängslas och brast slutligen
i tårar. Konungen lät föra henne under däcket,
bedjande biskop <i>Sigurd</i> taga vård om henne. »Icke må
du nu gråta», sade Olof till sin drottning, »ty du
har ju fått, hvad du skulle, från Wendland, och i
dag skall jag kräfva ut din tandgåfva af din broder,
konung Sven, som du så ofta bedt mig om.»

De förenade konungarne ordnade sina flottor i tre
skilda flockar. Konung Sven intog midten, Olof
Skötkonung den högra och Erik jarl med sitt stora
och starka skepp Jernbarden den venstra flygeln.

»Hvem råder för dessa skepp?» frågade Olof
Tryggvasson, då han såg de danska skeppen segla
fram och konung Svens märke resas. »Konung Sven»,
blef svaret. Då sade han: »För dem rädas vi icke,
aldrig segrade danskar öfver norrmän, och de skola
det icke heller i dag. Men hvilkens är märket der till
höger?» -- Det svarades, att det var Olof Svenske med
Sveahären. »Visst lära Svearne», sade då konungen,
»finna det behagligare att sitta hemma och slicka
sina offerskålar än att i dag möta våra vapen på Ormen
långe; och knappast tror jag vi behöfva frukta för de
hästätarne. Men hvem eger de stora skeppen der till
venster?» Man sade, »att det var Erik jarl, Håkons
son». Då sade Olof: »Der må vi vänta en hård dust;
ty skälig grund tyckes Erik jarl hafva att angripa
oss, och han och hans män äro norrmän som vi».

Den fege och förrädiske jomsvikingajarlen lade undan
från striden och deltog icke deruti.

Nu blåstes till strids och härropet gick.

Konung Sven, han, som så högt uttalat de stora orden
att Ormen långe skulle bära honom, var den, som
först började anfallet. Men det syntes i förstone,
som skulle striden taga den vändning Olof Tryggvasson
förutsagt. Ty det dröjde ej länge, förr än danskarne
och konung Sven måste vika.

Under tiden hade man på afstånd skjutit och kastat
från de svenska

skeppen. När konung Sven flydde, lade Olof Skötkonung
till vid sidan af Ormen långe. Dock blef ej striden
långvarig, förr än äfven han måste lägga undan.

Då seglade Erik jarl fram, hafvande, medan striden
var som häftigast kring Ormen långe, afrödt några
af de yttersta af Olof Tryggvassons skepp, och
så fort ett var afrödt, löshögg han det från de
öfriga. Slutligen voro alla Olof Tryggvassons skepp
afrödda, och de qvarlefvande af hans män hade räddat
sig in på Ormen långe. Striden hade väl varit hård,
men så fort männen hade fallit på jarlens skepp,
fyldes genast deras plats af friskt och uthviladt
folk från de svenska och danska skeppen.

När Jernbarden nu lade till mot Ormen långe,
tornade han så häftigt emot, att något gick löst på
Ormen. Striden blef den häftigaste. Pilar, spjut,
stenar och allt, som kunde brukas som vapen, regnade
från alla sidor, och det var knappast möjligt att
värja sig med sköldarna. Konung Olofs män voro nu
så rasande, att de rusade upp på skeppsrelingen för
att bättre kunna nå fienden med svärdet, men då de i
sin stridsyra icke märkte, att fienden låg för långt
bort för att nås af huggvapen, störtade många i sjön,
troende sig strida på jemn mark.

Einar Tambaskelfer stod midskepps på Ormen och med
sin båge och sina säkra skott hade han redan nedlagt
många af fienden. Nu såg han tydligt, hvar Erik jarl
satt på Jernbarden, omgifven af en sköldborg. Han
sköt en pil mot honom och träffade rorknappen midt
öfver jarlens hufvud så hårdt, att pilen gick in
ända till skaftet. Förundrad sporde jarlen sina
män, »om de visste, hvem som sköt så våldsamt».
I samma ögonblick, innan jarlens fråga ännu hunnit
besvaras, kom en annan pil, som gick mellan armen
och sidan af jarlen och fastnade i ett tjock bräde,
så att udden stod ut på andra sidan. Nu märkte jarlen,
hvarifrån skottet kom, och sade till en skicklig finsk
bågskytt, som han hade ombord, och som till och med
skall hafva förfärdigat Einars båge: »Skjut du den
höge mannen der midskepps på Ormen.» Finnen sköt
med en flat pil och träffade Einars båge, just som
han spände den tredje gången. Bågsträngen sprang med
en stark klang. »Hvad var det, som klang så högt?»
frågade konung Olof. »Norge ur dina händer, konung!»
svarade Einar. »Så stark var dock ej klangen»,
genmälte konungen, »Gud månde råda för mitt rike,
men icke din båge; se der, tag min båge och skjut med
den.» Meddetsamma kastade han bågen till Einar. Denne
tog bågen, men drog den strax framför udden af pilen,
hvarför han kastade den tillbaka, sägande: »För vek,
för vek är konungens båge!» -- Grep så till sköld
och svärd och stred tappert.

Konung Olof sjelf gaf icke sina män efter i mod och
tapperhet. Alla kunde se honom, huru han sköt med
bågskott eller kastade sina spjut, hvaruti han var
så öfvad, att han alltid kastade två på en gång,
ett med hvardera handen; och sökte han ingalunda
betäcka eller skyla

sig. Som han nu betraktade striden i förrummet,
der den var som hetast, märkte han, huru hans män
väl lyftade sina svärd häftigt och höggo tidt och
ofta, men utan någon särdeles verkan. Han ropade då
högt till dem: »Lyften I då edra svärd med så liten
kraft, efter de bita så dåligt?» -- »Nej», svarade en,
»men våra svärd äro slöa efter det myckna huggandet.»
Då gick konungen ned från sin plats i bakstammen till
förrummet, läste upp högsäteskistan och framtog många
blanka och hvassa svärd, hvilka han utdelade bland
sina män. I det konungen dervid räckte ned den högra
armen, sågo flera af hans män, att blod flöt ned från
densamma, och kunde derutaf förstå, att konungen var
sårad, men ingen visste hvar.

Det bästa och häftigaste motståndet på Ormen gjordes
af stamboarna och dem, som voro i förrummet. Der
stodo också de utvaldaste kämpar, och borden voro
der högst. Midskepps skedde största manfallet. Der
började manskapet glesna. Då försökte Erik jarl,
sjelf femtonde, att äntra, och lyckades att äfven
komma upp på Ormen, men blef der så emottagen af
Hyrning, konungens svåger, och en skara andra män,
att han efter en kort strid blef drifven baklänges
till sitt skepp igen, medan hans män till största
delen nedgjordes. Högt skallade glädjeropen från
Ormen. Men jarlen sade, »att han varit i många slag,
dock hade han aldrig upplefvat en sådan strid som
denna, och aldrig sett ett skepp så vanskeligt att
taga som Ormen långe».

Striden var dock för olika, öfvermakten för
stor. Ännu en gång försökte jarlen att äntra, och
denna gången med större framgång. Väl mötte honom ett
häftigt motstånd, men så många af männen på Ormen
hade nu fallit, att skeppsborden stodo öde långa
sträckorna. De, som voro öfver af Olof Tryggvassons
män och ännu kunde föra vapen, samlade sig då omkring
konungen i bakstammen. Här blef striden den allra
hårdaste. Från alla sidor trängde fienden in på Ormen,
och snart voro jarlen och hans folk till antalet
konungen öfverlägsna.

Närmast konungen, högt upp i bakstammen, stod en man,
hög och reslig och till klädebonad och vapen snarlik
konungen. Det var konungens Marsk och Stallare
Kolbjörn. Mot honom och konungen riktades nu alla
pilar och kastvapen, så att deras sköldar voro
alldeles fullsatta af fastnade pilar. Då fattade
konung Olof trenne spjut och kastade dem med all
kraft mot jarlen, som han granneligen kunde se. Det
ena af spjutet flög tätt förbi jarlens venstra sida,
det andra snuddade vid hans högra, det tredje gick
midt öfver hans hufvud. »Så sköt jag aldrig än»,
sade konungen, då han såg hvar spjuten flögo utan
att träffa jarlen, »stor är jarlens lycka; vill Gud,
bekommer han nog Norges rike.»

Och männen föllo rundtomkring konungen, hans svågrar
Thorgeir och Hyrning voro ej mer, Ulf Röde hade
med handling beseglat sina ord till konungen före
stridens början, för många voro ej nu konungens män;
blott åtta kämpar och bland dem Kolbjörn stallare,
Thorkel Nefia och den unge Einar Tambaskelfer stodo
omkring konungen.

Då störtade sig Olof med skölden öfver hufvudet i
hafvet.

Kolbjörn stallare och de öfrige följde konungens
föredöme. De blefvo dock uppfångade af de
kringliggande skeppen och förde till Erik jarl,
som ädelmodigt skänkte dem lifvet.

Lika storsint och deltagande var jarlen, då han fick
se drottning Tyris djupa sorg, och han gjorde allt
för att lindra den. Men drottningen, som tillskref
sig allt, hvad som händt, ville ej låta trösta sig,
utan dog på nionde dygnet.

Konung Olof Tryggvasson syntes ej mera.

<poem>
Sent går utur männers minne,
hur, försåtligt öfverfallen,
sig den starke hjelten värjde
lejonlikt i sista faran; --
Störte så med fulla vapen
neder i det blåa djupet
och vardt aldrig sedder mera.

Klagan ljöd kring Norges klippor,
Sällsamt gingo många sägner
om den djerfves sista öden.
Skalder sjöngo: land är öde,
frid och fägnad äro flydda,
sedan konung Olof fallit.
</poem>

Det är berättadt om Astrid, Sigvald jarls hustru,
att hon var konung Olof Tryggvasson uppriktigt
tillgifven. Hon hade utrustat ett litet fartyg, med
hvilket hon följde med de stora fartygen, för att
vara till hands, om något oväntadt skulle drabba den
hjeltemodige konungen.

När nu Olof kastade sig i sjön, skall han hafva simmat
under de stora långskeppen och under vattnet afklädt
sin brynja, samt så blifvit upptagen på Astrids
fartyg, hvarpå detta seglat bort till Wenden. Olof
skall derpå hafva begifvit sig till det heliga landet
och der framlefvat till sina dagars ända.

Femtio vintrar efter slaget vid Swoldern -- så
säger sagan -- kom en man vid namn <i>Gaute,</i> en ung
ädel norrman, till det heliga landet. En dag gick
han der vilse i skogen och kom till ett kloster,
i hvars grannskap var en liten hydda. I den såg
han en gammal man ligga knäböjd, djupt försjunken i
bön. Sedan bönen var slut, reste den gamle sig upp
och gick emot Gaute. Det var en gubbe med ett skönt
ansigte, klädd i munkekläder, men då han skred fram
mot främlingen, liknade han mera en forntida kämpe,
och knappast nådde Gaute till den gamles axel.

På nordiskt tungomål frågade den gamle, »hvilken
främlingen månde vara», och sedan hän undfägnat honom,
sporde han om tidender från Norge. Gaute redogjorde
derför.

<tab>»Hvilken är då Norges konung?»

frågade gubben. »Magnus den gode kallas han», svarade Gaute.

<tab>»Säg mig ännu detta, främling!» --

fortfor den gamle --

<tab>»Hafva Norrmännen än i minne
<tab>Olof Tryggvasson?»

»Väl heligt», svarade Gaute, »är konung Olofs minne;
ty han höjde korset i Norges land.» Gubben frågade vidare:

<poem>
»Säg mig detta än: hvad mena
männen, att af Olof blifvit,
sedan Ormen långe vunnits?»
</poem>

Gaute svarade: »Olik gissning hafva männerne derom,
och förmena några, att när han kastade sig i hafvet,
tyngde vapnen honom neder, och att han sålunda fick
sin bane, detta är de flestes mening.»

For då blek en blixt den gamle öfver
ögat, och med mäktig stämma sade han:

<poem>
»icke
har han uti bragd och idrott
varit den, hvarför han kändes,
om han så sig sjelf förgjorde.
Eller tror du ej, att Olof
kunde dela höga böljan,
fastän tyngd af sköld och brynja?
Kunde äfven midt i vattnet
kläda af dem, om han ville? --
Säg mig andra männers mening!»
</poem>

»Andra mena», svarade Gaute, »att han är af Guds
stora krafter upptagen från jorden eller förd på
andra ställen. När han sista gången sågs af sina män,
der han stridande stod i bakstammen på sitt skepp,
syntes han af ljus omflödad.» -- Den gamle gentog:

<poem>
»Icke är det troligt, norrman!
Ej så helig var kung Olof,
att Guds krafter honom tagit
lefvande till himlasalar.
Många synder hade Olof --
Säg än andra männers mening!»
</poem> 

Gaute mälte: »Sist tro några, att han kraftigt klufvit
vågen och räddat sig på ett skepp, som syntes på något
afstånd från striden. Af okänd hand betaltes lösen för
hans tappra vapenbröder, som fallit i Danernes våld;
många trodde, att den okända handen var Olofs hand.»

<tab>«Lefver Einar Tambaskelfer?»

afbröt honom gubben. -- »Än han lefver»,
svarade Gaute, »rikaste mannen i Trondelaget.»

Nu ljöd klosterklockan, och den gamle skyndade
dit att bedja.  När han återkom, kallade han främlingen och sade:

<poem>
»När du kommer hem till Norge,
helsa Einar! Ingen stridde
tapprare på Ormen långe.»
</poem>

Derpå lemnade han den häpne främlingen och gick
långsamt och högtidligt sin väg.

Efter år kom Gaute åter till sitt hemland och talade
der om, hvad han förnummit, och när han för Einar
Tambaskelfer förtäljde den gamle mannens ord, sade
denne med tårar:

<poem>
»Sannerligen, broder Gaute,
Olof Tryggvasson du skådat!»
</poem>

Och Einars ord blef folkets ord, och länge gick sagan,
kär för folkets sinnen:

<poem>
»Fjerran vid den helga grafven
sitter hjelten, konung Olof,
beder väl för Norges folk.»
</poem>

<b>Olof Skötkonung och Olof Haraldsson.</b>

Efter segern vid Swoldern skiftades Norges rike mellan
Olof Skötkonung, Sven Tveskägg och Erik jarl. Den
sistnämndes broder Sven gifte sig med Olof Skötkonungs
syster <i>Holmfrid</i> och fick af konung Olof hela hans
andel af Norge till jarladöme.

Sedan förflöto några lugna år, tills händelser mot
slutet af konung Olofs regering inträffade, som genom
det oväntade ljus, de spridde öfver vårt fäderneslands
inre förhållanden under dessa tider, och genom det
verkliga värde de ega såsom mera historiskt sanna,
till sin betydelse vida öfverträffa de tilldragelser,
vi hittills skildrat

Om Olof Skötkonung är för öfrigt det att säga, att
han var den förste konung i Sverige, som antog och
till sin död bekände kristendomen. Han kallade sig
äfven <sp>Svea-konung,</sp> en förändring, som blef en följd
af hans afvikande från fädrens tro. Till sitt lynne
var han stormodig, såsom modern, och tillika häftig
och lätt uppbrusande, hafvande höga begrepp om sin
värdighet såsom konung öfver det mäktigaste riket i
Norden. Men sträng var han i lagens handhafvande och
tålde icke att rättvisan kringgicks »Jag gat ej lida»
-- låter den mindre rimkrönikan honom säga --

<poem>
«att någor den andre skulle oförrätta
Jag var välvillig alla tillika,
hvad heller de voro fattiga eller rika.«</poem>

När konung Harald Grenske red upp från sina skepp
till Sigurd Storrådas gård, qvarlemnade han sin
fosterbroder <i>Rane</i> till skeppens vård. När nu
Rane fick veta, huru det hade gått med konungen,
drog han hasteligen hem till Norge igen till drottning
Asta. Så snart Asta sport de tidender, han medfört,
for hon upp till sin fader, som tog väl emot henne,
varande bägge mycket vreda öfver det rådslag, som
varit hade i Sverige. Om sommaren födde hon en son,
som vattenöstes af Rane och fick namnet <i>Olof.</i> Här
hos morfadern vistades Olof, tills Asta gifte om
sig med <i>Sigurd Syr,</i> en fylkeskonung i <sp>Ringarike</sp>,
då han följde med sin moder till Sigurds gård. När
han var tre år gammal, kom Olof Tryggvasson till
dessa trakter, utbredande kristendomen, hvar han for
fram. Hos Sigurd Syr blef konung Olof väl emottagen,
och så väl Sigurd sjelf som hans drottning Asta och
den treårige Olof blefvo då döpta, hvarvid konung
Olof stod fadder åt gossen.

När Olof Haraldsson nått sitt 12:te år, fick han
härskepp af sin styffader, att fara i härnad,
och satte Asta Rane, som uppfostrat Olof, till
höfding på skeppet. Men genast fick Olof af männen
konungsnamn, såsom plägsed var den tiden, att alla,
som foro omkring på hafven i viking, om de voro af
konungslig börd, fingo konunganamn, fastän de icke
hade något land att råda öfver.


Först härjade Olof på de danska öarna, men mot hösten
vände han sig mot svenska skären, hvartill han tyckte
sig hafva tillräcklig orsak i sin faders död. I
<sp>Sotaskär</sp> på kusten af Södermanland kämpade Olof segrande
mot en viking vid namn <i>Sote</i> och höll sedan med sina
skepp öster ut till Mälaren, der han lade sig i hamn
vid Forn-Sigtuna, sedan han härjat på alla sidor.

Då Olof Skötkonung sporde dessa härjningar,
lät han med starka jernkedjor, som spändes tvärt
öfver <sp>Stocksund,</sp> tillspärra utloppet; så att den
norske sjökonungen icke skulle kunna undkomma,
samlande tilllika en stor här och flotta för att
alldeles tillintetgöra honom. Det led mot vintern,
när Olof Haraldsson och Rane fingo underrättelse
om dessa tillrustningar. De beslöto då genast att
vända om, men när de kommo till Stocksund, funno de
omöjligheten att der tränga igenom och fingo tillika
veta, att Sveakonungen redan stigit ombord på sina
skepp. Nu voro goda råd dyra. Men faran förökade
krafterna, och en mörk natt beslöto Olof och Rane
att låta genomgräfva Agnefit. Det var högt vatten då
i Mälaren och ett ymnigt regn föll, så att, sedan de
lyckats gräfva en graf öfver näset, gjorde sjön och
den starka strömmen resten, och med god vind seglade
Olof ut ur Mälaren och undkom den hotande faran.

Sålunda skall Konungssundet eller Söder-ström
i Stockholm hafva uppkommit, enligt sagans
förklaring. Att denna berättelse emellertid tillhör
legenden om S:t Olof är påtagligt, och det är till
och med enligt nyare forskare troligt, att näset,
som Olof genomgräfde, låg vester om <sp>Stäket,</sp> och att
misstaget uppkommit genom en förblandning af Stäksund
med Stocksund <footnote>
Jämför här ofvan sidan 41, noten.</footnote>.

Sedan Olof Haraldsson derefter i tio års tid svärmat
omkring på alla haf och härjat på alla kuster, hade
han, just som han stod i begrepp att genom <sp>Njörvasund</sp>
(Gibraltar sund) draga till det heliga landet, en
dröm, enligt hvilken han beslöt att återvända till
Norge.

Det var år 1017 Olof Haraldsson landade vid sitt
hemlands kust. Mycket hade under de tio åren han
varit borta timat i Norden. Sven Tveskägg hade intagit
England och var nu död, och hans son <i>Knut den store</i>
herskade öfver både Danmark och England. Den tappre
och storsinte Erik jarl var död, och hans sön <i>Hakon</i>
hade tillträdt faderns jarladöme i Norge.

Hakon, som alldeles oförberedd blef öfverfallen af
Olof, måste med ed förbinda sig att lemna landet
och aldrig gripa till vapen för att återtaga sitt
fädernerike. Derefter drog Olof utefter kusten,
tills han kom till <sp>Opslo</sp>-(Kristiania-)fjärden, der
han lade i land i sitt fädernerike Vestfold och blef
vänligt emottagen af sin faders forna vänner. Härifrån
begaf han sig upp till Ringarike för att besöka sin
moder och sin styffader.

Tidigt en morgon på hösten nalkades Olof sin styffaders gård.

Tvänne tjenstesvenner, som fingo se honom, skyndade
till gården och in i stugan till Asta, som satt
omgifven af flera qvinnor. För henne berättade de,
»att hennes son konung Olof snart månde infinna sig
på gården». Asta stod genast upp och befalde män
och qvinnor att feja och ordna allt på det bästa
till sonens emottagande. Hon lät fyra qvinnor hemta
väggbonaden och uppfästa den samt lägga dynor på
bänkarna. Två karlar lade halm på golfvet, två andra
framsatte skänkbordet och den stora ölkannan;
två satte fram bordet, två andra buro in maten
och två buro in ölet, men alla de öfriga gingo ut i
gården. Tvänne sände hon till konung Sigurd med hans
högtidskläder och hans häst, som bar förgyld sadel och
ett betsel, besatt med ädelstenar och förgyldt. Fyra
män sände hon åt fyra olika håll ut i bygden att bjuda
de förnämsta af männen till gästabudet, som sålunda
var för sonen tillredt. Alla de hemmavarande måste
kläda på sig sina högtidskläder, och dem, som inga
hade, gaf hon sådana sjelf.

Sigurd Syr befann sig, ute på åkern bland sitt
arbetsfolk, när buden från Asta kommo. Han var
ansedd för den visaste man i Norge på sin tid,
dertill den rikaste på lösören, tystlåten, fridsam
och icke girig. Arbetarne voro sysselsatta, dels
att skära säden, dels att hopbinda den skurna i
kärfvar, dels att föra den i ladorna, och öfver
alla hvilade husbondens öga, följande öfver allt
arbetets gång. Sigurd var klädd i en blå rock, blå
strumpor och höga skor, tillbundna om benen; öfver
rocken hade han en grå kappa, bar på hufvudet en grå
hatt med vida brätten och hade i handen en staf med
förgyld silfverholk och silfverring ofvantill. Han
stod sjelf för sitt hus och sin gård och var ingen
vän af prål, varande derutinnan olik sin hustru, som
väl var gifjmild, men tillika högmodig. Sändemännen
talade till honom så: »Asta befalde oss framföra
till dig sådana ord, att du nu skulle förhålla dig,
som en förnäm man anstår, och att du skulle skicka dig
som en ättling af Harald Hårfager mera än som efter
din morfader Rane Mionef eller Nereid jarl den gamle,
ändock de båda voro visa män.» -- »Stora tidender
hafven I att förmäla», genmälde konungen; »men I
framfören dem nästan häftigt. Väl känner jag dock igen
Astas stormodighet, och har hon ofta gjort stort väsen
af män, som varit henne mindre närskyldiga; jag ville
blott önska, att hon månde leda sin son ut från gården
med samma stolthet, som hon förer honom in. Men Olof
bjuder en stor öfvermakt spetsen, då han utsätter
sig för både Danakungens och Sveakungens vrede.»

Då Sigurd hade sagt detta, satte han sig ned och lät
draga af sig sina skor samt drog i stället på
sig karduansstöftar med gyllene sporrar. Kappan
och rocken utbytte han mot silkeskläder och en
skarlakanskappa, omgjordade sig med ett präktigt
svärd, satte en förgyld hjelm på sitt hufvud och steg
till häst. Arbetsfolket sände han ut i bygden, men tog
med sig 30 män, väl rustade, med hvilka han red hem.

Då han red upp på gården, såg han Olofs märke nalkas från


motsatta sidan, och näst efter märket red konung
Olof sjelf och hans fosterfader, den gamle Rane,
följde af 120 man. Sigurd helsade fram hästen sin
styfson och bad honom stiga in till gästabudet. Asta
gick ut emot sin son, kysste honom och båd honom
förblifva hos dem, lofvande honom allt det manskap,
som hon kunde anskaffa. Konung Olof tackade henne för
hennes vänliga tillbud, hvarpå hon tog hans hand och
förde honom in i stugan till högsätet. Konung Sigurd
gaf befallning att taga vara på gästernas kläder och
fodra deras hästar; derpå gick han till sitt vanliga
högsäte, och så hölls der ett präktigt gästabud.

Nu dröjde Olof en tid hos sina föräldrar och
undfägnades han vid det kungliga bordet, den ena dagen
med fisk och mjölk, den andra med kött och öl. En dag
kallade Olof sin styffader, sin moder och fosterfadern
Rane till samtal och rådgörande. »Som I väl veten»,
började Olof, »har jag återkommit till landet, sedan
jag en lång tid vistats utomlands, och hafva under
hela denna tid jag och mina män endast haft det
till uppehälle, som vi kunnat förskaffa oss genom
härjningar. Deremot besitta nu utländske män här i
landet de egodelar, som min fader och hans fader före
honom och våra fränder hvar efter annan tillhört hafva
och till hvilka äfven jag är odalboren. Nu vill jag
för eder säga mitt uppsåt, hvilket länge legat mig i
sinnet, att jag aktar taga igen mitt fädernearf. Och
ärnar jag derom hvarken bedja konungen i Danmark
eller konungen i Sverige, ehuru de en tid bortåt
kallat sin egendom den, som tillhör Harald Hårfagers
ättlingar. Detta vill jag med udd och egg söka drifva
igenom, och antingen skall jag vinna allt det rike,
min frände konung Olof Tryggvasson egt, eller ock
skall jag här falla på mitt fädernearf. Nu väntar
jag det af dig, styffader Sigurd, liksom af alla dem,
hvilka borne äro till konungadömet, att I vräken eder
af händerna den skam, som härutinnan oss öfvergått,
och med all kraft understödjen den, som vill blifva en
förgångsman till att åter upprätta vår ätt. För dig,
Sigurd, har jag först velat upptäcka detta ärende,
emedan du är en vis och förståndig man och vet,
huru man med ett sådant verk från begynnelsen bör gå
till väga, om man först skall i tysthet rådgöra med
några få, eller om man genast skall uppenbara det
för allmogen. Något är redan gjordt, ty jarl Hakon
är flydd ur landet, och vill det nu blifva lättare
att handskas med Sven jarl allena, än när de voro
båda i landet.»

Härtill svarade konung Sigurd: »Det är intet ringa
värf, som du hafver i sinnet, konung Olof! Och mig
synes, att det kommer mer af öfverdåd än af moget
öfvervägande. Kan man ock tänka, att der är stor
åtskilnad mellan mitt sinne och ditt, då jag redan
är gammal vorden. Jag påminner mig att redan, medan
du ännu var helt ung, var du full af öfvermod och
tilltagsenhet; nu är du dertill mycket förfaren
i strid och hafver skickat dig efter utländska
höfdingars seder. Nu kan jag härutaf nogsamt förstå,
att du ej lärer kunna afrådas från hvad du i ditt
sinne beslutat. Icke heller är det underligt,

att det månde ligga dem, som äro något tilltagsna,
tungt på sinnet, att Harald Hårfagers ätt och
konungadöme skall gå under. På intet vis vill jag
dock i denna sak blifva inblandad, förrän jag hört
de andra konungars på Uplanden betänkande, hvad de
ärna företaga. Är det derför mitt råd, att vi icke
frambära saken för allmogen, förr än jag ser, att
den kan hafva någon framgång, eller vi bekommit någon
styrka till det stora verket. Ty det skall du besinna,
att mycket är företaget, om du vill med härsmakt
strida mot konung Olof i Sverige och mot Knut, som
nu är konung öfver både Danmark och England. Men nog
tror jag, att du lätteligen lärer kunna församla en
stor hop folk, efter som allmogens sinne alltid är
efter förändringar och nyheter begärligt. Så gick det
tillförene, när Olof Tryggvasson kom hit till landet;
men han njöt dock icke länge konungadömet.»

Derefter tog Asta till ordet. »Sålundu är jag
till sinnes, min son», sade hon, »att jag är glad
öfver dig, och skall min glädje blifva ännu större,
allt eftersom din framgång blir större. Jag vill
dertill ingenting spara, som i min förmåga står,
ändock jag väl vet, att du kan vänta ringa hjelp
af mig. Men der som ettdera skall hända, vill jag
hellre, att du skall blifva öfverkonung i Norge,
äfven om dig skulle vara förelagdt att ej besitta
konungadömet längre än Olof Tryggvasson, än att du
icke skulle blifva större konung än som Sigurd Syr
och på sistone dö af ålderdom.»

Sedan detta var aftaldt, höllo Upländernas småkonungar
ett möte, hvarvid man stannade vid det beslut,
att en hvar skulle styrka allmogen att hylla Olof
Haraldsson till konung. Efter att sålunda hafva
vunnit konungadömet öfver södra Norge, drog Olof
norrut till Tronderna, der det dock ej gick så
lätt för honom att vinna sitt mål. Ty allmogen der
hängde fast vid jarlen, och äfven sedan denne och hans
förnämsta anhängare, bland hvilka befann sig den från
slaget vid Swoldern så ryktbare Einar Tambaskelfer,
flytt till konung Olof i Sverige, voro der många,
som blott väntade på hans återkomst för att gripa
till vapen för honom. Först efter jarlens död kunde
Olof Haraldsson säkrare räkna på Trondernes trohet.

Olof Haraldsson kallas i häfderna Olof <sp>digre</sp>
(tjocke), emedan han var af en kort och undersätsig
växt och starkt bygd. Till sitt utseende var han
mycket fager, med ljusbrunt hår och så skarpa och
brinnande ögon, att der fordrades mycken manlighet
för att uthärda hans blick, när han blef vred. Han
egde mycken vighet och var väl öfvad i alla idrotter,
var mästare i bågskjutning och simning, dertill mycket
förfaren i konsten att smida. Till sitt hufvudsäte
valde han Nidaros (Trohdhiem) och lät fullfölja den
af Olof Tryggvasson påbörjade grundläggningen, af en
stad derstädes

Konung Olof i Sverige var högeligen förbittrad öfver
förlusten af sina norska skattländer. Som han dock
icke kunde tro, att denne Olof skulle drista sig
att förmena honom skatten af dessa länder, uppdrog
han tvänne bröder <i>Thorgöter Skarde</i> och <i>Asgöter,</i>
konungens fogde,

att fara till Norge och utkräfva konungens skatt. Med
24 man drogo desse vesterut till Norge, och så fort
de kommit dit, stämde de bönderna till ting. Bönderne
gingo tillsammans och höllo rådslag och gåfvo sedan
sändebuden det svar, »att de nu som förr ville gifva
konungen i Sverige den skatt, han af dem kräfde,
der som eljes konung Olof i Norge icke fordrade af
dem några landskylder; ty icke ville de skatta till
två på en gång.»

Sändebuden drogo då vidare, men fingo öfver allt af
bönderna samma svar. Thorgöter ville då vända österut,
menande intet vara vidare att uträtta, men Asgöter
svarade: »Icke synes mig, att vi sålunda hafva väl
framfört konungens ärende; derför vill jag först
fara till konung Olof digre, eftersom bönderne
skjuta saken till honom.» De fortsatte sålunda
sin färd till Nidaros och togo der herberge öfver
natten. Följande dagen, vid den tiden, då konungen
satt till bords, trädde de inför honom, helsade honom
och tillkännagafvo, att de foro i svenska konungens
ärende. Konungen bad dem återkomma följande dagen.

Följande dagen, när konungen enligt sin plägsed
afhört messan, blefvo de svenska sändebuden
kallade inför honom och införde i den stora
tingsstugan, der konungen plägade hålla
hirdstämma, (d. v. s. sammankalla sitt folk till
rådplägning). Thorgöter sade nu för konungen, i hvad
ärende de voro sände och hvad svar de erhållit af
bönderna. »Och må du nu säga», slutade han, »hurudan
utgång detta ärende månde få.» Konungen svarade, »att
så länge jarlarne rådde öfver landet, hade folket
hörsammat dem, ehuru det varit rättmätigare, att
jarlarne visat de till riket arfborna konungarne sin
tjenst, än att de underkastat sig främmande konungars
välde. Hvad nu vidkommer Olof svenskes kraf på Norge,
kunde han icke finna, hvad rätt han hade dertill;
men väl vore det kunnigt, hvilken manskada norrmännen
lidit så väl af honom som af hans fränder».

Då konuugen sagt detta, tog Asgöter till orda:
»Icke är det underligt, att du, som blifver kallad
Olof digre, så högmodeligen svarar en sådan konungs
ordsändning som konung Olof i Sverige, och litet
betänker du, huru svårt det månde blifva dig att
bära hans vrede. Hafver det så gått med andra,
som dock varit af större krafter, än som du synes
mig vara. Är det fördenskull rådligast för dig,
om du i säkerhet vill behålla riket, att du drager
till vår konung och blifver hans man, och vilja vi
då lägga våra förböner för dig, att du månde behålla
detta riket i förläning af honom.» Konungen svarade
härtill mycket saktmodigt. »Asgöter», sade han,
»jag vill deremot gifva dig det rådet, att I faren
österut igen till eder konung och sägen honom det,
att jag i vår vill göra mig redo och fara österut
till landamärket, som af ålder hafver varit mellan
Sveriges och Norges konungariken. Der må vi mellan
oss göra den förlikning, att hvar behåller sitt rike,
eftersom han är odalboren till.»

Derpå gingo sändebuden åter till sitt herberge. Ännu en gång

ville de besöka konungen, men på hans befallning
blefvo de icke af vakten vid dörren insläppta. Då drog
Thorgöter öster ut hem till Sverige, men Asgöter ansåg
sig ännu vidare böra fullfölja sin konungs ärende,
hvarför han med sina 12 män drog vidare fram i Norge
för att indrifva skatten.

Så snart konung Olof fick tidender härom, sände han
sina män efter Asgöter, och grepo de honom och hans
följeslagare och upphängde dem i en galge. Detta
timade, innan Thorgöter ännu lemnat Trondhiems-bygden;
och när han kom till Olof Skötkonung och
framförde dessa tidender, blef denne högeligen
förtörnad, och fattades der icke stora ord och
hotelser.

Fram på våren drog Olof Haraldsson ned till
södra Norge och derifrån öfver <sp>Svinesund</sp> in i
Sveakonungens välde, läggande med list och våld
under sig landet allt intill Göta-elf.

Men i konung Olof svenskes hof djerfdes ingen,
åtminstone icke i konungens närvaro, nämna den norske
konungen vid hans rätta namn, utan kallade honom
endast den digre eller tjocke mannen. Så förbittrad
var konungen på honom. Slutligen beslöt konung Olof
att på Allshärjartinget utlysa ett allmänt krigståg
mot Norge, då händelser inträffade, som gåfvo saken
en annan vändning.

Ragvald Ulfsson, jarlen i Vestergötland, var,
som vi veta, gift med Olof Tryggvassons syster
Ingeborg. Jarlen var syskonbarn med Olof Skötkonung
och en mäktig man, klok och manlig i rådslag och
handling, dertill vänfast och gifmild. Hans hustru
älskade mycket sitt fädernesland och sin frände Olof
Haraldsson, hyste deremot stort hat till Sveakonungen
för slaget vid Swoldern och broderns fall. Ingeborg
sökte derför främja den norske konungens sak och
verkade med sitt inflytande på jarlen så mycket,
att äfven han blef allt mera hennes frände
bevågen. Konung Olof i Norge och jarlen höllo med
hvarandra ett möte vid Göta-elf, der de förärade
hvarandra skänker och upprättade sins emellan en
stadigvarande vänskap, hvarjemte jarlen af egen makt
slöt ett års fred med konungen.

För att förmå Olof Skötkonung till fred hade
nämligen Olof Haraldsson förbjudit all utförsel till
Götaland af sill och salt, hvilka varor Götarne
svårligen kunde vara förutan. Härigenom, äfvensom
af ömsesidiga härjningar, ledo icke blott Götarne;
äfven Vikens invånare klagade öfver, att köpenskapen
med Götarne var förbjuden, och sade, att det enda
medlet, hvarigenom de kunde ega bestånd, var, om
konungarne gjorde fred och enighet med hvarandra.

Emellertid var der ingen bland bönderna, som vågade
frambära denna deras klagan för konungen. Slutligen
vände de sig till konungens stallare <i>Björn</i>, och efter
mycket bedjande och öfvertalande förmådde de honom
slutligen att åtaga sig detta ärende och framställa
saken för konungen.

Den sommaren kom på konungens kallelse från Island <i>Hjalte 
Skeggesson</i> och blef af konungen väl emottagen. Han fick sin plats

näst intill Björn stallare, och blefvo dessa båda
sålunda först bordskamrater och sedan förtroliga
vänner. -- När så en dag konung Olof höll stämma med
sitt folk och bönderna, stod Björn stallare upp och
sade: »Huru synes dig, konung, om den ofrid, som är
mellan konung Olof i Sverige och dig? Många äro de,
som fallit för eder skull på ömse sidor, och likväl
är intet aftal gjordt, hvad hvardera bör hafva af
riket. Här nere i landet hafver du nu suttit en
vinter och två somrar och emellertid helt förgätit
allt landet norrut. Nu ledsna desslikes dina män, som
hafva sin odal och egendom norr i landet, att längre
ligga här nere. Derför äro alla både höfdingarnes
och böndernes vilja den, att något slut måtte
blifva härpå. Och emedan nu fred och vänskap är
med jarlen och Vestgötarne, som äro oss närmast,
så synes det oss bäst, att du sänder till konungen
i Sverige och bjuder honom förlikning på din sida,
och lära bland Svearne många befrämja den saken,
emedan den är gagnelig för båda rikenas inbyggare.»

Alla tyckte, att Björn stallare talat väl. Men
konungen svarade: »Det synes mig skäligast vara,
Björn, att du, som framstält rådet, också fullbordar
det. Månde du derför fara denna sändebudsfärden, och
lände det dig sjelf till fromma, om du gifvit ett
godt råd; hvarom icke, vållar du sjelf all manskadan,
som deraf månde komma. Dertill är det äfven din
pligt att föra talet i de ärenden, som jag vill låta
framställa.» Dermed stod konungen upp, gick att höra
messan och satte sig derefter till bords.

Dagen derpå märkte Hjalte, hurusom Björn, mot
hvad han eljes plägade, var tung till sinnes och
olustig. Hjalte frågade då: »Hvarför är du så dyster,
Björn? Är du sjuk eller är du vred?» Björn omtalade nu
för Hjalte gårdagens händelse och sade, att konungen
med flit ville skicka honom i förderfvet. Hjalte
svarade dertill: »Det kan ej annorlunda vara med dem,
som följa konungar åt. De njuta stort anseende och
blifva mer ärade än andra män; men deremot måste
de ofta undergå lifsfaror, och böra de i båda fallen
veta att skicka sig väl.» Dertill förklarade Hjalte,
att han ville följa Björn på den svåra färden och
intalade honom mod, sägande, att han borde förtrösta
på konungens lycka samt betänka den stora ära, han
kunde skörda af ärendet, om det väl aflopp. »Du
vill då fara med mig?» frågade Björn. »Visserligen»,
svarade Hjalte, »vill jag det, om så är din vilja,
ty svårligen lärer jag finna bättre stallbroder,
om vi skiljas från hvarandra.»

Utom Hjalte utvalde Björn 11 män, bland hvilka
äfven befann sig <i>Sigvater</i> skald, att följa sig på
resan, och några dagar derefter, när konungen höll
hirdstämma, inträdde Björn med sina tolf följeslagare
och förklarade sig redo till färden. »Är det för
den skull min begäran», sade han, »att du nu säger
oss, konung, med hvilka ärenden jag skall fara
och hvilka råd du gifver oss.» -- »Dessa mina ord»,
svarade konungen, »skall du inför Sveakonungen säga,
att jag vill sätta frid mellan våra länder med den
landsskilnad, som Olof

Tryggvasson hade före mig. Men så framt om frid skall
handladt blifva, då bör intet varda påmindt om de
män, som på bägge sidor fallne äro; ty aldrig kan
konungen i Sverige med penningar vedergälla all
den manskada, oss af Svearne blifvit tillfogad.»

Derefter stod konungen upp och lemnade Björn ett
guldbelagdt svärd och en ring med de orden: »Detta
svärd gaf mig Ragvald jarl i somras; jag gifver
det nu åt dig, och skall du nu först fara till honom
och föra till honom min helsning, att han månde lägga
sitt råd och sin styrka dertill, att du må komma fram
med ditt ärende. Och vill jag hålla det väl af dig
uträttadt, om du endast får ett svar af konungen i
Sverige, det må nu vara ja eller nej. Guldringen skall
du gifva jarlen, han känner väl det vårdtecknet.» Nu
steg Hjalte fram och helsade konungen, bedjande, att
konungen måtte lägga sin lycka till färden. Konungen
försäkrade, att han högeligen skulle derom vinnlägga
sig, att hans lycka månde ledsaga dem, och sade,
att det visst månde lända dem till båtnad, att Hjalte
följde med.

Dermed redo Björn och Hjalte och de elfva männen sina
färde upp till Götaland. När de kommo till jarlens
gård i Skara, blefvo de der väl emottagna. Björn
var, såsom konung Olofs stallare, känd af alla, hvilka
haft något ärende till konungen, och Hjalte blef på
det vänligaste helsad af Ingeborg, jarlens hustru,
hvilken väl kände honom sedan forna dagar, då hon
sett honom i sin broders, konung Olof Tryggvassons
hof. Ingeborg uträknade till och med slägtskap mellan
Olof Tryggvasson och Hjaltes hustru <i>Vilborg</i>.

Sedan de vistats en tid hos jarlen, kom Björn en
dag, då de sutto till tals, han, jarlen, Ingeborg
och Hjalte, fram med sitt ärende och visade de
vårdtecken, som konungen gifvit honom. Jarlen blef
dervid helt bestört och frågade; »Hvad har händt
dig, Björn, eftersom konungen vill komma dig om
lifvet? Hvilken som frambär sådana ord för konung Olof
i Sverige, han kommer aldrig ostraffad derifrån.
Mycket stormodigare är konung Olof, än att någon,
allra minst hans ovänner, skulle fördrista sig att för
honom framställa sådant, som är hans sinne emot.» --
Björn stallare lät dock icke afskräcka sig, utan
förklarade, att han stod fast i sitt beslut att
frambära sin konungs ord till konung Olof i Sverige,
så vida icke döden hindrade honom, eller han blefve
kastad i fängelse.

Ingeborg tog då till orda: »Så är mitt sinne, att jag
vill, det du, jarl, med all omsorg styrker konung
Olofs sändebud, så att han må frambära sitt ärende för
konungen. Och fastän Sveakonungens vrede derigenom
månde öfver oss utbrista och vi förlora vårt rike,
vill jag mycket hellre det, än att det skulle spörjas,
det du icke vågar framföra konung Olofs begäran till
Sveakonungen. Så väl din börd som ock den styrka,
du har af dina fränder, berättigar dig dertill, och
bör du vara så sjelfrådande här i Sveriges rike, att
du frimodligen kan säga ut din mening, om den skälig
är, ehvad de äro många eller få, fattiga eller rika,
inför hvilka du talar, och om än konungen sjelf hör

derpå.» -- »Väl förstår jag», svarade jarlen, »hvad du
eggar mig till, hustru; låt nu så vara, att du får
råda härutinnan. Jag skall följa Olof Haraldssons män,
så de må kunna framställa sina ärenden för konungen,
ehvad de behaga honom väl eller illa. Dock huru vi
i sjelfva saken skola förhålla oss, derutinnan vill
jag följa mitt eget råd, men icke löpa efter Björns
eller någon annans hastiga beslut. Det är för den
skull min vilja, att I blifven här hos mig, tills
jag finner tiden lämplig.»

Björn tackade jarlen vänligen för hans goda vilja
och dröjde qvar hos honom. Men tiden blef honom dock
lång, och ju längre det dröjde, innan jarlen tycktes
vilja göra allvar af sitt löfte, desto otåligare
blef han. Ingeborg, Björn och Hjalte öfverlade ofta
härom. Slutligen en dag sade Hjalte, att han ville
fara till Sveakonungen och utforska, om detta ärende
verkligen vore konungen så misshagligt, eller om någon
vån funnes till framgång; han kunde det lättare,
då han icke var norrman, och dessutom hade han
tvänne bekanta vid konungens hof, tvänne isländska
skalder, <i>Gissur Svarte</i> och <i>Oltar Svarte,</i> som stodo
hos konungen i högt anseende. Detta råd syntes dem
godt, och Ingeborg utrustade Hjalte till resan, gaf
honom ord och vårdtecken att framföra till <i>Ingegerd,</i>
Olof Skötkonungs dotter, att hon skulle göra sitt
till för att främja hans sak, hvarjemte hon lemnade
honom 20 mark silfver till respengar och förordnade
tvänne Götar till följeslagare, hvilka skulle i allt
vara honom till tjenst.

Hjalte kom lyckligt den långa och den tiden svåra
vägen från Skara till Upsala till konung Olofs hof
och träffade der genast de båda isländska skalderna,
Gissur och Ottar, af hvilka den sistnämnde var hans
systerson. De blefvo högeligen glade öfver att
se honom och förde honom genast inför konungen,
föreställande honom såsom en man af det högsta
anseende och värd det bästa emottagande. Konungen
befalde, att de skulle taga Hjalte och hans
följeslagare i deras lag.

Gick så någon tid, och Hjalte blef mycket afhållen
af alla, med hvilka han blef bekant. Skalderne voro
ofta hos konungen och sutto då vanligen midt för hans
högsäte. Då nu Hjalte alltid var med dem, blef han
snart känd af konungen, och denne fann sin lust af
att tala och skämta med honom, spörjande desslikes
mycket efter tidender från Island. Hjalte förstod
väl att begagna sig af omständigheterna, och genom
att så oförmärkt smickra konungens fåfänga blef han
snart konungens förtrolige vän.

En dag gick han, följd af skalderna, inför konungen
och sade: »När jag kom öfver hafvet, konung, fick
jag höra talas om all härlighet och prakt vid ditt
hof, och det syntes mig oförståndigt att draga hem
igen, förr än jag sett, hvad jag hörde så mycket
talas om. Derför kom jag hit. Nu är mellan Island
och Norge den lag, att de, som komma till Norge,
skola der erlägga landsöre. För den skull tog jag
deras landsöre, som kommo med mig öfver hafvet, och
eftersom jag tyckte det rättmätigast vara, att du
bekommer den tullen, förde

jag den med mig hit.» Han framtog med detsamma 10
marker silfver och hälde i Gissurs sköte. Konungen
sade: »Få äro de på en lång tid nu, som hafva fört
sådant till oss från Norge. Du skall derför hafva
stor tack, Hjalte. Men penningarna skall du behålla
som en vängåfva af mig och dertill min vänskap.»
Hjalte tackade konungen med många ord, och kom han
sedan i ännu större gunst.

Sedan Hjalte sålunda kommit på den bästa fot med
konungen, sökte han äfven att närma sig Ingegerd. Han
sade till skalderna, att han hade helsningar och
vårdtecken till henne, och frågade dem, huru han
skulle komma til tals med konungadottern. Skalderne
sade, att det var en lätt sak, och några dagar
derefter förde de honom till hennes hus. När de
kommo dit, sutto hennes hofmän till bords och
drucko. Konungadottern tog väl emot de inträdande
skalderna, hvilka hon kände. Hjalte trädde fram
för henne, helsade från jarlens hustru Ingeborg
och lemnade henne de vårdtecken, Ingeborg hade
lemnat honom, sägande, att hon hade anbefalt honom
i konungadotterns beskydd. Ingegerd mottog hans ord
med välbehag, försäkrade honom om sin vänskap och
lät på det bästa undfägna honom och skalderna. De voro
länge hos Ingegerd, och allt medan samtalade hon med
Hjalte och frågade honom om alla slags nyheter. Vid
afskedet bad hon Hjalte ofta återkomma och samspråka
med henne.

Hjalte gjorde så och dervid fick han tillfälle att
komma fram med sitt egentliga ärende, spörjande, hvad
hon trodde hennes fader skulle svara dertill. Ingegerd
afrådde alldeles Hjalte att säga något härom till
konungen.

Men en dag, då konungen var upprymd till sinnes
och mycket glad, vågade Hjalte väcka tal om den
saken. »Här är allt präktigt och härligt att skåda»,
sade han, »och väl finner jag, att de hafva talat
sant, som sagt, att ingen konung i Nordlanden kan
derutinnan mäta sig med dig, konung. Men det är
stor skada, att det skall vara så svårt att komma
hit för oss, ty vägen är lång och full af faror,
först det stora hafvet, och så den osäkerhet, som
är att färdas genom Norge för dem, som ämna sig
till Svearna. Men finnes då ingen, som vill bringa
förlikning i stånd mellan dig och Olof digre? Så väl i
Norge som i Vestergötland hörde jag mycken talan om,
huru alla önskade fred. Man sade till och med, att
Norges konung sjelf yttrat den önskan att sluta fred
med dig, och helt visst inser han, att hans makt är
helt mindre än din. Slutligen hörde jag äfven talas
om, att han tänkte fria till din dotter Ingegerd för
att säkert stadfästa förlikningen. Och förståndige
män säga derjemte, att hän är en utmärkt man.»

»Sådant tal», svarade konungen och blef med ens helt
allvarsam, »skall du icke föra, Hjalte. Dock vill jag
ej taga illa upp de ord du sagt, ty du visste ej,
att et voro förbjudna; men det må du veta, att jag
vill ej i min hird höra den tjocke mannen kallas
konung. Mindre värd är han ock, än hvad som många
söka utsprida, och för ringa att blifva min måg.
Hvar efter annan hafva mina fränder varit

envåldskonungar öfver Svea-välde, och alla hafva de
varit öfverkonungar öfver andra här i Nordlanden,
och är jäg den 10:de i ordningen af dem. Norge
är deremot ringa och glest bebygdt, och allenast
småkonungar hafva der varit. Harald Hårfager var
den förste envåldskonungen der. Satt sedan Håkan
Adalstens Fostre en tid konung i Norge, men när han
började härja i Götaland och Danmark, blef han fäld
från riket. Gunhilds söner blefvo ock tagna af daga,
när de icke mera ville lyda Danakonungen, som gjorde
Norge skattskyldigt. Det var Harald Gormsson, men han
kunde dock icke mäta sig med vår frände Styrbjörn,
som kufvade honom och gjorde honom till sin man;
men Styrbjörn måste i sin ordning duka under för
Erik Segersäll, min fader, när de pröfvade krafter
med hvarandra. Då Olof Tryggvasson kom till Norge
och tog konunganamn, ville vi honom det ingalunda
tillstädja, utan jag och konung Sven i Danmark drogo
åstad och togo honom af daga. Så vann jag Norge. En
så förståndig man som du kan nu väl begripa, att
jag alldeles icke vill släppa Norge för den tjocke
mannens skull. Det kommer mig sällsamt före, att han
alldeles förgätit, huru svårt han kom undan oss ur
Mälaren den tid, vi hade honom der inneslutit. Tänkte
jag den gången, att han hade fast annat i sinnet än
att vidare ligga i delo med oss Svear. Men härefter
skall du aldrig, Hjalte, inför mig låta sådant tal
komma af din mun.»

Det märkes tydligt af dessa konungens ord, huru föga
man så väl i Danmark som Sverige hade vant sig att
betrakta Norge som ett samladt helt, äfvensom huru
djupt ättlingarne afden Sigurdska könungastammen
sågo ned på Harald Hårfagers ätt.

Hjalte insåg genast omöjligheten att ännu bringa
konungen på andra tankar och bragte derför andra
ämnen på tal. Men någon tid derefter omtalade han hela
samtalet för Ingegerd och båd henne lägga några goda
ord för saken hos sin fader. »Konungen lärer föga
akta, hvad jag derutinnan än måtte säga», svarade
Ingegerd, men lofvade dock göra som Hjalte båd.

En dag, när Ingegerd kom till tals med sin fader och
märkte, att han var vid godt lynne, frågade hon,
hurudana hans tankar voro i afseende på striden
med Olof digre, visande derjemte konungen sin fader,
huru alla önskade fred med Norge, både Svear och
Norrmän. »För den skull om mitt råd något gälde»,
sade hon, »skulle du låta ditt kraf på Norge fara,
och hellre vända din makt öster ut till de riken,
som de forna Sveakonungar rådt öfver och som vår
frände Styrbjörn för ej länge sedan lade under sig,
men deremot låta Olof digre behålla sitt fädernearf
och sluta fred med honom.»

Konungen blef helt vred, då han hörde sin dotter
så tala. »Det är väl ditt råd, Ingegerd», sade han,
»att jag skall afstå herradömet i Norge och sedan
gifva dig åt den tjocke. Nej, förr skall något annat
ske! Ännu i vinter skall jag på Upsala ting uppbåda
en här af hela riket, innan isarne gå af vattnen,
och öda landet med udd och egg, vedergällande så
Norrmännens otrohet.» Konungen var, när

han sade detta, så vred, att Ingegerd icke vidare
vågade säga ett ord om den saken. Men det var första
gången, konung Olof med hårdhet tilltalat sin dotter.

Hjalte, som noga afbidade utgången af Ingegerds
samtal med sin fader, skyndade till henne, så fort
han såg henne komma från konungen, och frågade,
huru saken aflupit. Ingegerd svarade, att det gått,
som hon hade förutsagt, och bad Hjalte aldrig mera
tala om det ärendet. Emellertid samtalade Hjalte
och konungadottern derefter ofta med hvarandra,
och alltid kom Olof Haraldsson på talet, och Hjalte
beskref för henne hans seder och utseende och rosade
honom på det bästa.

Slutligen en gång båd Hjalte henne att få säga,
hvad han hade på hjertat, och hon tillät det. Hjalte
sporde då, hvad svar hon månde gifva, om konung Olof
Haraldsson sjelf friade till henne. En rodnad drog
vid dessa ord öfver konungadotterns kind, hon satt
tyst en stund och svarade sedan helt saktmodigt: »Icke
hafver jag ännu öfverlagt i mitt sinne om något svar
på ett sådant spörsmål; men är det så, som du säger,
att Olof verkligen är en så härlig man i alla stycken,
synes det, som om jag aldrig skulle kunna önska mig
bättre man.»

Hjalte påstod, att han ingalunda öfverdrifvit sin
konungs beröm. Emellertid beslöto de att hålla detta
ärendet hemligt, emedan, om konungen finge någon
nys derom, skulle det framkalla i högsta grad håns
vrede. Gissur och Ottar invigdes dock i förtroendet,
och den senare, som var djerfvast i talet och gerna
sedd af de store, omtalade för konungadottern allt,
hvad han hade hört om Olof Haraldsson, och var det
ingalunda mindre beröm, än hvad Hjalte hade sagt. -- Då
Hjalte nu, sedan han flera gånger talat med Ingegerd
i det ämnet, kunde vara viss om sin sak i afseende på
hennes böjelse för Olof Haraldsson, sände han de två
Götarne med bref från sig och Ingegerd till jarlen
och hans hustru.

I spetsen för hvarje af Sveriges landskap stod
denna tiden en lagman, »och är han» -- säger Snorre
Sturlesson -- »densamme, som mest råder ibland
bönderna; ty det skall för laggilt hållas, som han
framsägandes och slutandes varder. Men när så händer,
att konung eller jarl eller biskop far öfver landet
och håller ting med bönderna, då svarar lagmannen på
böndernes vägnar, och följa de honom så manstarka,
att knappt våldsmän drista sig komma till tings, med
mindre de dertill hafva fått böndernes och lagmannens
tillåtelse. Men alla andra lagmän skola vara hans
undermän, som i Tiundaland lagman är».

Lagmannen öfver det tidigast bebygda och folkrikaste
af de tre folkländerna, lagmannen öfver Tiundaland,
var sålunda i många fall den mäktigaste mannen
i landet näst konungen, och konungens egen makt
strandade ofta mot Tiundalagmannens på allmänt ting
uttalade vilja, och det endast derför, att lagmannens
vilja var folkets vilja och lagmannens ord folkets
ord. Om ingen så mycket, som om honom gäller Erik
Segersälls ord till Gunhilds sändebud, då konungen
mottog honom efter hans fruktlösa besök hos Håkan
bonde. »Väl sannas mina ord»,

sade konungen, »ty han är mäktigare än jag i många
stycken, och är det icke länge sedan, som han hade
mera att säga än jag, då vi täflade tillsammans på
tinget.»

En sådan lagman var Thorgny Thorgnysson, den visaste
man i landet på sin tid och nu mycket till åren
kommen. På <sp>Salestad</sp>-gård i Upland bodde han. Hans
fader hade före honom varit Tiundalands lagman, och
derförut hans fäder, son efter far i många konungars
tid. Utom detta bidrog äfven minnet af segern öfver
Styrbjörn på Fyrisvall, som hufvudsakligen tillskrefs
Thorgny, att öka hans anseende. När han talade på
tinget, trängde sig alla omkring för att höra honom,
och när han slutat, gåfvo bönderne med gny och
vapenbrak sitt bifall till hans ord.

Kort efter julen, en afton, då många voro samlade
hos Thorgny, hörde man ljud af annalkande folk. Det
var Thorgnys frände, Ragvald jarl, som kom från
<sp>Ulleråker</sp> i sällskap med Björn stallare och hans
sällskap samt Hjalte Trettio tjenare -- ty Thorgny
förde stort hof -- skyndade ut till jarlens möte,
mottogo hästarna och förde gästerna in i salen. Der
satt en man i högsätet, och rundt omkring honom
sutto hans huskarlar, en väldig skara. Det var
Thorgny. Björn stallare och Isländarne fyldes
i sitt sinne af vördnad, när de sågo den gamle,
reslige och storväxte mannen, hvars like de påstodo
sig aldrig hafva sett. Hans skägg var så sidt, att
det öfvertäckte hela hans bröst, och när han satt,
räckte det honom ned till hans knän.

Ragvald Ulfsson var befryndad med Thorgny, och
denne hade uppfostrat honom, så att han var jarlens
fosterfader. När nu jarlen trädde inför Thorgny,
mottog denne honom väl och bad honom intaga sin
vanliga plats, hvarför jarlen satte sig i högsätet
midt mot Thorgny. Förflöto så ett par dagar hos
Thorgny lagman, och först efter deras förlopp bad
jarlen Thorgny om ett samtal, endast i närvaro af de
norska sändebuden.

Strax före julen hade Hjaltes utskickade kommit
till jarlens gård i Skara med underrättelserna från
Hjalte och Ingegerd, och så fort julen var öfver, red
jarlen med ett följe af 60 man uppåt Svithiod. Till
Ingegerd hade han skickat bud, att hon skulle vara
honom till mötes på Ulleråker, och konungadottern
hade efterkommit jarlens önskan och i sällskap med
Hjalte begifvit sig till sin gård i Ulleråker. Här
hade hon och jarlen länge samtalat med hvarandra, och
konungadottern, som allt mer började känna sig fattad
af kärlek till den så högt prisade norske konungen,
hade anförtrott sin sak i jarlens händer. I detta
ärende hade jarlen kommit till sin gamle fosterfader,
till den mäktige Tiundalagmannen.

På jarlens begäran om ett enskildt samtal ledsagade
Thorgny sina gäster in i samtalsrummet, och sedan de
der inkommit, började jarlen redogöra för det norska
ärendet och gjorde det omständligen med många ord,
huru mycket folket led å ömse sidor, men huru omöjligt
det var att förmå Olof Skötkonung till någon eftergift
i sitt kraf på

Norge eller till förlikning med Olof Haraldsson. »Och
är jag derför hitkommen», slutade jarlen, »att bedja
om ditt råd och bistånd, fosterfader.»

När jarlen hade slutat, satt Thorgny en lång stund,
utan att säga ett ord. Slutligen sade han: »Det
faller mig i helt sällsamt före, att I, som ären så
begärliga efter hederstitlar, icke kunnen reda eder
ut från någon förlägenhet. Det synes mig, som om du
borde betänkt, innan du tillsade ditt bistånd till
denna sak, att du ej egde makt nog att stå konung
Olof emot. För den skull håller jag det ingalunda för
mindre ära att räknas bland bönderna, men hafva frihet
och dristighet att säga hvad man vill, om så konungen
sjelf vore tillstädes. Emellertid skall jag komma till
Upsala ting och vara dig så till bistånd, att du må
kunna utan fruktan säga konungen hvad du vill.»

Jarlen tackade Thorgny mycket för hans löfte och
dröjde sedan qvar hos honom, i tills de tillsammans
redo till Upsala ting.

En stor hop folk från hela riket hade samlat sig till
Upsala för att öfvervara offerfesten och vara med
på det stora tinget, som kallades Allshärjartinget
(all härens trng) eller Ting Allra Svia.

Konung Olof satt der på sin konungastol, omgifven af
sin hird, och midt emot honom sutto Ragvald jarl
och Thorgny lagman samt framför och omkring dem
jarlens folk och Thorgnys huskarlar. Men rundt om
hela tingsplatsen stod allmogen på slätten och på
högarna. Sedan då först efter sedvanan konungens
ärenden blifvit afhandlade, stod Björn stallare
upp invid jarlens stol och sade med hög stämma,
så att konungen kunde hora honom: »Konung Olof
hafver sändt mig hit att tillbjuda Sveakonung fred
och den gränsskilnad, som af ålder har varit mellan
Norge och Svithiod.» Så snart konungen hörde konung
Olof nämnas trodde han först, att talaren menade
honom sjelf, men när han sedan fick höra talas om
fred och gränsskilnad, förstod han genast, hvarom
fråga var, och reste sig häftigt upp från sin stol,
ropande högt, »att den mannen skulle tiga, ty det
ärendet vore fåfängt». Björn stallare satte sig derför
ned. Men då steg Ragvald jarl upp och talade om Olof
digres fredsanbud samt Vestgötarnes nöd i anledning
af kriget och slutade med, »att Olof, Norges konung,
hade skickat sina sändebud äfven med det ärendet att
begära Ingegerd, Sveakonungens dotter, till äkta».

När jarlen slutat sitt tal, stod konungen upp och
förklarade, att han icke ville höra något om fred
med Norge, förebrådde med hårda ord jarlen för hans
djerfhet att hafva ingått fred och vänskap med den
tjocke mannen, och kallade honom en landsförrädare,
som väl förtjent att fördrifvas ur riket. »Det kommer
alltsammans af din hustru Ingeborg», slutade konungen,
»och var det ditt oklokaste råd att äkta en sådan
qvinna.»

Konungen talade länge och hårdt på detta sätt, och
när han slutat, blef der tyst en stund på tinget.

Då reste sig Thorgny lagman, och med densamma stod all

bondehären upp och trängde sig med mycket larm och
vapengny omkring den gamle, vördnadsvärde mannen, för
att bättre kunna höra, hvad han sade. När det åter
blef ljudstilla, tog Thorgny till orda och sade:
»Annorlunda äro nu Sveakonungar till sinnes, än som
de tillförene varit hafva. Thorgny, min farfader,
kunde väl minnas Erik Ermundsson och visste om
honom berätta, att, den tid han var i sin lätta
ålder, drog han hvarje sommar i härnad och lade
många länder under sig, både Finland, Kyrialand,
Estland, Kurland och många andra dertill, och kan
man ännu se de jordborgar och andra stora verk,
som han der gjorde; dock var han icke så högmodig,
att han icke ville lida deras tal, som hade något
vigtigt för honom att framställa. Min fader Thorgny
var med konung Björn en lång tid och kände väl
till honom och hans seder; och stod Björns rike,
så länge han lefde, med stor makt och styrka utan
någon brist, ty han var vänlig mot sina män. Sjelf
hafver jag konung Erik Segersäll uti friskt minne,
och var jag med honom i många härfärder. Han förökade
Sveriges rike och försvarade det väldeligen; dock
var det oss tillåtet att tala med honom, när vi det
ville. Men den konung, som nu är, låter ingen tala
med sig, utan allenast det, som honom behagar, och
det drifver han med all häftighet. Deremot låter
han genom sin sorglöshet sina skattländer undangå
sig, men fikar efter Norge, som ingen Sveakonung
före honom eftersträfvat; och måste derför mången
man sitta i oro. Är det för din skull nu allas vår
vilja, konung Olof, att du gör fred och förlikning
med konung Olof tjocke, Norges konung, och att du
gifver honom din dotter Ingegerd till hustru. Men der
som du önskar vinna under dig igen de riken i öster,
som dina fäder före dig innehaft, då vilja vi alla
följa dig. Vill du nu icke göra det, som vi säga, så
vilja vi öfverfalla och dräpa dig; ty ingalunda tåla
vi ofrid och olag af dig. Så hafva våra fäder gjort,
då de på Mula ting öfverföllo och stöttade i en källa
fem konungar, hvilka voro uppblåsta af högmod, som du
nu är emot oss. Säg oss derför nu strax, hvilketdera
vilkoret du vill utvälja!»

Med dessa ord slutade Thorgny, och ett mäktigt
bifallssorl gick genom hela bondehären, och der
blef stormande gny och vapenbrak på tinget. När
det åter blef något tystare, sade konungen, »att
han ville låta allt så ske, som bönderne åstundade,
ty så hade Sveakonungar före honom alltid gjort, att
de låtit allmogen råda med sig». Dermed stillades
sorlet bland allmogen. Höfdingarne, konungen, jarlen
och Thorgny gingo sedan tillsammans och afhandlade
om detta ärende. Blef då fred och förlikning ingången
med konung Olof i Norge på de vilkor denne föreslagit,
och lofvade konungen honom sin dotter Ingegerd till
äkta. Hennes trolofning lemnade konungen i jarlens
händer och gaf honom full makt att afsluta detta
giftermål.

Derpå slutade tinget, och en hvar begaf sig
hem. Ragvald jarl drog först till Ingegerd,
konungadottern, som med oro afbidat utgången af
tinget och hennes kärleks öde. Nu gick hon glad och
lycklig jarlen

till mötes, och samtalade de länge med hvarandra. Vid
afresan lemnade hon Björn stallare en guldsömmad
mantel af pell med silkesremmar, hvilken han skulle
lemna konung Olof från henne. På hösten det året
skulle bröllopet stå i Konghäll. Den svenske konungen
skulle på sommaren komma dit med sin dotter. Så var
det öfverenskommet.

Sedan färdades jarlen till Vestergötland, men Björn
dröjde icke länge der, förrän han begaf sig till
Norge, der han blef mycket prisad af sin konung
för den lyckliga utgången af sin beskickning.

Fram på sommaren kom Olof Haraldsson till Viken,
och följde honom hans rikes ypperste och ansenligaste
män, på det ståtligaste utrustade, hvad så väl skepp
som manskap beträffade. Men ingen af de svenske var
ännu anländ. Olof väntade och väntade, men hvarken
Sveakonungen kom, ej heller hördes något sändebud
af från honom. Konung Olof utskickade åt alla håll
kunskapare för att få höra något om Sveakonungen. Men
ingen, icke ens Ragvald jarl, till hvilken han äfven
sändt bud, kunde lemna honom någon upplysning om
Sveakonungens förehafvande.

Många voro bekymrade öfver detta besynnerliga
förhållande, men ingen dristade sig att tala till
Sveakonungen i denna sak. Till och med Ingegerd,
till hvilken man vände sig, sökte afstyrka alla
vidare spörsmål härutinnan. Hon hade en enda gång
fått ett hårdt svar af sin fader; det var när hon
ville utfråga hans tankar om Norges konung. Hon ville
ej mera utsätta sig för hans vrede. Men hon blef,
ju längre det led på tiden och ju mera ovissheten
ökades, sorgsen till sinnes och mycket bedröfvad; ty
väl kunde hon förstå, huru föga hon hade att hoppas.

Hände sig så en gång, att konung Olof tidigt en
morgon red ut på jagt med sina hundar och hökar och
åtföljd af sina hirdmän. När nu foglarne släpptes,
slog konungens hök i ett flygande tvänne orrar och
omedelbart derefter tre på en gång. Hundarne lupo
efter marken och fattade de slagna orrarna, så snart
de föllo till marken. Konungen red efter och emottog
af dem fångsten, berömmande sig mycket öfver denna
lyckliga jagt. Hans män instämde deruti och menade,
att ingen konung funnes, som vore så lycklig som
han. När konungen så red hem igen, var han helt glad
och förnöjd öfver sin lycka på jagten.

På gården mötte honom Ingegerd, som helsade på
honom. Konungen besvarade leende helsningen och
omtalade sin jagt, sägande: »Hvar vet du den konung,
som på en så kort stund vunnit sådant byte på sin
jagt?» -- »God morgonfångst är väl detta», svarade
Ingegerd, som ville begagna sig af sin faders glada
lynne, för att spörja honom om den sak, som låg henne
tyngst i hugen, »dock håller jag det byte för mera
som konung Olof i Norge vann, då han på en morgonstund
tog fem konungar och alla deras riken» Vid dessa ord
sprang konungen af hästen, vände sig mot Ingegerd och
sade: »Det skall du veta, Ingegerd, att fast du så
mycket fästat din kärlek vid den tjocke skall han
dock aldrig blifva din.»

Hvad som händt på Allshärjartinget grodde ännu i
konungens stolta sinne, och det kränkte honom, att
man ville föreskrifva honom lagar i hans husfaderliga
myndighet. Icke heller kunde han förlika sig med
den tanken, att den, hvars fader hans moder icke
velat hafva till man, skulle aftvinga honom hans
dotter. Emellertid fick Ingegerd full visshet om sitt
öde och skickade derom bud och underrättelser till
Ragvald jarl.

Jarlen hade knappt fått dessa underrättelser, förr
än ett nytt bud kom, medförande de tidender, att
sändebud österifrån voro komna till Sveakonungens hof
med anhållan om Ingegerds hand för konung <i>Jaroslaw</i> i
Gardarike och att det behagade konungen väl. Jarlen
lät nu bud utgå kringom hela Vestergötland, att
folket skulle vara på sin vakt mot härjningar och
fiendtligheter från norska sidan. Likaledes skickade
han bud till Konghäll till konung Olof för att låta
honom veta, huru sakerna stodo, förklarande tillika,
att han för sin del gerna ville hålla vänskap och
fred med Norges konung.

Harmligt kände sig konung Olof Haraldsson sviken, när
han fick dessa tidender. Han blef dyster till sinnes
och talade icke med någon på trenne dagar. Sedan
rådplägade han med sina män, viljande genast falla
in med härsmakt i Vestergötland. Som emellertid hans
folk var utrustadt mera för ett ståtligt bröllop
än för krig, hemförlofvade konungen hela hären,
men kungjorde derjemte, att han nästa sommar ville
hafva en här ut af hela landet för att draga mot
Sveakonungen och hämnas hans trolöshet. Derpå seglade
konung Olof hem med sitt folk.

I Norge var man temligen allmänt af den meningen, att
det berott af Ragvald jarl att förmå Sveakonungen
till uppfyllande af sitt löfte. För att utforska
förhållandet dermed och äfven få kunskap om
Sveakonungens förehafvande, huru vida någon förening
vore att hoppas (ty konungen talade ofta med sina
förtrognaste om den svenska konungadottern), sände
Olof Haraldsson Sigvater skald till Götaland till
jarlen.

Sigvater anträdde färden, och när han kom till jarlen,
gaf denne honom en guldring.

Sedermera dröjde Sigvater länge hos jarlen och fick
der tidenderna från Upsala om Jaroslaws frieri och
om Sveakonungens benägenhet för det giftermålet.

Vid samma tid, medan Sigvater vistades hos jarlen
i Skara, ditkom på besök en annan äldre dotter
till Sveakonungen, som hette <i>Astrid.</i> Hon var
konung Olofs dotter med en wendisk jarls dotter,
som varit konungens frilla, och var Astrid, liksom
alla Sveakungens barn, utmärkt för sin skönhet och
sitt angenäma väsende. Hennes styfmoder, drottningen,
hade ej kunnat lida hvarken henne eller hennes broder
<i>Emund,</i> och hade de derför blifvit uppfostrade, Emund
i Wenden och Astrid i Vestergötland.

Der blef nu vid jarlens hof ett präktigt gästabud
tillrustadt. Sigvater sökte genast närmare lära känna
den fagra och vettiga konungadottern, och gick det
så mycket lättare att komma i samtal med henne,

som hon redan förut hört talas om Sigvater genom
de isländska skalderna, som vistades vid hennes faders
hof.

Jarlen sporde en gång Sigvater, hvad han tänkte,
om konung Olof i Norge skulle kunna vända sin hug
till Astrid. »Så framt han det ville», sade han,
»månde vi derutinnan icke fråga Sveakonungen till
råds.» Äfven Astrid hade intet emot att blifva den
vidtfrejdade Olof Haraldssons brud.

Litet före jul kom Sigvater åter till <i>Sarpsborg</i> i
Norge, der konung Olof då vistades, och sedan han för
konungen redogjort om sin resa och försigtigt bragt
det ärendet fram, hvarom han öfverenskommit med jarlen
och konungadottern, sändes bud till jarlen i Sverige,
och konung Olof sade leende till Sigvater, den ende,
hvilken han lemnade förtroende om det ärendet: »Icke
lärer konung Olof i Sverige tänka, att jag törs äkta
hans dotter utan hans vett och vilja.»

Med 100 välrustade och på det ståtligaste klädda
män, till det mesta hirdmän och mäktiga bondesöner,
kom jarlen vid Kyndelsmessotiden (1019) till
Sarpsborg. Jarlen trolofvade konungadottern med
konung Olof, och dracks derefter bröllopet ståtligt,
som sig borde.

Samma år stod Ingegerds bröllop med Jaroslaw, och
Ragvald jarl följde henne till Gardarike<footnote>
<i>Ryssland.</i> I Sofia-kyrkan i Nowgorod visar man ännu Ingegerds grafvård.</footnote>,
sedan han
med möda undgått sin vredgade konungs straff. Sändebud
hade nämligen kommit med begäran att få hemta den
kungliga bruden. Ingegerd fogade sig i sitt öde --
ty bröllopet hade redan firats på Sarpsborg -- och
gaf Jaroslaw sitt löfte, mot det hon skulle få
Aldeigjaborg med område<footnote>
Ungefär nuvarande <i>Ingermanland.</i></footnote>
som lifgeding. Derjemte
betingade hon sig, det hon skulle få utvälja inom
Svea rike en man, som med henne skulle fara till
Gardarike, och förbehöll sig, att denne man skulle
der i landet åtnjuta samma anseende och förmåner,
som han tillförene haft i sitt fädernesland.

Den man, Ingegerd valde, var Ragvald jarl. Olof
Skötkonung sade då: »Annorlunda hade jag tänkt löna
Ragvald hans drottsvek, och skall han i denna sommar
blifva hängd.» -- Löftet, som Ingegerd fått, och hennes
böner friade jarlen. Ragvald fick fri och säker resa
ur riket, men han skulle aldrig mera få komma för
konungens ögon.

Olof Skötkonung vredgades högligen på Vestgötarne
och förnämligast på dem, som följt med jarlen på
färden till Sarpsborg. Efter sin vana uttalade
konungen högt och i stora ord, huru han skulle
kräfva straff af dem. När tidenderna härom kommo
till Vestergötland, gingo männen der tillsammans,
höllo ting och rådplägade, huru man skulle söka
sin säkerhet. Det väcktes fråga om, att man skulle
underkasta sig Norge, och omsider stannade man vid
det beslut att sända män upp till Sveakonungen och
söka förlikning med honom, men om detta icke ville
hafva framgång, söka bistånd hos konungen i Norge.

Lagmannen i Vestergötland, <i>Emund,</i> en klok och
vältalig, men tillika opålitlig och förslagen man,
åtog sig böndernes budsändning.

Han tog först vägen genom Östergötland, der han hade
många fränder och vänner; derifrån drog han upp till
Svithiod, öfver allt gående tillråds med de rika och
mäktiga bönderna om bruten allshärjardom. Så kallades
ett beslut af bondehären på allshärjartinget. Öfver
allt fann lagman Emund bönderna villiga att lyssna
till hans framställning af saken och öfver allt
väcktes förtrytelse öfver konungens förfarande. --
Slutligen red lagmannen fram till Upsala och fann
konungen sittande till doms med sin nämd och omgifven
af en myckenhet folk.

Konungen helsade vänligt på lagmannen och sporde
efter tidender. »Små», svarade Emund, »äro tidenderna
hos Götarne. Endast det har berättats såsom något
märkligt, att Atte den dolske i Vermland jagat
så lyckligt, att han fått hela sin släda full med
gråverk, men att han då på hemvägen så länge jagat
efter en ekorre, att han förlorat alltsammans.» --
»För kort tid sedan», fortfor Emund, då konungen
tyckte dessa tidender vara af ringa värde, »for Gaute
Tofasson med fem härskepp utåt Göt-elfven, och under
Eckeröarna mötte han fem stora danska köpmansskepp,
af hvilka han bemäktigade sig fyra, men då han
satte efter det femte, som kommit undan ut på hafvet,
uppväxte en så häftig storm, att Gautes skepp kastades
mot Lessö och gick förloradt, och derefter kommo
femton danska köpmansskepp, som återtogo bytet och
nedgjorde alla Gautes män. Så lyktades för honom hans
girighet.» -- Konungen anade icke den rätta meningen,
som låg under dessa berättelser, utan tillsporde
slutligen Emund, »i hvad ärende han var uppkommen.»
-- »Jag kommer, konung», svarade Emund, »för att söka
utslag i en sak, hvari Vestgötarnes lag skiljer sig
från Upsalalagen. Tvänne ädelborne män, bägge af
lika ätt, men olika till egendom, lågo i oenighet om
jordagods och gjorde hvarandra skada, men den mest,
som var rikast. På tinget dömdes den rikaste att gälda
skadan. Men han betalade så, att han gaf gåsunge för
gammal gås, gris för gammalt svin och i stället för en
mark rent guld en hajf mark rent guld och en half mark
ler och mull. Hvad dömer du härutinnan, konung?»

»Jag dömer», svarade Olof, »att han skall gälda
till fullo det, som dömdt är, men tredubbelt till
konungen. Har han icke fullgjort inom år och dag,
gånge han då i landsflykt och falle af hans egendom
hälften till konungen och hälften till rättseganden.»
-- Emund tog alla de närvarande stormännen till vittne
på denna dom, som öfverensstämde med Upsalalagen,
helsade konungen och gick bort.

Andra saker upptogo emellertid konungens
uppmärksamhet. Först när han gick till bords, frågade
han efter Emund och lät bjuda honom till gäst. Men
när måltiden började och spelmännen kommo med harpor,
gigor och andra instrument, upptogo sången och musiken
och all den öfriga glädjen bland gästerna -- ty det
var ett stort samqväm hos konungen -- så hans sinnen,
att han ej vidare den dagen tänkte på lagman Emund.

Först morgonen derpå föll det konungen i sinnet, hvad lagman

Emund sagt, och nu fann han, att något annat måtte
ligga derunder. Han lät derför kalla sina rådgifvare
till rådstämma och äfven lagman Emund, men han hade
redan föregående aftonen ridit bort. Konungen båd nu
sina rådgifvare säga, hvarpå Emund hade syftat. »Så
mycket», svarade de, »månde väl konungen väl sjelf
hafva insett, att han syftade på något annat, än
det hans ord inneburo.» -- »Ja», svarade konungen,
»jag finner väl, att han med de ädelborna männen
syftade på mig och Olof digre. Det gick också
dom mellan oss på Upsala ting; men huru kunde han
tala om, att gåsunge blifvit gifven för gås, gris
för gammalt svin och halfparten ler för guld?» --
»Större», svarade en af rådgifvarne, <i>Arnvid blinde,</i>
»är skilnaden, konung, mellan konung och träl än
mellan guld och ler. Ingegerd, som blef konung Olof
lofvad, är kungaboren i alla ätteleder tillbaka
af Uppsvea ätt, som är den ypperta i Nordlanden,
emedan den kommer från gudarna sjelfva; Astrid,
som den norske konungen fått, är väl kungaboren,
men hennes moder är dock en trälqvinna. Den konung,
som tagit slikt byte, är långt ringare än den andra,
och ingalunda månde derför en norrman kunna mäta sig
med Upsalakungen. Gäldom gudarne tack, att så hittills
har varit och att de tagit sina ättlingar i sitt hägn,
ehuru många nu lemna tron på de gamle gudar.»

Konungen sporde vidare, »hvad sagan om Atte dolske
skulle betyda». Vid denna fråga sågo alla på
hvarandra, men ingen svarade. Då konungen uppmanade
dem att tala fritt, framstammade ändtligen Arnvids
broder <i>Thorvid stamme</i> de orden: »<sp>Atte,</sp> trätosam,
envis, illvillig; <sp>Dolsk,</sp> dumdristig, fåkunnig.» På
konungens fråga, »hvem dessa speord gälde», svarade
den tredje brodern <i>Freyvid döfve,</i> uttolkande meningen
så, att Atte dolske var en man, som hatade fred och
sträfvade efter ringa ting, dem han aldrig kunde nå,
medan stora och vigtiga saker gingo honom ur händerna.
»Och syftade Emund dermed på dig, konung», fortfor
Freyvid, »ty fastän jag hålles för en döf man, har
jag dock väl hört det talet, som här gått, att skilja
dig från riket. Icke behöfver du frukta hvarken Norges
kung eller Danakungen, så länge Sveahären följer dig,
men nu äro många missnöjda med dig, för det du brutit
ditt löfte till Olof i Norge, och ännu mer, för det
du trotsat allshärjardomen på Upsala ting.»

»Hvem», sporde konungen, »har stiftat sådana råd,
och hvem är den, som djerfdes skilja mig vid riket?»

»Svearne», svarade Freyvid, »Svearne, som vilja
hafva sin gamla lag och fulla rätt. Blicka omkring
dig, konung! -- Huru många höfdingar ser du samlade
omkring dig? -- Vi skulle vara tolf, men äro ej flere
än sex. De öfrige hafva begifvit sig ut i häradet
att hålla ting med folket. Sanningen att säga, är
budkaflen redan uppskuren och utsänd, och räfsteting
stämdt. Vi, bröder, hafva äfven blifvit ombedda att
lägga vårt råd till detta ärendet, men ingen af oss
vill nämnas drottsvikare, ty en sådan var icke vår
fader före oss.»

Bestört öfver dessa underrättelser, båd konungen
dem gifva sig

goda råd, ty icke ville han kämpa med hela Sveriges
allmoge. Man beslöt då, på Arnvids råd, att konungen
skulle rida ned åt åmynningen, der stiga ombord och
fara ut i Mälaren samt der stämma folket till sig
med vänlighet och med goda löften om att hålla lag
och landsrätt och söka att återkalla budkaflen, som
ännu ej kunde hafva hunnit långt. Arnvid och Freyvid
skulle under tiden draga till bondetinget. Thorvid
sade sig vilja blifva hos kungen, men rådde bröderna
att taga konungens unge son, <i>Jakob,</i> med sig, »ty»,
menade han, »det kunde behöfvas.»

En väldig skara bönder och många höfdingar hade
samlat sig till Ulleråker, dit tinget var stämdt,
för att afgöra det vigtiga ärendet om Sveakonungen och
bruten allshärjardom. Alla voro högligen uppretade
på konungen, och lagman Emund syntes icke få svårt
att fullborda, hvad han åsyftade, hållande öfver allt
samspråk med bönderna och uppviglande sinnena.

När Arnvid och Freyvid kommo till Ulleråker, hade de,
såsom öfverenskommet var, Jakob, konungssonen, med
sig, dock instucken bland deras följe, så att ingen
visste, det han var med. De blefvo der väl emottagna,
emedan alla trodde, att de kommo för att deltaga i
rådplägningen, och som de voro mycket ansedda, samlade
sig största folkhopen omkring dem. Öfverljudt talades
om, att Olof borde skiljas från riket, emedan man
icke ville tåla olag och öfvermod af honom. Freyvid
vände sig då till höfdingarne och sade: »Hvad som det
är fråga om att skilja Olof Eriksson från riket, så
synes det, som den rätten tillhörde oss Uppsvear att
främst derutinnan råda. Ty så har det af ålder varit,
att hvad Uppsvea höfdingar stadfäst sins emellan,
det hafve de andra landsmännen samtyckt. Icke behöfde
våra fäder tigga råd af Vestgötarne om Svealands
styrelse. Icke heller hafva vi nu så vanslägtats,
att vi behöfva taga råd af Emund, utan vill jag, att
vi vänner och fränder härom lägga råd och besluta.»

Alla tyckte detta vara väl taladt, och hela bondehären
beslöt att låta Uppsveahöfdingarne råda, tagande
Freyvid och Arnvid till sina förmän. Detta var ett
uppslag i saken, som Emund ej beräknat, och han
började ana oråd. Han gick emellertid genast till
bröderna för att närmare känna sig före. Freyvid
frågade honom då, »hvem han månde vilja hafva till
konung?» -- »Den», svarade Emund, »som dertill är bäst
skicklig, antingen han är af konungaätt eller ej!»
Dertill svarade Freyvid: »Men vi Uppsvear vilja
alldeles icke, att konungadömet skall gå ifrån
Uppsvearnes gamla konungaätt, allraminst nu, då
kungen har två söner, mellan hvilka det visserligen
är stor skilnad, då den ene är odalboren och svensk
till hela sin ätt, men den andre är frilleson och
halft wendisk.»

Stort bifall blef nu i hela samlingen öfver Freyvids
ord, och alla ville hafva Jakob till konung. Emund
yttrade då: »Denna gången hafven I, Uppsvear, våld att
råda, men jag säger eder, och det månde framdeles gå
i fullbordan, att många af eder torde upplefva den
dag, då

konungadömet med edert samtycke går till annan ätt,
och månde det bättre lyckas.»

Nu förde Arnvid och Freyvid fram den unge
konungasonen, och alla helsade honom såsom konung,
gifvande honom namnet <i>Anund,</i> ty det utländska och
kristna Jakob kunde de icke lida.

Den nye konungen utsåg derpå sin hird och valde
sig höfdingar, hvarpå han upplöste tinget och
hemförlofvade allmogen.

Konung Olof hade emellertid samlat mycket folk omkring
sig, och nu stämdes möte mellan båda konungarna. På
detta möte kom man öfverens om, ätt Olof skulle vara
konung och styra riket under sin lifstid, men göra
fred och förlikning med Norges konung och alla dem,
som varit med i upproret; Anund skulle också vara
konung öfver en del af landet och stå på böndernes
sida, om konung Olof företoge något emot deras vilja.

Konungen Olof var sålunda räddad och konungadömet
bibehållet inom Uppsvearnes gamla från gudarna
härstammande konungaätt. Men sättet, hvarpå det skett,
kränkte djupt den gamle konungens stolta sinne, och
efter denna tid trifdes han ej mera i Upsala, utan
skall hafva tagit sitt säte i Vestergötland. Men Olof
gjorde, hvad mången icke gör honom efter -- tog lärdom
af olyckan. Han blef mild och vänlig mot hvar man.

Till konung Olof i Norge sändes bud att möta
Sveakonungen i Konghäll för att vänskapligt göra slut
på striden. Båda konungarne infunno sig, det var om
sommaren 1022, och slöto de fred och förlikning med
hvarandra. Göta-elfven bestämdes som gräns mellan
båda rikena. Men vid elfvens utlopp låg ön <sp>Hisingen,</sp>
som lydde till hälften under hvartdera riket. Midt
på ön låg en mark, som ömsom lydt under Sverige,
ömsom under Norge, och om den beslöto konungarne att
kasta lott med tärning.

Först kastade Olof Skötkonung. Tärningarne visade
två sexor, och han sade då: »Nu behöfver icke vidare
kastas.» Olof Haraldsson svarade, i det han tog
tärningarne: »Gud kan nog, om han vill, gifva mig
ett lika godt kast.» Han kastade och slog liksom
Sveakonungen sexor all. Konungarne kastade andra
gången. Äfven då slog Sveakonungen sexor all. Då Olof
Haraldsson åter kastade, gick den ena tärningen itu,
så att der lågo tillsammans tretton ögon uppe. Bygden
tillföll således Norge. -- Sedan förlikningen blifvit
stadfästad mellan konungarna, åtskildes de med mycken
vänskap.

Två år efter detta möte dog Olof Skötkonung,
och Anund Jakob blef konung i Sverige.

Med ännu i större häftighet och mera våldsamt,
än som Olof Tryggvasson gått till väga, sökte Olof
Haraldsson införa kristendomen och utrota hedendomen
i Norge. Härigenom skaffade han sig många ovänner,
och många begåfvo sig till den mäktige <i>Knut,</i> Sven
Tveskäggs son, som nu var konung öfver både Danmark
och England, men äfven gjorde anspråk på Norge efter sin
far och farfar. Vid den

rike Knuts lysande hof blefvo norrmännen väl
emottagna och med konungslig frikostighet begåfvade.

För att stärka sin makt sände konung Olof bud till
Sveakonungen med anhållan om ömsesidigt förbund och
bistånd, Ett möte hölls i Konghäll, och kunde alla,
som der voro närvarande, på de båda konungarnes
vänlighet mot hvarandra märka, huru förtroliga de
voro. De talade äfven hemligen länge med hvarandra,
men ingen visste, hvem eller hvad samtalet gälde.

Kort derefter gjorde båda konungarne stora
krigsrustningar och möttes vid skånska kusten, sedan
Olof härjat på Seeland, Anund i Skåne.

<i>Ulf jarl Sprakaläggr,</i> som jemte Knuts son, <i>Hårde Knut,</i>
förde styrelsen öfver Danmark, måste fly undan till
Jutland. Invånarne på Seeland och i Skåne underkastade
sig derför fienden och betalade till honom skatt.

När dessa tidender hunno Knut i England, drog
han åter till Danmark med en stor och på det
präktigaste utrustad flotta. Konungens eget skepp,
som var det största i flottan, hade 60 roddarbänkar;
det kungliga seglet var randigt, rödt, blått och
grönt, och drakhufvudet i framstammen glänste af
den rikaste förgyllning. Håkan Eriksson, jarlen, som
måste fly ur Norge, när Olof Haraldsson kom dit, var
underbefälhafvare öfver hela flottan, och det skepp,
på hvilket han var ombord, förde 40 roddarbänkar
och var i öfrigt näst det kungliga drakskeppet det
största i flottan samt lika praktfullt utsiradt som
det förra.

Nu drogo sig Olof och Anund tillbaka utefter kusten
af Skåne, hvars invånare efter Knuts ankomst ej mer
ville gå dem till hända, och lade in i den hamn,
som Helgaån bildar vid sitt utlopp i hafvet. Knut
seglade efter, men genom konung Olofs fyndighet,
som uppdämde Helgaån, så att den med förfärlig fart
störtade fram, sedan dammarne blifvit genomstuckna,
höll Knuts flotta på att i grund förstöras, och Knut
sjelf hade blott konungaskeppets höga bord och Ulf
jarls ankomst med den öfriga flottan att tacka för
det han undkom den mest öfverhängande fara.

Men konung Olofs lycka var i nedgående. Året efter
slaget vid Helgaå (1028) måste Olof som flykting
lemna sitt rike i Knuts händer, hvilken der insatte
den ofvannämnde Hakon jarl att föra styrelsen i hans
frånvaro. Några få, som blifvit Olof trogna, följde
honom, när han med sin drottning och sina barn begaf
sig östan öfver Eda-skogen till Sverige. Här var han
till följande sommaren. Då seglade han öfver till
Gardarike och tog sin son <i>Magnus</i> med sig. Hans svåger
Jaroslaw och drottning Ingegerd togo väl emot den
flyktande konungen, och fick han der genast så stort
land, som han behöfde för att underhålla sitt folk.

Satt så konung Olof i Gardarike, då vid jultiden
1030 män från det kära hemlandet kommo att besöka
honom. Det var Björn Stallare,

som kom med tidender, att jarl Hakon var död och att
nu tiden vore inne för Olof att återvinna sitt rike

Olof lyssnade med begärlighet till Björns ord och
beslöt att återvända. Han qvarlemnade sin son hos
Jaroslaw och Ingegerd i Kiev (våra sagors <sp>Kiaenugard</sp>)
och kom på våren till Gotland, der han uppehöll sig
någon tid, öppnande genom sin vistelse der ingång
för kristendomen på ön.

Från Gotland styrde Olof norrut och in i Mälaren till
<sp>Aros</sp> (det nuvarande Upsala), hvarifrån han sände bud
till konung Anund, som jemte drottning Astrid skyndade
till hans möte.

Olof omtalade nu, att han aktade vinna igen sitt rike;
men hans svåger, konung Anund, kunde icke dertill
lemna honom stor undsättning. Han lät honom dock
utvälja 400 af sina käckaste hirdmän, och dertill
fingo så många, som ville, följa honom på hans tåg.

I Juni månad bröt Olof upp. Vägen gick genom Nerike
bort åt Venern och derefter norrut, tills han kom
fram i södra Dalarne och derpå genom Helsingland
och Jemtland till Norge. Under vägen stötte hans
halfbroder, Sigurd Syrs och Astas son, <i>Harald,</i> till
honom, och likaså <i>Dag Ringsson,</i> så att han hade en
här af inemot 3,000 man.

I Augusti 1030 drog Olof åter in öfver fjellen i sitt
rike, och den sista dagen i denna månad stod slaget
vid <i>Stiklarstad.</i>

Bondehären, som der mötte honom, säges hafva varit
10,000 man stark.

I det slaget föll konung Olof och hans trognaste män.

Knappast hafva väl någonsin folkets sinnen och tycken
så hastigt förändrat sig som efter Olofs död. Den
hatade konungen blef nämligen inom kort dyrkad
som helgon, mångfaldiga underverk berättades hafva
skett vid hans lik och hans graf, och Olof den helige
blef icke blott Norges skyddspatron, utan öfver hela
Norden dyrkades han som en mäktig hjelpare hos Gud
i himmelen<footnote>
Ännu i dag visas i S:t Olofs gamla kyrka i Albo
härad i Sydvestra Skåne S: t Olofs bild, tre fot hög,
af ek med förgyld krona. Hans högra fot trampar på
ett fyrfota djur med krönt menniskohufvud, och i
högra handen håller han en bila med silfverskaft,
hvars vidrörande skall hafva botat många sjuka.</footnote>

Några år efter <i>Olof den heliges</i> död blef hans son
<i>Magnus,</i> med tillnamnet <i>den gode,</i> konung i Norge. Anund
Jakob i Sverige öfverlefde äfven denne konung. Efter
Anunds död regerade hans äldre halfbroder, <i>Emund
gammal,</i> och med honom slutade den Sigurdska ätten.

<b>6.

Öfversigt af Hednatiden.</b>

Vi hafva nu skildrat de mest framstående händelserna
och låtit på skådeplatsen uppträda de af sagorna
bjertast framhållna personerna under den tid, som vi
hafva kallat den hedna.

Vi hafva sett urinvånarne undanträngas och utrotas af
Germaner; vi hafva sett samhället uppspira ur dessa
Germaners, Götars och Svears sköte, vi hafva läst om
deras gudar och om deras från gudarna härstammande
konungar samt om det egendomliga krigarlif, som
alstrades och bibehölls af religion, lagar och
folkanda.

Detta vikingalif, som i sjelfva verket afslutar
sagoperioden, enär det fortfar och, liksom nattkylan
i soluppgången, snarare till- än aftager, då
kristendomens morgonvakt sjunges i Nordlanden
-- detta vikingalif måste vi ännu i sina följder
betrakta.

Häfderna tala nämligen om ett <i>norrmanniska England,</i>
ett <i>norrmanniskt Italien,</i> och slå vi upp kartan öfver
Europa, sådant det nu är, finna vi i nordvestra
Frankrike ett land, som ännu den dag, i dag är,
bär namnet <i>Normandie.</i> Dessa namn i verldshistorien
och på verldskartan stå icke utan betydelse, och
det samband med Norden, söm de antyda, eger sin
motsvarande verklighet.

<i>Norrmän</i> kallades de tre nordiska rikenas invånare i
allmänhet af det södra och vestra Europa, i England
företrädesvis <i>Danskar;</i> men vi få derför med dessa namn
icke tänka oss uteslutande Danskar eller Norrmän.

<i>Nordmannatågens</i> ström kastade en våg öfver
nordvestra Frankrike; det blef Normandie.

<i>Gånge-Rolf</i> hette en myndig man och väldig viking från
Norge. Han lefde på Harald Hårfagers tid, och då denne
konung samlade Norges skilda delar till ett helt,
nödgades mången att lemna sina fäders land, då han
icke ville underkasta sig »envåldskonungen». Till
deras antal hörde Gånge-Rolf. Sitt tillnamn hade
han fått af sin ovanligt stora kroppsbyggnad. Det
fans ingen häst så stor och stark, att han kunde
bära Rolf. Derför måste han beständigt gå till
fots, och deraf namnet <sp>Gånge-Rolf</sp>. Han hade från
sin ungdom legat i viking, hade frivilligt slutit
sig till Harald Hårfager och derför åtnjutit hos
honom mycken gunst. På engelska kusten gjorde han
landgång och bröt segrande fram, men slöt ett nära
förbund med konung <i>Alfred den store,</i> som då kämpade
för sitt rikes bestånd mot andra nordmannahärar.
På ön <sp>Walcheren</sp><footnote>
En ö utanför sydvestra kusten af det nuvarande Holland.</footnote>
fick Rolf röna beviset på konung
Alfreds trofasthet. Han blef, då han ämnade sig
till Frankrike, stormdrifven till denna ö, och dit
skickade Alfred tolf skepp med säd, vin, fläsk och
beväpnade män till Rolfs undsättning. <i>Raginer,</i> grefve
af Hennegau, kom sedan öborna till hjelp och angrep
Rolf, men han blef slagen och tillfångatagen. Raginers
husfru skickade bud till Rolf om lösen för sin man,
och ville hon för honom lemna tolf fångar af Rolfs
män. »Grefven skall genast halshuggas», skickade
Rolf till svar, »om icke de tolf männen frigifvas
och återsändas, jemte allt det silfver och guld,
som finnes i landet.» Dessa vilkor fullgjordes med
sådan noggrannhet, att icke ens kyrkor och kloster
skonades. När detta

kom till Rolf, lät han kalla den fångne Raginer inför
sig och förebrådde honom att utan orsak hafva angripit
nordmännen. »Dock gifver jag dig åter, ättstore och
stridbare man, åt din hustru», sade han, »och jag
gifver dig tillika hälften af det guld och silfver,
hon och de förnämste i landet skickat till lösen för
dig.»

Derpå lemnade Rolf Frisland och drog öfver till
England att bistå konung Alfred, hvarom krönikorna
tala. Efter åtskilliga härnadståg kom han åter till
sitt fädernesland, men gjorde dervid på vikingased
strandhugg i Viken, och intet, icke hans moders böner,
icke ens hans faders förtroliga förhållande till
konungen, kunde förmå den stränge Harald Hårfager att
upphäfva den dom af landsflykt, hvartill han fälde
Rolf.

Då styrde Rolf mot Frankrike, och efter en tids
härjande der tvangs (år 912) Frankrikes konung -- det
var Carl den stores sonsons son, <i>Carl den enfaldige</i> --
att gifva honom ett land till arf och eget, hvilket
land fick efter hans nordmän namnet Normandie. Det
berättas, att när Rolf med sina män kom inför den
frankiske konungen, som i kretsen af alla sitt rikes
mäktigaste och förnämste män mottog den nordiske
kämpen, gick ett sorl af beundran genom hans hof. En
så vördnadsbjudande kämpagestalt och dertill ett så
manligt och skönt utseende hade man sällan sett. »En
sådan man är väl värd ett stort hertigdöme!» -- det
var det allmänna talet. Det var sed vid mottagandet
af ett län, att låntagaren kysste länsherren på
foten. Man uppmanade nu Rolf dertill, men han sade:
»Aldrig böjer jag knä för någon, och icke heller
kysser jag någons fot!» -- Då man emellertid ifrigt
påyrkade uppfyllandet af detta bruk, befalde Rolf en
af sina män att fullgöra, hvad man åstundade. Kämpen
gick fram emot kungen, fattade hans fot och lyfte
den upp till sin mun, så att kungen föll baklänges,
hvaröfver stort löje uppstod.

Vid samma tillfälle blef Rolf döpt och fick i dopet
namnet <i>Robert.</i> Han fick äfven konungens dotter <i>Gisela</i>
till äkta. Hans ätt regerade sedan länge i Normandie.

Vid Rolfs dop hade <i>Robert,</i> hertig af Francien och
grefve af Paris, stått fadder. Då denne Robert
sedermera ämnade bekriga konung Carl, ville han
vinna Rolfs bistånd. »Säg din herre», svarade Rolf
hans sändebud, »att han handlar mot rättvisan; jag
sätter mig icke emot, att han bekrigar konungen,
om han dertill eger skäl, men att han vill taga
hans rike, dertill samtycker jag icke.» -- Sådant
svar gaf den man, som någon tid förut låtit på
torget halshugga tvänne konungens sändebud, hvilka i
hemlighet blifvit skickade till Gisela och hvilka han
misstänkte vara spioner. Gisela dog af förskräckelse
och sorg, konungen upptändes af vrede, de franske
vasallerne förvånades, men ingen vågade höja svärdet
mot den fruktade Rolf.

Dessa nordmänner eller normander antogo snart franskt
språk, ehuru många seder och bruk lefde qvar, som
påminde om deras nordiska ursprung. Men å en annan
sida utöfvade de det största

inflytande på sitt nya fädernesland. Det fick af dem
ny styrka, liksom ett i nytt lif, och Frankrikes
förnämsta adel berömde sig af att härstamma från
normanderna. Äfventyrslustan dref en af deras
hertigar, <i>Vilhelm Eröfraren,</i> till England, hvilket
land han lade under sitt välde, medan en enskild
mans, <i>Tancreds</i> af <sp>Hauteville</sp>, söner drogo söder ut
till Italien och upprättade ett rike i södra delen
af detta land.

Till nordmannatågen höra äfven Danskarnes tåg till
England, hvilket rike Sven Tveskägg och hans son Knut
den store intogo, medan åt en annan sida nordmän under
namn af <i>Varäger</i> gingo till det nuvarande Ryssland
och grundlade det riket, och skaror af krigare drogo
söder ut allt intill »den stora staden» (<i>Miklagård</i>),
som Konstantinopel kallades af nordbon. De tjenade
der under namn af <i>väringar</i> som den grekiske kejsarens
legotrupper och stodo i det största anseende för sin
tapperhet och duglighet.

<i>Island</i> är ett namn, som klingar högt i våra sagor
och är af den största betydelse för hela vår
fornhistoria. Nästan allt, hvad vi känna om våra
fäder, deras land, deras religion, deras lagar,
deras allmänna och enskilda lif hafva vi fått från
denna ö. Der lefde de gamla minnena från förgångna
tider qvar i sagor och sånger och der upptecknades de
sedermera i skrift och hafva sålunda kommit till oss.

<i>Gaudar Svafarsson</i> var enligt några sagor den förste,
som upptäckte och kringseglade Island. Han var
till börden svensk. Hvälfningarna i Norden,
förnämligast de i Norge, då Harald Hårfager bröt
under sig det landet, hade till följd, att ön inom
kort blef bebygd, och redan efter sextio vintrar,
säger <i>Are Frode,</i> var Island fullbygdt. I nära 400 år
bibehöll ön sitt oberoende och var en tillflyktsort
för många ansedda och mäktiga slägter, som ej kunde
finna sig i att underkasta sig de envåldskonungar,
hvilka mot slutet af 800-talet uppstodo i de nordiska
rikena. Här lefdes då på den aflägsna ön helt och
hållet ett nordiskt lif, och skyddadt för de stormar,
som öfvergingo moderländerna, framställes för oss här
af lifvet i Norden liksom ett efterspel, som lifligt
och fullständigt bringar dess bild till oss. Språket
der är ännu i dag detsamma, som talades af våra
fäder och på hvilket Snorre Sturlesson skref, och
ännu är läsning af de gamla sagorna ofta ur vackra,
af bonden sjelf gjorda afskrifter, under den långa
vinterqvällen hans och hans hushålls käraste ro.

Förbindelsen med moderlandet var dock icke helt
och hållet afbruten. Slägt- och landsmannakärlek
och dertill flera af lifvets första behof -- såsom
säd och byggnadsvirke -- förmådde dem att åter mäta
det haf, som skilde deras ö från moderländerna. På
hafven svärmade de omkring, först som vikingar och,
sedan kristendomen kommit till dem och vikingatågen
upphört, som handelsmän, krigare och skalder. De
nordiska konungarnes hof egde alltid någon isländsk
skald; vi hafva sett sådana så väl i Norge som i vårt
land, och länge dröjde det, innan kristendomen kunde
förändra denna sed, liksom den aldrig kunde utmönstra
de hedniska gudabilderna ur skaldernes sånger. »Väl

behagade skalden Odins välde; men nu är jag tvungen
hata Friggas man, ty vi tjena Krist» -- säger klagande
<i>Hallfred Vandrådaskald,</i> som Olof Tryggvasson tvungit
till dopet. <i>Sturle Thordsson,</i> Snorre Sturlesson
brorsson, var den siste isländske skald i Sverige. Han
diktade en sång till Birger jarls ära.

För öfrigt äro bland Islands män märkliga <i>Sämunder,
Are Frode</i> och <i>Snorre Sturlesson.</i> De båda förstnämnde
voro prester, och vi känna redan Sämunder såsom den,
hvilken i sin Edda har gifvit oss läran om våra
fäders gudar. Are Frode har författat en krönika
om Norges konungar, Snorre har skrifvit en Edda,
men derjemte har han ordnat och låtit skrifva <i>de
nordiska konungasagorna</i> eller <i>Heimskringla,</i> hvilket
namn samlingen fått af första ordet i företalet.

Snorre Sturlesson var född 1178 af en slägt, som
räknade sina anor så väl från Ynglingaätten som ifrån
den Lodbrokska<footnote>
Så kallades den Sigurdska ätten efter Ragnar
Lodbrok, denna ätts mest framstående sagohjelte.</footnote>,
och Sämund var hans farfader,
konung <i>Magnus Barfot</i> i Norge hans morfader. På sin tid
var Snorre Islands vittraste, rikaste och mäktigaste
man och tog den lifligaste del i de strider, som då
delade öns mäktige. Till <i>Alltinget,</i> den sammankomst,
der Islands allmänna ärenden afgjordes, kom han ofta i
spetsen för 1,000 beväpnade män, och icke alltid kan
man säga, att han på ett för sig hedrande sätt gick
till väga i dessa inre strider. År 1219 besökte Snorre
Sverige, diktade en sång öfver Vestgötalagmannen <i>Eskils</i>
hustru <i>Kristina</i> och fick som belöning den fana, som
konung Erik Knutsson brukat i striderna mot Sverker
den yngre. Tvänne gånger var han Islands lagman,
men blef slutligen mördad af sin måg på sin gård
<sp>Reikholt</sp> på Island natten till den 22 September 1241.

De höra visserligen icke, dessa tre män, till den
tidrymd, inom hvilken våra sagor ligga, men vi hafva
nämnt dem i sammanhang med deras fäderneö, för att
få på ett ställe sammanfördt det vigtigaste ur denna
ös historia.

År 1261, 20 år efter Snorre Sturlessons död,
upphörde hans ö att vara ett fritt och sjelfständigt
samhälle. Norges konungar hade länge kastat lystna
blickar på denna ö; det nämnda året underkastade sig
en del och tre år efteråt hela ön den norske konungen
<i>Magnus Lagaböter.</i>

*

Men ännu längre bort sträckte sig
nordmannatågen. Ungefär 20 svenska mil nordvest om
Island fann omkring 100 är efter denna ös bebyggande
Isländaren <i>Gunbjörn</i> ett annat stort land, som han
kallade <i>Grönland.</i> De första nybyggena på Grönland lågo
enligt isländska underrättelser på dess östra kust,
och stodo ännu mot slutet af medeltiden i beröring
med Danmark, som då var Norge vida öfverlägset i
makt. Men efter ett öfverfall af en fiendtlig flotta
på 1400-talet har

man om detta nybygge alldeles inga underrättelser. Man
har under långa tider icke ens kunnat nalkas östra
kusten. Först i våra dagar, 1829, lyckades det en
dansk kapten Graah att segla utefter denna kust.
Då han emellertid icke kunde upptäcka något drag
hos invånarne eller någon ruin, något minnesmärke,
påminnande om nordisk härkomst eller om kristendomen,
synes man kunna antaga, att Isländarnes »österbygd»
egentligen låg i Grönlands sydvestligaste del, der
som nu <i>Julianshaab</i> ligger.

På 1400-talet upphörde all gemenskap med Grönland,
äfven med dess »vesterbygd». Men der funnos, när
man i senare tider åter besökte ön, ruiner efter
hus och kyrkor. Nu hör detta land, liksom Island,
under danska kronan.

Söderut från Grönland besöktes äfven <i>Amerika</i> af
nordmän -- 500 år innan Columbus upptäckte denna
verldsdel<footnote>Columbus landade vid ön <i>Guanahani</i> år 1492.</footnote>
-- <i>Leif,</i> en Isländare, var den, som först
upptäckte Amerika och vistades der öfver en vinter,
som var ovanligt blid, så att betet föga skadades. Der
voro strömmar, rika på lax, ett slags säd växte vild,
och frukter, som liknade vindrufvor. Leif kallade
derför landet <i>Vinland det goda.</i> Invånarne kallades,
liksom de på Grönland, af de nordmän, som besökte
landet, <i>Skrälingar,</i> för deras <sp>skrala</sp> växt.

<i>Gudleif Gunlögsson</i> blef mot slutet af Olof den
heliges regering på en sjöresa vesterut från Island
stormdrifven långt sydvest. Slutligen landade han i
ett obekant land. Han och hans folk blefvo öfverfallna
och bundna af invånarne, som talade ett okändt språk,
snarlikt det, som talades på Island. Då kom en gammal
ansenlig man, för hvilken infödingarne tycktes hysa
vördnad, och befriade dem. Han tilltalade Isländarne
på nordiska språket, frågade dem efter deras fäderneö,
om <i>Thurida,</i> den mäktige Snorre Godes syster, och gaf
dem en guldring att lemna åt henne och ett svärd åt
hennes son. Sitt namn ville han icke säga dem och
förbjöd dem att uppsöka sig, ty invånarne voro grymma
och trolösa och kusten saknade goda hamnar. Gudleif
kom åter till Island med den gamles skänker, och man
gissade der, att han var <i>Björn Breidvikingakappe,</i> en
jomsviking, som fordom följt den svenske Styrbjörn
starke och med honom kämpat mot Erik Segersäll på
Fyrisvall. Denne Björn hade derjemte varit en berömd
skald och älskat Thurida, men blifvit af hennes broder
och man tvungen att lemna Island.

För öfrigt uppstod ingen varaktig förbindelse mellan
detta land och moderlandet, och med skäl kunde vi
derför med Danmarks störste skald<footnote>Oehlenschläger</footnote> kalla det: »det
funna och försvunna landet».

*

Efter denna blick på nordmannatågen vilja vi afsluta
sagoåldern med en kort öfversigt af vårt eget land,
dess utseende, dess seder och inre lif samt dess
författning.

<b>Landet.</b>

Vi hafva redan talat om det mellersta Sveriges,
det egentliga Svithiods landskap, samt huru dessa
omgåfvos i norr af Jotunhem och i söder af Götarnes
länder.

Beständigt fortgingo utflyttningarna. Södra och
mellersta <i>Vestmanland</i> är rikt på grafhögar, och
i <i>Nerike</i> bröt redan Bröt-Anund bygd. I tider ännu
längre tillbaka var sträckningen af det sistnämnda
landskapets gräsrika ängar, myrar och kärr, och
<i>Södermanland,</i> nu ett af vårt lands skönaste landskap,
en skärgård, stamhållet för det öfre Sveriges
vikingar. Vi hafva i vår sist anförda saga talat
om Olof Haraldssons strid vid Sotaskär, och namnet
<i>Vingåker,</i> som uppkommit genom en sammandragning af
<i>Vikingakir,</i> bär ännu i dag tydligaste vittne derom.

<i>Sigtuna</i> och <i>Birka</i> äro tvänne namn, hvilka böra taga
vår uppmärksamhet i anspråk. I Sigtuna (»Sigges borg»,
ty tun betyder en inhägnad plats, en borg) valde Odin
sin bostad.

Adam af Bremen, som beskref vårt land år 1072, tager
i denna sin beskrifning Danmark till utgångspunkt
och går allt norrut. Af Sveriges folk äro oss
närmast Vestgötarne, säger han, hvilkas land är
närgränsande till Skåne, andra äro Östgötar. -- Ofvanom
Skåne bo Götarne ända till <i>Birka,</i> en stad, <i>midt i
Sverige belägen,</i> ej långt från Svearnes ryktbaraste
afgudatempel Upsala, der en vik från det <i>baltiska</i>
eller <i>barbariska</i> hafvet <i>öppnar sig mot norr</i> och gör
en hamn för barbarerna, som bo kring detta haf;
segelleden är ganska farlig för de ovarsamme och om
belägenheten mindre kunnige; ty, ofta utsatte för
anfall af sjöröfvare, hafva invånarne med nedsänkta
stenmassor på en stor rymd gjort farten vådlig både
för sig och fienden.

<i>Rimbert,</i> som skrifvit Ansgarii lefverne, har liksom
Ansgarius sett Birka och talar om dess många köpmän,
dess egodelar och skatter, och å Bjorkön i Mälaren
synas ännu talrika lemningar af denna stad.

Birka är för öfrigt samma ord, som förekommer i <i>Birke
(Björköa-)rätten</i><footnote>Den gamla stadslagen.</footnote>
och i <i>Birkekarlar</i><footnote>Kringresande handelsmän.</footnote>, samt synes
derför varit namnet på en <i>handelsstad i allmänhet.</i>

I sagans dunkel börjar mot norr framskymta det
fordom så kallande <i>Jernbäraland</i> eller det nuvarande
<i>Dalarne,</i> medan i vester de omtvistade landskåpen
<i>Vermland</i> och <i>Dalsland</i> räknades till Götaland,
ehuru det förra äfven fick nybyggare från de gamla
Uppsvealandskapen.

»Nästan i all Sveriges <i>bergslag</i> har <i>jernet</i> först
brutit bygd» -- säger vår store historieskrifvare
Geijer. Derför kan man egentligen icke tala om någon
odlingsbygd i dessa trakter (östra Vermland, Nerike och

Dalarne <footnote>
Filipstads och Carlskoga bergslager,
Lekebergslagen, Grythytte, Nora, Lindes, Nya
Kopparbergs, Norbergs bergslager och Vester-bergslagen
i Dalarne. Detsamma gäller om sjelfva den upländska
bergslagen, om Sala silfverberg och om Stora
Kopparberget.</footnote>), förrän långt senare under Sveriges
medeltid. I södra delen af Dalarne deremot omkring
den stora, förenade <i>Dalelfven</i> är gammalt åkerbruk
och bygd från hedenhös, hvarom ättehögarna vittna.

Ättehögarne äro dock här i allmänhet sällsynta. Norr
ut ifrån »grafvarnes land», som Mälarlandskapen för
sin otroliga rikedom på ättehögar kunna kallas,
aftaga de, ju längre man kommer norrut. Öfver
Österdalarne gick Olof den heliges tåg, då han om
våren 1030 drog uppåt Norge för att återtaga sin
förlorade krona. De kojor, som hans män bygde för
nattlägren, kallades, sedan länge <i>Olofs bodar.</i> Men
folket var rått och hedniskt, hade aldrig kommit ur
sina skogar, och ännu halftannat hundrade år senare
visste det icke, säges det, om en konung var menniska
eller djur.

<i>Norrland,</i> den nordligaste delen af vårt fädernesland,
odlades och bebygdes först senare, men äfven der
finna vi under hedendomen bygder, tagna från de här
kringvandrande urinvånarne. Dessa nybyggen finna vi
utefter kusten, der utvandrare från Svithiod bröto
bygd, samt i Jemtland, Herjedalen och Helsingland.

<i>Jemtland</i> har fått sitt namn af <i>Kettil Jamte,</i> en son
af Anund jarl från Sparabo i Trondhiem. Han och en
myckenhet folk med honom drogo undan inre stormar
östan öfver Kölen, röjde marker och bygde stora
härad.

<i>Helsingland</i> bebygdes och fick sitt namn af Kettil
Jamtes sonson <i>Thorer Helsi.</i>

<i>Herjedalen</i> har fått sitt namn af <i>Herjulf
Hornbrytare.</i> Han vår märkisman hos konung Halfdan
Svarte, Harald Hårfagers fader, och stod hos honom
i stor gunst. Sitt tillnamn fick han deraf, att han
vid ett gästabud, upptänd af vrede, slog en annan
i hirden, med ett silfverbeslaget horn så hårdt i
pannan, att hornet brast och hirdmannen föll död
ned. Men Herjulf måste tillika för detta dåd gå
i landsflykt. Han begaf sig till Erik Emundsson
i Sverige, blef hos honom väl emottagen och var
länge hans man. Slutligen blef han kär i konungens
syster <i>Ingeborg,</i> vann hennes kärlek tillbaka och
rymde med henne till landet söder om Jemtland, der
han nedsatte sig i en dal, som efter honom kallades
<i>Herjulfsdal</i> eller <i>Herjedalen.</i> Ännu visar folket det
ställe, der Herjulf och Ingeborg skola hafva bott, och
den hög, som gömmer Herjulf och hans skatter<footnote>
Vid Herje-ån, fyra mil vester om Lillherrdals kyrka.</footnote>. Här
finnas ättehögar, men i Jemtland nästan inga, utom
i <i>Matmars</i> socken. I Vesterbotten ser man de sista
ättehögarna. De finnas i Kabböle by i Umeå socken,
för så vidt som de icke äro ett verk af naturen. --
Ända till <i>Umeå</i>-elf och något deröfver finna vi dock
bygd från hedenhös. Dock varade hednaåldern här också
länge.

För öfrigt må nämnas, att hela det nuvarande Norrland
under sågo- och medeltiden kalfades Helsingland och
dess invånare Helsingar.

Norr om de bebygda trakterna låg <i>Finnmarken,</i> det
gamla Jotunhem, hvars gräns så småningom flyttades
tillbaka, allt eftersom odlingen trängde norrut. Ty
man har gjort den erfarenheten med nomadfolken
häruppe, att de egentligen icke kunna mottaga en
högre odling. Lappen dör, om han ej får fara fri med
sin ren mellan fjellen.

Men innan vi lemna Norrland, kunna vi icke underlåta
att ur konungasagorna berätta om en man ifrån dessa
bygder, som hette <i>Arnliot Gellina.</i>

<i>Thorodd Snorresson,</i> en Isländare, skickades af Olof
den helige till Jemtland för att utkräfva skatt,
eftersom invånarne der ursprungligen dragit ut
från Norge. Thorodd måste dock återvända med
oförrättadt ärende, ty Jemtländingarne blefvo
Sveakonungen trogne. Det var med knapp nöd, som
Thorodd och hans följeslagare undkommo den död,
som var dem bestämd. Lagman <i>Thorers</i> trälar, som
rikligen blifvit af sin husbonde undfägnade om julen,
tyckte synd om de fångne männen och delade med sig åt
dem af julfägnaden. Thorodd qvad då visor för dem,
och trälarne glömde, när de lemnade fångarne, att
tillsluta luckan. Detta räddade Thorodd och hans män.

Flyende irrade de länge omkring i skogarna. Slutligen
en afton midt i djupaste skogen kommo de till en liten
gård, och der träffade de en storväxt man, klädd i
guldprydda skarlakanskläder. Han ledsagade dem till
<i>Sälohuset,</i> ett hus, som var uppbygdt till herberge för
trötta resande mellan Trondhiem och Jemtland. Sådana
sälohus funnos mångenstädes i skogarna.

Sedan mannen derpå visat dem till rätta stigen,
som ledde öfver fjellen till Norge, tog han afsked
af dem och gaf Thorodd den silfvertallrik, på
hvilken han ätit sin morgonvard, att öfverlemna
som skänk till konung Olof från Arnliot
Gellina. Arnliots namn var kändt vidt omkring,
ryktet hade till och med fört det till konung Olof,
och konungen längtade mycket att en gång fa se den
beryktade mannen. Denna hans önskan gick äfven i
fullbordan, och det, då konungen minst väntade det.

När Olof i Augusti 1030 tågade öfver fjellen in i
Norge och i <sp>Verdalen</sp> mönstrade sitt folk, gick
fram till honom en man, som genom sitt utseende
väckte allas förundran. Under tåget genom Helsingland
och Jemtland hade många män slutit sig till Olof,
men ingen af dem alla kunde mäta sig med den man,
som nu stod inför honom. Han var så storväxt och
reslig, att ingen i konungens här, äfven af dem,
som derutinnan hade namn för sig, nådde honom längre
än till axlarna. Hans prydliga hår och hans manligt
sköna ansigtsbildning väckte allas beundran. Öfver
lifvet bar han en ringbrynja, på hufvudet en präktig
hjelm, och hans hand höll ett stort guldbelagdt spjut,
hvars skaft var så tjockt, att knappast någon kunde
med handen

omfatta det. Hans sköld var röd, och svärdet vid hans
sida var af det kostbaraste arbete.

Sedan mannen helsat konungen, betraktade denne honom
och sporde honom efter namn och härkomst, och från
hvilket land han var. »I Helsingland och Jemtland»,
svarade mannen, »har jag min slägt, och är mitt namn
Arnliot Gellina.» -- Konungen blef glad att ändtligen
få se Arnliot Gellina, men han frågade honom: »På
hvilken Gud tror du?» -- »Hittills», svarade Arnliot,
»har jag förtröstat på egen kraft och styrka, och har
jag befunnit mig väl deraf. Men nu vill jag hellre
tro på dig, konung.» Konungen sade då: »Om du vill
tro på mig, då måste du också tro på det, som jag
lärer dig, att Jesus Kristus hafver skapat himmel
och jord och allt folk, och att till honom skola
komma efter döden alla menniskor, som äro goda och
rättrogna.» Arnliot hade något svårt att fatta detta;
väl hade han hört talas om hvite Krist, men ingenting
hade han sig kunnigt om hans makt, eller hvaröfver
han hade att råda. Konungen undervisade honom då om
Guds allmakt och råd, och mottog Arnliot derefter
dopet. Han stridde tappert i slaget vid Stiklarstad
och föll der kämpande framför konungens märke.

<i>Götaland,</i> som skildes från Svealand genom de stora
skogarna Kolmorden och Tiveden, kallades äfven till
följe af detta sitt läge »landet <i>Sunnanskogs</i>»,
liksom Svealand »<i>Nordanskogs</i>». Dess förnämsta
landskap voro de, som lågo på ömse sidor om Vettern,
<i>Östergötland</i> och <i>Vestergötland.</i> I det senare
landskapet omtalas redan på denna tid <i>Falköping</i> och
Skara, ehuru de visserligen då icke voro annat än
handelsplatser.

Vester om Göta-elfven utmed hafvet låg det gamla <i>Viken,</i>
nu <i>Bohuslän,</i> som fordom äfven kallades <i>Ranrike,
Elfvarfylke</i> och <i>Alfhem.</i> De elaka Elfagrimer kallades
landets invånare och gjorde skäl för namnet, ty de
voro ett hårdt och trotsigt folk och vikingar till
följe af sitt lands natur. Kusten härutanför vimlade
af vikingaskepp, som väntade på rof; och tidigt
seglade här handelsskepp fram, uppför elfven till
<i>Kongahäll</i> och ännu längre till <i>Lödöse.</i> Landet låg inom
Norges gräns, som af ålder gick utefter Göta-elf till
Venern, hvarefter <i>Markerna</i> (det nuvarande <i>Dalsland</i>
till Edaskog) och derefter Kölen skilde de båda rikena
åt. -- Berättelserna om Erik Väderhatt och Harald
Hårfager visa oss dock, huru oviss denna gräns var.

Söder om Vester- och Östergötland, söder om det
senare landskapets stora gränsskog Holaveden (hvilket
namn betyder den af kullar uppfylda skogen, af <i>Hol,</i>
kulle) sträckte sig <i>Smålands</i> stora bergsbygd. Dess
äldsta bygd är <i>Möre. Kalmar</i> hamn omtalas i Olof den
heliges saga, och i legenden om S:t Sigfrid, Smålands
apostel, namnes <i>Värend</i> som ett godt och bördigt land.

<i>Skåne</i> med dess bägge mot Norge och Götaland
utskjutande armar, <i>Halland</i> och <i>Bleking,</i> räknades vid
hednatidens slut till Danmark, ehuru Bleking ännu på
800-talet ansågs höra till Sverige, liksom <i>Öland</i> och

<i>Gotland.</i> -- <i>Helsingborg</i> i Skåne nämnes under denna
tid. Af dess namn skulle man vilja tänka på något
samband med Helsingarne; men det har uppkommit af
ordet <i>halsa,</i> som betyder: »refva seglen och lägga
till.» Ordet halsa visar sig mera tydligt i <i>Halseyri,</i>
som är den gamla benämningen på <i>Helsingör;</i> Halsingeborg
blef Helsingborg. Här samlades på 800-talet hvarje
sommar en så kallad <i>öresundsflotta,</i> bestående af
endast handelsfartyg.

Men öfver allt mellan de bebygda landskapen sträckte
sig stora, ogenomträngliga skogar, och gick stig
genom dem, var den för fredlig vandrare lifsfarlig. Ty
skogarne voro ett tillhåll för röfvare, eller <i>stigmän,</i>
som de kallades, hvilka alltid voro färdiga att
med styrkans rätt anse den egendom för sin, som ej
kunde af sin egare försvaras. Arnliot Gellina var
en sådan stigman. Flera finnas nämnda i sagorna,
äfven i Olof den heliges, med hvilken många stigmän,
sedan de antagit kristendomen, drogo in i Norge och
vid Stiklarstad föllo för konungens sak.

<b>Folket.</b>

<i>Folklynnet i allmänhet.</i> »Sveriges folkslag äro många»
-- säger biskop Adam af Bremen -- »förträffliga i styrka
och vapen, dessutom så till lands som till sjös att
räkna bland de yppersta krigsmän, hvadan de ock med
sin makt synas bryta den öfriga Norden.» De anförda
sagorna, vikingatågens blodiga skådespel, vittna med
den kristne biskopen om sanningen af hans ord. Hela
folket var krigiskt och lifvet aktades ringa mot den
ära, som vans på slagfältet vid stridslurars ljud
och sköldeklang. Sjelfva qvinnan brann af lust att
vinna denna ära; vi hafva mer än en gång sett henne
som <i>sköldmö</i> strida männens strider. Denna krigiska
anda, hvars ytterlighet visar sig i <i>berserkaraseriet,</i>
framträder öfver allt i nordbons lif.

Den minsta skugga, som kastades på mannens ära,
det minsta ord af tvifvel, som föll på hans mod att
möta faran, kunde aldrig utplånas utan en strid på
lif och död. Men äfven i tvister om arfvegods,
om gränsbestämmelse och dylikt afgjorde man gerna
saken genom en kort strid med svärdet, hellre än en
långvarig vid tinget.

En sådan strid kallades <i>tvekamp</i> eller <i>holmgång.</i> Det
senare namnet har uppkommit deraf, att man vanligen
valde små öar till dessa strider. I brist på sådana
stridde man på en med stenar eller hasselstänger
inhägnad plats (deraf »hassla vall»). Den, som trädde
utanför inhägnaden, ansågs för öfvervunnen. Utmanaren
måste under alla förhållanden på utsatt tid och
ort möta den utmanade, hvilken deremot kunde
sätta en annan i sitt ställe, ehuru detta dock
ansågs mindre hederligt. Infann icke utmanaren sig,
förklarades han ärelös, fick namnet <i>niding</i> och fick
ej mera vara i lag med hederliga män, icke gå ed och
icke bära vittne, och en <i>nidstång</i> upprestes för att
förkunna hans vanära.

Likaså uppenbarar sig det hårda, dödsföraktande
sinnet i den vackra seden, som knöt tvänne
män tillsammans i lifvets alla skiften, det af
fädren så kallade <i>fosterbrödralaget.</i> Sagorna hafva
lemnat oss åtskilliga exempel på, huru ett sådant
fosterbrödralag uppkom. Gemensam uppfostran, men äfven
ömsesidig högaktning för mannamod och mannakraft
förmådde tvänne kämpar att ingå en sådan förening,
hvarigenom de förbundo sig att hela lifvet dela samma
öden, och fosterbrodern ansågs ofta hafva heligare
rättigheter än till och med fader och broder. När ett
fosterbrödralag ingicks, uppskars en lång grästorfva,
som med bägge sina ändar satt fast vid jorden, men
upplyftades på midten förmedelst ett spjut. Under
detta hvalf trädde de båda männen, skuro sig i hand
eller fot, så att deras blod rann tillsammans ned i
den under varande mullen, togo knäböjande hvarandra
i hand och kräfde gudarne till vittnen, att »ett öde
skulle öfver dem gånga, och den öfverlefvande hämnas
den andres död».

På det närmaste i sammanhang med nyss anförda sed
står en af mera blodig art, det så kallade <i>vigarfvet,
blodshämnden,</i> eller förpligtelsen att hämnas en
dödad anförvandt -- och den pligten var den heligaste
af alla. Kunde ej hämnden träffa rätte banemannen,
var det nog med hans närmaste anförvandt, och då den
enskildes lif, heder och egendom stod under slägtens
gemensamma beskydd, uppkom ofta af blodshämnden
slägtkrig, som kunde vara genom många leder och sällan
slutade förr än den ena slägten var alldeles utrotad.

<i>Gästfrihet</i> och <i>vördnad för fädrens minne</i> voro
egenskaper, som breda en vacker dager öfver våra
fäders lif. Gästfriheten var så helig, att till och
med om den, öfver hvilken bondens blodshämnd rufvade,
trädde öfver hans tröskel och, trött af en lång
vandring, begärde herberge öfver natten, var detta
det enda fall, då blodshämnden icke fick utöfvas. Och
denna gästfrihet var så allmänt rådande, att det var
just derigenom, som undantagen så bjert afsticka.

Huru de bortgångnes minne vårdades genom grafhögar,
minnesvårdar (bautastenar), genom skaldernes
sånger, derom lemna de anförda sagorna rikliga
underrättelser.

<i>Qvinnans ställning</i> var hos våra fäder fri och
oberoende. Det är en allmän iakttagelse, att
den ställning, qvinnan intager hos ett folk, den
behandling hon röner är en sann måttstock på graden
af detta folks bildning och förädling. Våra fäder
stå i detta afseende högt. Hos dem stod qvinnan i
långt högre anseende än hos många andra folkslag,
och sagorna visa oss på många ställen, hvilken
aktning visades henne här i Norden. Den nordiska
qvinnan visste också att bibehålla sin frihet och
sitt oberoende. Som ogift, gift och som familjemoder
var hon alltid samma högsinta, trofasta och sedliga
väsende, som i första hand vårdade familjens
framtid. Nordens blåögda tärna älskade, liksom
hela hennes folk, högst af allt den ära, som vans
med svärdet i hand, och ofta föredrog hon framför
ynglingen utan rykte den mer åldrade mannen, hvars
namn och bragder skalderne

besjöngo. Mön egde visserligen en giftoman, som egde
rätt att bortgifta henne, men oftast frågades hon
sjelf till råds, innan friaren fick besked. Arfsrätt
egde hon icke, men den hemgift, som medföljde
henne i boet, äfvensom brudgummens »<i>fästningafä</i>»<footnote>
Så kallas i en af landskapslagarna brudgummens skänker till bruden.
</footnote> synas sedermera hafva blifvit hennes enskilda
tillhörighet. Sedan möns och hennes giftomans samtycke
vunnits, följde <i>bröllopet. Brudköp,</i> ett ord, som
begagnades för att beteckna denna handling, får icke
komma oss att tro på någon köpslagan om bruden mellan
friaren och hennes giftoman. Så kallades nämligen
den summa, som friaren gaf till sin bruds utstyrsel
och hvilken sedan medföljde henne i hennes hemgift,
när hon lemnade faderns gård. Bröllopet hölls hos
giftomannen, och bruden vigdes med Thors hammare,
som lades i hennes sköte. Urgammal var också seden,
att brud och brudgumme vexlade ringar, äfvensom
att bruden morgonen efter bröllopsdagen erhöll sin
»<i>morgongåfva</i>». Bröllopsgästabudet varade i flera dagar
och firades med mycken prakt. När bruden kom till
mannens hus, mottog hon »<i>nyckelknippan</i>» såsom ett
tecken på sitt välde öfver husets inre bestyr. Hon
var nu husmoder eller <i>husfreja</i> (af hvilket ord vi
fått vårt husfru). Hennes anseende som sådan var
stort; vid alla vigtigare husliga angelägenheter
inhemtades och följdes hennes råd, och sönerne --
till och med de vuxne och de, som redan voro rika på
bragder och ära -- böjde sig ofta stillatigande för
en tillrättavisning af husmodern.

Slutligen må nämnas, att i denna tid <sp>läkarekonsten</sp>
nästan uteslutande sköttes af qvinnor. Vi böra dock
dervid märka, att denna konst egentligen endast
var en läkekonst, som bestod i läkandet af erhållna
sår. Ty af andra sjukdomar visste nordborns kraftiga
och oförderfvade natur föga.

<i>Barnens uppfostran</i> skulle naturligtvis hafva samma
syfte, som religionen, att bilda krigare. Derför
voro öfningar i <sp>simning, brottande, springande</sp>
och <sp>klättrande</sp>, med ett ord i allt, som kunde härda
kroppen och gifva honom den för krigaren nödvändiga
styrkan och smidigheten, det förnämsta i våra fäders
uppfostran. Och allt derunder vändes de unges hug
på storverk och mannabragd genom den ära och det
anseende, som de sågo i så riklig mån komma den mot
vintern hemvändande vikingen till del, äfvensom genom
hans berättelser om hvad han sjelf hört och sett och
utfört i främmande land.

Sagorna förtälja också om denna deras färdighet saker,
som nästan gränsa till det otroliga. Så berättas
om en, att han kunde i full rustning göra högre
språng, än han sjelf var, och om en annan, att han
i fullt språng satte öfver ett svalg af tolf alnars
bredd. Att föra svärdet lika färdigt med venstra som
med högra i handen var något ganska vanligt, och om
Olof Tryggvasson berättas, att han, under det han vid
full rodd gick på årbladen utanför skeppet, kunnat
leka med tre svärd på det sättet, att alltid ett var i
luften och blef gripet i handtaget, när det föll ned.

<i>Barnautsättelsen</i> är ett drag ur fädrens lif, som vi
ej kunna förbigå. Så snart ett barn var födt, frambars
det för fadern, som egde att afgöra, huruvida det fick
lefva eller icke. I förra fallet tog han (som Ragnar
gjorde) barnet i sitt sköte; i senare fallet utsattes
det någonstädes i skog eller ödemark för att antingen
upptagas af någon enslig vandrare, som slumpen förde
förbi stället, eller ock dö en grym död af hunger
eller för ett vildt djur. Exempel på barnautsättelser
äro dock, till heder för våra fäder, sällsynta. När
de förekomma, var det vanligen den yttersta fattigdom
eller onda spådomar, eller om barnet var af ovanligt
klen kroppsbyggnad och ofärdigt, som förmådde fadern
dertill.

<i>Boningshusen,</i> hvilka voro af samma byggnadssätt och
inredning för bonden som för konungen, voro timrade
af trä. De bestodo hos den fattige af blott en enda
sal, men hos den rikare af flera rum, beräknade
för särskilda ändamål. Omkring huset gick vanligen
ett loft, som vi ännu finna det på gamla gårdar,
och ljuset inföll genom öppningar i väggen, som
kallades <i>vindögon</i> och hvilka stängdes medelst luckor
utanför. Midt i salen var <i>eldstaden,</i> och röken gick
ut genom en öppning i taket. Hos de fattigare, hvilka
måste begagna samma stuga till både »dagligstuga»,
sofrum och kök, gingo sofbänkarna längs med
väggarna.

Gästabudssalen, <i>Hallen,</i> var stor och rymde ofta flera
hundrade personer. Den var aflång och sträckte sig
från öster till vester med ingången vanligen på östra
sidan (någon gång äfven på den vestra). Väggarna
voro behängda med tapeter samt derofvan med sköldar
och vapen. Längs med väggarna gingo bänkar, på hvilka
hyenden lades vid gästabuden, och på den södra bänken
var öndvegi eller husbondens högsäte med sina utskurna
pelare. På norra bänken var ett lägre högsäte för den
anseddaste och förnämligaste gästen. Var der ingen
dörr på vestra väggen, fans äfven der en bänk med sitt
högsäte för husmodern, och på ömse sidor om henne
sutto de öfriga qvinnorna efter deras rang, liksom
männen på ömse sidor om husbonden. Framför bänkarna
stodo långa rader af bord, så att tjenstesvennerne
utan hinder för gästerna kunde på bordens insida passa
upp på dem, bära in maten och fylla dryckeshornen
och bägarna.

<i>Födoämnena</i> voro enkla och bestodo till en början
uteslutande af landets egna alster. Hästkött och fläsk
voro nordbons mest omtyckta spis och mjöd eller öl
hans bästa dryck.

<i>Klädedrägten</i> var ofta smakfull och präktig. Pell,
ett slags damast, och kläde dels infördes utifrån och
dels förarbetades här hemma. Ty konsten att väfva
synes ha varit högt uppdrifven af Nordens qvinnor,
och i de tapeter, som prydde de rikes salar, voro ofta
inväfda figurer och tilldragelser ur Nordens gudalif.

<i>Handeln,</i> hvarigenom så väl de dyrbara kläderna af
silke och purpurfärgade tyg som andra dyrbarheter
infördes i landet, drefs förnämligast på östersjö-
och nordsjöländerna. Den led mycket af

vikingarnes röfverier, men ofta, kanske just på grund häraf, var köpmannen
äfven viking.

Men allt härunder saknade icke nordbon sinne för sådana
öfningar, som tjenade att skärpa och utbilda tanken och förståndet.
Bevisen så på det ena som det andra finna vi enklast och bäst framstälda
i en gammal sång, som tillskrifves Odin och kallas <i>Havamal</i>. Den
sången är väl värd att kännas, och vi införa den derför här.

<poem>
1. Vinklar alla
du väl omskåda,
förrn fram du träder;
ty ovisst är,
hvar ovän sitter
för dig inne.

2. Hell den, som gifver! --
in kom en gäst --
hvar skall han sitta?
Nog den får ila,
som vid andras dörrar
sitt väl skall söka.

3. Eld den behöfver,
som in är kommen,
om knän frusen;
af mat och kläder
har han behof,
som öfver fjellen farit.

4. Vatten behöfver
torkduk och gästfrihet
den till gästnings kommer.
Vänligt sinne
lät honom röna,
tal och gensvar ega.

5. Förstånd behöfver
den vida färdas;
allt sämer sig hemma;
till ögonspel varder
den intet förstår
och bland vise sitter.

6. På sitt förstånd
stödje sig mannen icke,
akte på lynnet:
den klok och ordkarg
kommer till gården,
skadar sig sällan:
ty bättre vän
får man aldrig
än manvett mycket.

7. En varsam gäst,
som kommer till herberge,
talar ej mycket.
Med öron han lyssnar,
med ögon han skådar;
så forska de vise.

8. Säll är den,
som sig förvärfvar
lof och bifall.
Vanskligt är allt dock,
som mannen eger
i annans bröst.

9. Säll är den,
som lof och klokhet
sjelf eger i lifvet<footnote>
D. ä. »lycklig är den, som vid menniskors lof eger sitt eget samvetes bifall.</footnote>;
ty onda råd
man ofta tagit
ur annans bröst.

10. Ej bättre börda
man bär på vägen
än vishet mycken;
bättre hon är än guld
på okänd ort;
hjelp hon är i nöden.

11. Ej sämre börda
man bär på vägen
än dryckenskap mycken.
Ej är så godt,
som männen tala,
öl mennisko-barnom;
ty mindre,
allt mer han dricker,
vet mannen till sig.

12. Glömskans häger
öfver ruset hvilar;
han bortstjäl männens sansning.
Af denna fogelns fjädrar
var jag fjettrad
i Gunladas<footnote> <i>Gunlada</i> eller Gunlöd, jätten Suttungs dotter,
bevakade i ett berg det mjöd, som skänkte skaldekonst och vältalighet.
</footnote>boning.
</poem>

<poem>
13. Rusig blef jag,
blef öfverrusig
hos vise Fjalar<footntoe>
<i>Fjalar</i> var en af de dvergar, som ihjelslogo jätten
<i>Quaser,</i> och af hans med honung blandade blod beredde
det mjöd, som inspirerar skalden.</footnote>,
i thy är ruset bäst,
att hvar man derefter
sin sansning finner.

14. Vare tyst och hugfull
konungasonen
och djerf i striden.
Glad och gifmild
hvar man skall vara
till sin dödsdag.

15. En ovis tänker
sig evigt få lefva,
om strid han undflyr;
men åldern gifver
dock ingen fred,
fast honom spjuten gifva.

16. Dåren gapar,
då till besök han kommer,
talar ovist eller slumrar.
Allt är väl,
när han får svälja;
då blottas mannens tanke.

17. Den allena,
som vida färdas
och vidt kringfarit,
känner hvarje
menskolynne,
om han sjelf är vis.

18. Fatta bägarn,
men drick till hof<footnote>Med måtta.</footnote>;
tala, hvad höfs, eller tig.
För osed ingen
dig viter, om tidigt
du går att sofva.

19. Frossande man,
om han ej sjelf sig känner,
äter sig lifvets sorg<footnote>Sjukdom.</footnote>.
Lystnaden ofta
gör dåren löjlig,
då han bland kloka kommer.

20. Hjordarna veta,
när hem de skola,
och gånga då från betet.
Men en ovis
känner icke
mål för sin mage.

21. En usel man
och ett argt sinne
le åt allt.
Han vet icke det,
han veta borde,
att han ej sjelf är felfri.

22. En ovis man
om natten vakar
och grubblar på mycket;
då är han trött,
när morgon kommer:
men qvar är gamla sorgen.

23. En oklok man
tror alla vara vänner,
som mot honom le;
ej annat han finner,
fast honom de gäcka,
när han bland kloka sitter.

24. En oklok man
tror alla vara vänner,
som honom ej motsäga;
men få han finner,
som främja hans sak,
när till tings han kommer.

25. En oklok man
tror sig allt veta,
den stund han ej är nödstäld;
Men ej han vet,
hvad han skall svara,
då män honom pröfva.

26. Oklok man,
när i sällskap han kommer,
bäst är, han tiger.
Ingen det märker,
hur litet han vet,
tills mycket han talar.

27. Vis tror sig den,
som fråga kan
och svar gifva.
Alltid öfverskyle
andras brister
menskosöner.

28. För mycket tala
den aldrig tiger
tomma ord.
Pladdrande tunga
utan tygel
föder sällan godt.
</poem>

<poem>
29. Till ögonspel
du ingen hafve,
fast främmande han kommer.
Mången, sen han funnit
ro och torra kläder,
skall du vis finna.

30. Vis tyckes den,
i tal besegrar
gäckade gästen.
Stortalig man
vid bordet ej känner,
om han vid ovän talar.

31. Många genomhuldt
älska hvarandra,
men råkas å hafvet;
städse skall uppstå
strid, om gäst
ofredar en annan.

31. Tidig måltid
du tage, om icke
du går till gästnings.
Annars förslöad
du sitter och snålas,
spörjande intet.

32. Stor omväg är det
till svekfull vän,
fast han i vägen bor;
men genvägar ligga
till trofast vän,
fast han bor fjerran.

34. Ej ofta må du
å samma gård
till gästning komma.
Ljuf blifver led,
som länge sitter
på annans bänkar.

35. Ett bo är godt,
fast det är litet;
hvar man är herre hemma.
Fast tvänne getter endast
och halmtäckt tak man eger,
bättre är det än tigga.

36. Ett bo är godt,
fast det är litet;
hvar man är herre hemma.
Hans hjerta blöder,
som tigga skall
sin spis hvar måltid.

37. Från vapen sina
ej gånge mannen
ett fjät på fältet;
ty ovisst är
på vägar ute,
när spjut behöfves.

38. Ej fann jag så gifmild
och frikostig man,
som ej en gåfva mottog,
eller om godset
så litet fiken,
att led han blef åt lönen.

39. Den, som rikedom
hafver fångit,
skall brist ej tåla:
ofta sparas åt <sp>led</sp>,
hvad som var ämnadt åt <sp>ljuf</sp>;
mycket går emot förmodan.

40. Med vapen och kläder,
som bäst dig synas,
skall du vänner glädja!
Med gåfvor och gengåfvor
varar vänskap längst,
om annars intet står emot.

41. Var en vän
för din vän,
gälda hans gåfva med gåfva.
Mot den leende
vännen var glad,
förstäld mot en svekfull.

42. Var en vän
för din vän,
honom och hans vän;
men med oväns vän
skall ingen man
vän vara.

43. Om vän du eger,
den du väl tror,
och vill du godt af honom njuta,
sinne skall du med honom blanda
och gåfvor skifta
och ofta gå att honom finna.

44. Har du en annan,
som du tror illa,
och dock vill godt af honom njuta;
fagert skall du tala
och slugt tänka
och med list förställning gälda.

45. Än ett ord
om den du misstror,
och på den du ej kan lita;
<sp>blidt</sp> skall du tala,
mer än du menar,
lika med lika gälda.

46. Ung var jag fordom,
då for jag ensam,
kom å villovägar:
rik jag mig tyckte,
då jag annan fann;
en man är mans fägnad.
</poem>

<poem>
47. De ädle, milde
sällast lefva,
och nära sällan sorgen;
men fåvisk man
är tvehugsen,
och en sniken sörjer gåfvan.

48. Kläder mina
gaf jag på vallen
tvänne trädmän<footntoe>Vandringsmän.</footnote>;
hjeltar de tycktes,
när skygd de hade:
försagd är nakot man.

49. Det träd förtorkas,
som står vid vägen
utan skygd af bark och blad.
Så är en man
förutan vänner;
hvi skall han länge lefva!

50. Som eld brinner
de ondes fred
i fem dagar;
men på den sjette
slocknar den ut;
då sämre blir all vänskap.

51. Ej mycket
skall man gifva;
ofta vins pris för litet.
Med halft bröd
och kärlek på häll
vann jag en fulltrogen vän.

52. Små äro sandkorn,
små äro vattendroppar,
små menskornas tankar.
Icke vordo
jemnvise alla;
hvart sekel blott bär en man.

53. Godt förstånd
hvar man bör ega,
ej för mycken vishet.
Honom bland menskor
är fagrast lifvet,
som rätt vet, hvad han vet.

54. Godt förstånd
hvar man bör ega,
ej för mycken vishet.
Ty den vises hjerta
sällan af glädje rörs,
om det en allvis eger.

55. Godt förstånd
hvar man bör ega,
ej för mycken vishet.
Ingen förut
forske sitt öde;
honom är sorglösast anden.

56. Brand vid brand brinner,
till dess förbränd han är;
en man af män,
af talet blir  känd;
dåren af sitt högmod.

57. Tidigt skall uppstå
den, lif och gods
mycket vill vinna.
Liggande ulf
får sällan ett ben,
ej slumrande mannen seger.

58. Tidigt skall uppstå
och gå sitt verk att se,
den få arbetare eger;
mycket försummar den
om morgonen sofver.
På husbonds tillsyn halft godset beror.

61. Spörje och tale
den kunnig är
och så vill nämnas.
Åt en dig förtro,
ej åt den andra;
verlden vet, hvad trenne veta.

62. Undrande stirrar
örnen på vilda hafvet,
då till strand han kommer;
så är den man,
bland många kommer,
der vänner få han eger.

63. Sin makt hvar vis
och rådig man
med hof skall bruka.
I de tappres samling
väl han finner, att ingen
ensam är den tappraste man.

64. Klok och försigtig
vare hvar man,
i förtroendet varsam;
ofta de ord,
åt andra förtros,
man dyrt får gälda.

65. Mycket för tidigt
kom jag på många ställen,
kom för sent till andra;
än var drycken slut,
än otillredd;
alltid i otid kom okär gäst.

67. Eld är bäst
bland menniskobarn
och solljuset,
om sin helsa
menniskan njuter
och utan last får lefva.
</poem>

<poem>
68. Fullt olycklig är ingen
om ock han ej är frisk;
en är säll af sina söner,
en af sina fränder,
af gods nog en,
af goda verk en annan.

71. En son är bättre,
fast sent buren
efter mannens bortgång.
Sällan bautastenar
stånda vid vägen nära,
reste dem icke son åt fader.

74. Litet nog vet den,
som intet vet;
mången apar andra efter.
En man är rik,
fattig en annan,
det visar ej hvem vishet egde.

75. Bort dör din hjord,
bort dö dina fränder
och sjelf dör du äfven;
men ryktet aldrig
skall dö för den,
som sig ett godt förvärfvat.

76. Bort dör din hjord,
bort dö dina fränder
och sjelf dör du äfven;
men ett vet jag,
som aldrig dör,
domen öfver den döde.

77. Fylda lador såg jag
för rikdomens barn,
nu bära de hoppets staf<footnote>Tiggarstafven.</footnote>;
så rikdom är,
som ögats blink;
den är en flyktig vän.

78. Ovis man,
om gods han vinner
eller qvinnoynnest,
honom ökas modet,
men förståndet aldrig;
fram går han i högmod.

79. Det rönes, då
du spör om runor,
de verldskända;
som helige gudar gjorde
och store skalder ristade;
då är honom bäst han tiger.

80. Vid qvällen skall dagen rosas,
hustrun, då hon är jordad,
svärdet, då det är pröfvadt,
mö, då hon är gift,
is, då den är öfver,
öl, då det är drucket.

84. Möars ord
skall ingen tro
och ej, hvad qvinnor tala;
ty på rullande hjul
vardt qvinnohjertat skapadt
och svek i bröstet lagdt.

88. Tidigt sådd åker
skall ingen tro,
och ej för tidigt sin son;
vädret råder för åkern,
vettet för sonen,
ovissa äro båda.

91. Så är frid med qvinnor,
som flyktigt tänka,
som fart på hal is
med obroddad häst,
två vintrar gammal
och illa tämd;
eller i vilda stormen
kryssning med redlöst skepp,
eller halt att fånga
renen å töende snöfjell.

92. En annans kärlek
ingen man
någonsin tadle;
det sköna fängslar
ofta den vise,
men icke dåren.

93. För detta fel,
som sägs om mången,
skall ingen honom tadla;
från vise till dårar
gör menniskors söner
den mäktiga kärleken.

94. Blott tanken vet,
hvad hjertat bör nära,
han ensam känner sinnet.
Ingen sot är värre
för den vise mannen
än missnöjd vara.

105. Hemma glad
och gästmild vare
den vise mannen,
minnesgod och språksam,
vill han mångvis vara;
och rade alltid, hvad rätt är.
</poem>

<b>Samhällsförfattningen.

Folkklasserna.</b>

Man skulle egentligen kunna säga, att under dessa
vårt samhälles första tider, under dess första
utvecklingsperiod icke fans mer än en enda folkklass,
nämligen odalböndernes klass. Ty lagen, som kallades
böndernes lag, var ej skrifven för någon annan än
dem, och erkände icke något samhällsstånd högre än
den frie jordegande bondens.

Likvisst fans det, om också ej af lagen uttaladt,
en viss skilnad i samhällsställningen hos Sveriges
invånare, hvilken skilnad stälde så väl <sp>ofvanom</sp> som
<sp>nedanom</sp> bonden andra samhällsklasser. Ofvanom honom,
mellan honom och konungen, stodo <sp>tignarmännen;</sp>
nedanom honom stodo <sp>allmänningsbönder</sp> och <sp>landtbönder</sp>
samt slutligen <sp>trälarne</sp>. Vi gå vid skildringen af
dessa klasser nedifrån och uppåt och börja derför med

<i>Trälarne.</i> Det rådde en skarp skilnad mellan den <sp>frie</sp>
och den <sp>ofrie</sp> eller trälen. Trälen stod hvarken under
lag eller landsrätt, han betraktades som sin husbondes
egendom, så att han kunde säljas eller bortbytas och
var öfver hufvud helt och hållet beroende af sin
egares godtycke. På tinget var han icke vittnesgill,
och husbonden var ansvarig för honom, ty sjelf kunde
han ej svara för sina handlingar inför lag.

Trälen var dessa tiders tjenstehjon och arbetsfolk. Den frie
mannen tog sällan tjenst, drog hellre i härnad att
förvärfva gods och anseende.

<i>Rigsmal</i> eller »sången om Rig» är en gammal Edda-sång, hvars
syfte går ut på att förklara de särskilda folkklassernas uppkomst
från gudarne. Heimdal vandrade en gång -- säges det här --
under det antagna namnet Rig fram vid en Sjöstrand
och kom till en by, der han fann ett hus, hvars dörr
stod på gafvel och der tvänne hjon, grånade af arbete,
sutto vid elden å golfvet. Efter gudens besök födde
qvinnan en son, som kallades <sp>Träl</sp>.

<poem>
Han började växa
och väl trifvas,
vardt å hans händer
skrynkligt skinn;
krumpna knogar,
tjocka fingrar;
trumpen uppsyn,
lutad rygg
och långa hälar,
</poem>

En gångarflicka kom sedan till gården med sårade
fötter och armen solbränd, nedtryckt var näsan. Från
henne och Träl kommo trälarnes klass. Om deras
sysslor säges:

<poem>
de stengårdar lade,
gödde åkrar,
skötte svinen,
vallade getter
och grofvo torf.
</poem>

Trälens behandling var dock vida bättre, än man skulle
tro. Det öfverensstämde icke med nordbons stolta och
manliga sinne att plåga en värnlös eller den, som ej
kunde försvara sig sjelf, och sagorna anföra många
drag ur trälens lif, som bekräfta detta förhållande.

Träldom uppkom dels derigenom, att <i>fångar,</i> som
vikingarne på

sina beständiga härnadståg hemförde, blefvo trälar,
dels genom <i>skuldsättning,</i> då den gäldenär, som ej
kunde betala, blef sin borgenärs träl; dels genom
vissa <i>förbrytelser,</i> hvilka bestraffades med träldom
(såsom tjufnad); dels genom fritt <i>öfverlåtande,</i>
då någon för fattigdom gaf sig till en annans träl
-- sådana kallades <sp>gäfträlar</sp> och voro de mest föraktade
af alla. Vidare egde en fader <i>rätt att sälja sina
barn till trälar,</i> och slutligen uppkom träldom genom
<i>födseln,</i> för så vidt som både far och mor voro trälar;
var endera fri, blef barnet fritt. För öfrigt var
det förnämligast genom denna ärftlighet, som trälarne
bildade en egen folkklass.

Likvisst fans en öfvergång från träldom till de fria
männens klass. Husbonden kunde nämligen <i>frigifva</i> sin
träl, och trälen kunde <i>köpas fri,</i> antingen genom sina
egna sparpenningar eller, om han var en krigsfånge,
af sina fränder. Det berättas om den mäktige Olof
Tryggvasson svåger <i>Erling Skjalgsson,</i> att han satte
sina trälar ett visst arbete före, och när detta var
gjordt, fingo de arbeta för sin egen räkning, tills
de genom detta sitt arbete samlat en tillräcklig
summa för sitt friköpande.

De sålunda frigifne trälarne skulle upptagas i
någon ätt, som ansvarade för dem, likasom för sina
öfrige medlemmar. Ty hela vår äldsta författning har
växt upp ur familjen, och ätten var ett samfund af
ömsesidig ansvarighet. En träls frigifning var derför
en offentlig handling, som skedde på tinget.

<i>Odalbönder</i> voro de frie männen, som med full
eganderätt besutto sin jord och för den endast
betalade de skatter, som de sjelfva på allmänt ting
bestämde.

Eganderätten till sin jord hade bonden fått, då han
sjelf röjde hemmanet åt sig, och sedan gick den
från far till son. De sammanträdde på landskapsting
och allshärjarting till afgörande af allmänna
angelägenheter och voro folkets kärna. På sin
gård och grund var odalbonden konung och kallas
husdrott till skilnad från landets drott eller
konungen. Han hade, liksom konungen, sitt <sp>följe,</sp>
eller hird, som bestod af de så kallade <i>huskarlarne,</i>
frie män, hvilka voro i hans tjenst och följde honom
på hans härnadsfärder. Huskarlarnes antal var ofta
ganska stort; vi påminna oss Håkan den gamle, huru
han vågade möta helsningen från sin konung och det
norska sändebudet.

<i>Allmänningsbönder</i> kallades de, hvilkas hemman blifvit
upptagna på <sp>allmänningarna,</sp> eller de stora obygder,
som skilde hemman och byar, härad och landskap
från hvarandra. Dessa allmänningar ansågos för de
kringliggande hemmanens eller häradens egendom, så att
allmänningsbonden betalade en viss afgift för sitt
hemman till dess egare. <i>Landtbönder</i> eller <i>landtboar</i>
voro sådana, som brukade andras jord mot en viss
afrad, och äro sålunda att betrakta som odalböndernes
eller allmänningsböndernes förpaktare. Landtbönderne
voro frie män, men synas ej hafva egt rösträtt på
allshärjartingen. De voro nämligen icke sjelfständiga
och oberoende medborgare, men icke heller trälar,
då de egde personlig frihet.

<i>Adeln</i> fans icke i den mening, vi nu hafva en sådan,
det vill säga som ett stånd med särskilda i lag
bestämda fri- och rättigheter. Ty lagen erkände ingen
högre samhällsklass än den frie mannens. Men vi finna
dock redan i dessa tider bland folket några, som njöto
ett högre anseende, grundadt på <sp>ärfda</sp> eller <sp>förvärfda</sp>
företräden, och ganska naturligt hos ett folk, som
vi hafva sett skatta så högt fädernas minne.

Till dessa slägter med ett högre anseende hörde
<i>konungaslägterna,</i> och sådana funnos många; vidare
de så kallade <i>storbönderne, de ättstore,</i> hvilkas
högre anseende berodde på fortvaron och bibehållandet
genom flera led af detta högre anseende, äfvensom på
stor rikedom; slutligen voro äfven <i>de, som stodo i
konungens tjenst,</i> delaktiga af detta anseende. Dessa
sistnämnda utgjorde ett slags <sp>tjenst-</sp>adel, liksom
de stora odalbonde- och konungaslägterna kunde anses
vara en <sp>börds</sp>-adel.

Medlemmarne af dessa slägter kallades med ett
gemensamt namn <i>tignarmän,</i> och ur denna rot uppstod
sedermera vår adel, som vi framdeles få lära känna.

<i>Jarlen</i> innehade ursprungligen en på <sp>hög börd</sp> grundad
värdighet, men sedermera, efter Erik Segersälls tid,
betecknade jarlsnamnet konungens närmaste man, den
<sp>högste tjenstemännen</sp>. Dessa konungens tjenstemän
utgjorde hans hird, men voro äfven hans ombud
i landskapen och utförde der hans bud. Vi böra
emellertid noga märka, att det högre anseende,
som den njöt, hvilken tjenade i konungens gård,
ingalunda gälde i lagen, och mången mäktig bonde fans,
som med Thorgny lagman höll det för mera hederligt
att räknas bland bönderne och inför konungen fritt
kunna säga sin mening ut, än vara konungens man och
derför bunden af hans vilja.

<b>Förbundsförfattningen.</b>

Vi sågo, huru Sveavälde såg ut i Ynglingaättens
sista tider. Samhället var sedan dess mycket
förändradt. Låtom oss se, huru det såg ut vid
hednatidens slut. Det hade utvecklat<footnote>
Jemför hvad om landets bebyggande blifvit nämdt, s. 58.</footnote>
sig på det närmaste ur sjelfva landets uppodlande och
besittningstagande och visar sig helt och hållet
som en <sp>förbundsstat</sp>. Hvarje husfader hörde till
en viss <sp>ätt,</sp> flere ätter bildade ett <sp>härad,</sp> flere
härad ett <sp>landskap</sp> och samtliga landskapen <sp>riket</sp>.

De <i>ätter,</i> som bildade häradet, synas hafva varit med
hvarandra förbundna genom <sp>slägtskap</sp> och <sp>kamratskap
i krig</sp>. Dessa beslägtade ätter bosatte sig vid
landttagandet tillsammans, och såsom de tillsammans
utgjort <sp>en här</sp> i kriget, bildade de nu i freden ett
<sp>härad</sp>.

<i>Häradet,</i> som äfven kallades <i>hundari,</i> emedan de ätter,
som bildade en här, synas från början hafva varit
till antalet hundrade, var sålunda en förening till
gemensamt skydd och försvar under freden. Det hade
sina allmänna sammankomster, som kallades <i>häradsting,</i>
och sin egen styresman, som hos Svearne kallades
<i>domari,</i> hos Götarne <i>häradshöfding.</i>


I Ynglingaättens dagar stod häradskonungen eller
fylkeskonungen i spetsen för häradet. Ingiald Illråda
utrotade dessa. De funnos väl qvar äfven efter
honom, så att Sverige först under Erik Väderhatt
anses hafva närmare slutit sig tillsammans till ett
helt; men grunden till det förändrade samhällsskick,
som genom småkonungarnes försvinnande blef en följd,
lades dock af Ingiald.

<i>Landskapet</i> visar sig såsom ett för sig slutet helt,
oberoende i allt, som rörde det ensamt, med sitt
eget <i>landskapsting,</i> sin <i>lagman</i> och sin <i>lag,</i> och
hvarje ledamot af ett annat landskap betraktades som
<sp>utländing</sp>.

Lagmannen stod i spetsen för landskapet, var folkets
man gent emot konungen och förde landskapets talan
på allshärjartingen. Derjemte var han den, som på
landskapstingen skulle <sp>skilja lag,</sp> d. v. s. bestämma
hvad som i förevarande fall var lag. Han var som en
lefvande lagbok, då lagen ej ännu var skrifven. Han
skulle bevara lagens stadgar, sådana de kommit från
fädren, och tolka dem. Men ny lag kunde endast den
fria menigheten stifta. -- Ifrån häradstinget vädjade
man till lagmanstingen, och häradens domare kunde
sjelfva begära lagmannens upplysning.

<i>Riket</i> var nu ett förbund mellan de särskilda
landskapen. Konungen stod i spetsen för riket, liksom
lagmannen för landskapet, och det för riket gemensamma
tinget var <sp>allshärjartinget</sp>.

<b>Konungen.</b>

Konungens makt grundade sig hufvudsakligen på
religionen. Han var offrens och templets högste
vårdare, men äfven folkets <i>domare</i> och dess <i>anförare
i krig</i>. Han valdes, men alltid inom den gamla från
gudarne nedstämmande konungaätten, och derför kunde
riket på afstånd synas vara ett arfrike.

Men icke blott konungens makt, utan hela
förbundsförfattningen hvilade på religionen. När
derför kristendomen började intränga i landet och
Odinslärans anseende blekna, skilde sig stammarna åt,
och de häftigaste strider begynna mellan svenska
folkets båda hufvudstammar, Svear och Götar, enär
de förre höllo fast vid hedendomen, medan de senare
redan under denna period temligen allmänt hade antagit
kristendomen.

När Upsalakonungen, och det var Olof Skötkonung,
antog kristendomen och lät döpa sig, hvilket skedde
år 1000, kunde han ej längre förestå de hedniska
offren i Upsala, men i och med detsamma förlorade
också konungamakten sin religiösa betydelse. Efter
denna konung Olofs och hans söners död vaknade hos
den götiska stammen afundsjuka öfver Uppsvearnes
urgamla rättighet att tillsätta konung för hela
riket, och denna omständighet, äfvensom olikheten i
religion, alstrade mellan de båda stammarna dessa
strider, hvilka fylla den historiska taflan ända till
Folkungaättens uppstigande på tronen.

<img></img>
</chapter>
<h1>Berättelser ur Sveriges Medeltid.</h1>

<h2>1.  

Kristendomens strider med och seger öfver hedendomen.</h2>

I hjertat af Sverige, alldeles invid brännpunkten för
hela den fornnordiska gudaläran, predikades första
gången i Sverige fridens och försonlighetens lära,
läran om <i>Jesus Kristus</i>. Det var vid Mälarens strand,
i skötet af de gamla folkländerna, i sjelfva det
äldsta af dem, Tiundaland, som vi sågo Ansgarius
förkunna denna lära för våra fäder

Det var emellertid icke derifrån, som denna lära
strålade ut öfver vårt land. Ensamt den ofvan antydda
omständigheten, närheten till det gamla, praktfulla,
ansedda afgudatemplet förklarar tillräckligt, huru
omöjligt det skulle vara för en handfull kristna att
derifrån verka med någon framgång, i synnerhet då de
kristne missionärerne tillika voro allt för långt
skilde från sin utgångspunkt (Bremen), för att de
derifrån skulle kunna med kraft understödjas. Också
lefde den kristna församling, som Ansgarius stiftade,
ett svagt och tynande lif. Den blomman höll på
att dö bort i den kyliga skuggan vid Upsala gamla
afgudatempel, och Uppsvearne voro hedningar ännu
ett århundrade efter Olof Skötkonungs dagar. Den
kristne Olof Tryggvassons ord kort före slaget vid
Swoldern, då han såg Uppsveaskeppen med Olof Svenskes
märke lägga fram till strid, vittna om, huru stark
hedendomen då ännu var i landet Nordanskogs. »Visst
lära Svearne» -- sade han -- »finna det behagligare att
sitta hemma och slicka sina offerskålar än att i dag
möta oss på Ormen långe; knappast tror jag att vi
behöfva frukta för de hästätarne.»

Men när Danmark och Norge voro kristnade och kyrkan
der stod på en säkrare grund, kunde de kristne lärarne
börja ett förhoppningsfullare arbete i Sverige, och
det var södra Sverige, Vestergötland och Småland,
som först blef föremålet för deras verksamhet. Det
var nämligen naturligt, att de öfver Norge och Danmark
kommande engelska och tyska missionärerne först skulle
börja sitt arbete i dessa landskap,

som lågo vid gränsen. Andra omständigheter bidrogo
ock härtill. Vestgötarne bodde längre bort från
Odins-lärans medelpunkt, Upsala-templet, och deras
främste man, jarlen Ragvald Ulfsson, Sigrid Storrådas
brorson och Thorgny Lagmans fosterson, öfvergick
tidigt till kristendomen, följd af de förnämste i
landet.

Dermed förhöll sig så. Olof Tryggvasson satt år
999 om vintern, som sagan säger, »med stor prakt
och omgifven af en talrik församling» i Nidaros
(Trondhiem). Bland de många förnäma och ansedda
männen, som den vintern gästade konungens hof,
var äfven <i>Hallfred Vandrådaskald,</i> som nyss var
återkommen från en längre handelsresa, hvarunder han
äfven besökt Olof Svenske i Upsala och Ragvald jarl
i Skara. Konung Olof Tryggvasson fann synnerligen
behag i att spörja om nabofurstarnes seder,
och Hallfred måste förtälja honom mycket om den
svenske konungens hof och om jarlen i Skara. Den
senare prisades högligen af Hallfred, hvilken sade,
»att jarlen till och med yttrat den önskan att ingå
vänskapsförbindelse med Olof Tryggvasson och fria till
hans syster Ingeborg». -- Hallfreds ord bekräftades
samma vinter; ty bud kommo från den svenske jarlen,
som anhöllo om konungasysterns hand. Konungen blef
glad deröfver, men hänsköt saken till Ingeborg sjelf,
hvilken icke hade annat att invända deremot, än att
jarlen var hednisk. Sändebuden fingo derför återvända
med den helsning, »att om jarlen ville möta konungen,
när han följande sommar kom söderut i landet, skulle
de muntligen afgöra ärendet».

Sommaren kom, det var år 1000, och konungen
var på sitt tåg söderut kommen till sin svåger,
Erling Skjalgssons gård, Solö, och der var för hans
emottagande tillrustadt ett präktigt gästabud. Vid
detta gästabud infann sig enligt aftal Ragvald jarl
och framstälde personligen sitt frieri. Konungen
fordrade då af jarlen, att han skulle låta döpa sig
och äfven arbeta för Vestergötlands kristnande. Jarlen
lofvade det, och så blef genast bröllopet hållet,
hvarpå konungen tog ett kärligt afsked af honom och
sin syster, gifvande tillika jarlen med sig de för
omvändelseverket nödvändiga presterne.

Dessa trenne omständigheter -- aflägsenheten från
Upsala, sjelfva det naturliga läget och jarlens
omvändelse -- bidrogo till kristendomens tidigare
utbredande inom Vestergötland och i allmänhet inom
Götaland.

Orsakerna till den främmande lärans framgång hos våra
hedniska fäder ligga dock icke alla uti yttre och
tillfälliga förhållanden. De båda lärorna hade i sitt
innersta väsende många beröringspunkter, som lemnade
vägen för den nya och lättade öfvergången från den
gamla. Hvad de kristne missionärerne sade om verldens
och menniskans skapelse, om ett lif efter detta med
belöning för det goda och straff för det onda, ljöd
ingalunda främmande för nordbon. Hans egen religion
lärde honom, att grundämnet till hela hans verld och
alla hans gudar var utgånget och frambragt af ett
enda mäktigt väsende, hvars namn han ej vågade nämna,
men som skulle komma en gång i tidernas

fullbordan och sitta till doms öfver det onda och det
goda. Den nya lärans <i>Adam</i> och <i>Eva</i> voro Asalärans
Ask och Embla, och det underbara i den nya läran,
Guds menniskoblifvande och hans vandring och lif
bland menniskorna på jorden, föreföll våra fäder
alldeles icke underbart. Så hade Odin uppenbarat
sig många gånger, och Thor likaså, Härtill kom
ytterligare, att nordbons gudalära -- liksom all
religion, som dyrkar flere gudar -- ingalunda var
så sluten, att den ej öppnade himlen för en ny
gud, om hvars makt man i viss mån var förvissad,
och slutligen arten i fädrens skaplynne att ej
vilja sträcka sitt välde öfver det omöjliga --
menniskotanken. Derutinnan stodo de långt framom sin
tid, och en dansk historieskrifvare berömmer med
skäl den fördragsamhet, som vid många tillfällen
uttalade sig hos hedningarna, en fördragsamhet och ett
erkännande af andras öfvertygelse, hvaraf ingalunda
kristendomens målsmän denna tid kunde berömma sig. Vi
behöfva blott påminna om Olof Tryggvasson och Sigrid
Storråda i Konghäll. Hvad Sigrid der yttrade kan
anses för uttryck af nordbons tänkesätt i allmänhet
i afseende på den nya läran.

Å en annan sida var det naturligt, att äfven många
svårigheter skulle möta kristendomens antagande och
i främsta rummet de hennes läror, hvilka anföllo
nordbons i religionen grundade begrepp om ära och
heder. Enviget, sjelf hämden och sjelfmordet --
också en af vägarna till Valhall -- voro derför i
hedendomen det, som gaf de kristna presterna det
svåraste arbetet. Detsamma var förhållandet med
allt, som i någon mån stälde i skuggan de seder,
hvilka hade sin grund i fädrens lifsåskådning. Och
det är ganska naturligt, att trädets utsida, dess
bark och grenar, äro lättare åtkomliga än dess inre
och ädlare delar, dess kärna. Kärnan i våra hedna
fäders lefnadsåsigt var ett mod, som icke blott
trotsade faran, utan som med förakt uppsökte henne,
och dertill ett frihetsbegär, som gjorde hvarje annat
band olidligt, utom det han sjelf på tinget i männens
krets antagit och erkänt för lag.

Att då fördöma hans Valhall och göra hans gudar till
mörkrets och ondskans makter, att tala om en enda Gud,
som fordrade och befalde sin uteslutande dyrkan, att
til denna Guds tjenst borttaga ur hans arbetsfordrande
lif hvar sjunde dag, på hvilken intet arbete fick
förrättas, vidare att neka honom äta hästkött, ofta,
såsom på Island, nödvändigt, der knappast annat
kött stod att få, slutligen att beröfva fadern hans
visserligen sällan utöfvade, men erkända rätt att
afgöra om hans nyfödda baras tillvaro, allt detta var
sådant, som skulle försvåra kristendomens antagande
och göra den för nordbons kraftiga sinne »allt för
blödig och vek». Lika svårt hade våra fäder att fatta
den läran, som förbjöd dem att lita på sig sjelfva,
och vanda, som de voro, att tänka sig lifvet i »det
andra ljuset» såsom en härligare fortsättning af
lifvet på jorden, det vill säga att tänka sig det
som ett lif af strider och kroppsliga njutningar,
kunde kristendomens himmel med sina dunkla, okända
fröjder ej för dem ega någonting lockande.

Upplysande är en händelse, som, ehuru den ej
tilldragit sig i vårt land, dock hos ett folk
beslägtadt med oss -- hos <i>Friserna,</i> hvilka bodde
vid nordsjökusten mellan jutländska halfön och
Frankrike. En af deras konungar hade anammat
kristendomen. Han stod redan, som bruket var,
afklädd invid källan, i hvilken han skulle döpas,
och biskopen stod färdig att förrätta den heliga
akten. Just som konungen då skulle stiga ned i
vattnet, såg han plötsligt upp på biskopen och
frågade: »Mina fränder, biskop, skall jag råka dem
i den himmel, der jag vinner inträde genom dopet?»
-- Biskopen svarade dertill hastigt, »att de alla
voro i helvetet». Konungen steg då tillbaka från
källan. »Vapengode och tappre män hafva mina fäder
varit», sade han, »jag vill hellre vara med dem än
i eder himmel, I eländige kristne och fege munkar.»
-- Något dop blef der ej af. -- Detta svar kan gifva
oss ett begrepp om, huru svårt deras arbete var, som
åtagit sig kristendomens förkunnande, och på samma
gång visa oss, huru långsamt det skulle gå. Också
offrade man på fädrens vis i den heliga lunden vid
Upsala ännu 250 år efter den tid, då Angsarius första
gången här predikade om Kristus.

Det kunde nu finnas män, som utan att vilja till
fullo underkasta sig och antaga de främmande
religionslärorna, dock funno sin fördel vid
att få vara tillsammans med kristna. Sådant var
fallet med t. ex. köpmän och sådana, som vid de
kristna konungarnes hof sökte tjenst. Ett medel
fans att underhålla gemenskapen med dessa -- det var
<i>primsigningen.</i> Namnet var ursprungligen latinskt och
hade uppkommit genom sammandragning af de latinska
orden <sp>primum signum,</sp> som betyda det <sp>första tecknet</sp>.

Det gick nämligen så till, när någon ville öfvergå
till kristendomen, att presten uppläste en evangelisk
text, vätte derunder fingret på tungan och tecknade
så ett kors på pannan och bröstet af den, som ville
blifva delaktig af dopet. Det egentliga dopet var
nämligen en handling, som följde först sedan den
sålunda tecknade eller <sp>primsignade</sp> undergått en nödig
beredelse.

Den primsignade kunde nu, om han ville, uppskjuta
dopet huru länge som helst, t. o. m. ända till sin
dödsstund. Dopet var ingalunda en nödvändig följd af
primsigningen. Men den primsignade kunde umgås med de
kristna, han tåldes af dem i deras samqväm och fick
bevista kristen gudstjenst. Härunder betraktades han
ännu alltid af hedningarna som hedning, och det blir
deraf klart, huru gerna hvarje hedning, som måste
umgås med kristna, valde den lätta utvägen att låta
primsigna sig.

I berättelserna från denna tid blir ofta taladt om
<i>hvita Krist</i> och om <i>hvita vadum.</i> Det förra uttrycket
har sin grund deruti, att genast efter dopet, som
vanligen försiggick under öppen himmel i en källa
eller rinnande vatten, den döpte af faddrarna ikläddes
nya hvita kläder, hvilka skulle beteckna hans rening
från synderna genom döpelsens bad. Hedningarne,
som ständigt sågo den nye Gudens bekännare

någon tid efter döpelsen gå klädda i hvita drägter,
kallade derför deras Gud »hvita Krist».

Den nydöptes hvita kläder kallades »hvita vadir»
(ett ord i fädrens språk, som vi ännu hafva qvar
i <i>vadmal</i> och klädnings-<i>våd)</i>. Af den omständigheten,
att man ofta på runstenarna finner uttrycket: »han
dog i hvita vadum»<footnote>Vadum är den böjda formen af Vadir.</footnote>,
synas desse nykristne hafva
ansett det som en förmån att få dö i sina dopkläder.

Efter denna korta öfversigt af kristendomens första
uppträdande i Norden öfvergå vi till berättelserna om
de särskilda kristendomspredikanter eller -- såsom de
nu kallas -- missionärer, hvilka i dessa tider lefde
och verkade inom vårt fädernesland. De fleste kommo
från England. Tvänne vägar förde dem derifrån till
vårt land; den ena gick öfver Norge, den andra öfver
Danmark. På båda har kristendomen kommit till oss,
dock mest på den förra.

De mest framstående af dessa missionärer skola här
anföras.

<b>Sanct Sigfrid.</b>

Slaget vid Swoldern år 1000 bildar i afseende på
kristendomen en vändpunkt i Nordens historia. De
förnämste af Olof Tryggvassons fiender öfvergingo
efter den segern till kristendomen, och om Erik jarl,
den tappraste af dem alla, säges det särskildt,
att han under sjelfva striden gjort det löftet att
blifva kristen, om han vunne seger. Eriks broder Sven
följde hans föredöme, och äfven Olof, Sveakungen,
den mäktigaste drotten i hela Norden, antog någon tid
efter det nämnda slaget offentligen och högtidligen
kristna läran.

Konung Olof Tryggvassons hofbiskop Sigurd, en engelsk
man, densamme, som under Swolderslaget tog vård om
drottning Tyri, skall enligt några underrättelser
hafva varit den, som döpt Olof Skötkonung <footnote>
Underrättelserna från dessa tider hafva
gifvit anledning till mycket tvistande om den man,
som döpte konung Olof. Här är dock ej stället att
genomgå de olika författarnes olika meningar.
Vi införa här, som på de flesta omtvistade ställen,
den sannolikhet, hvilken framgått ur de anstälda
forskningarna.</footnote>.
Dopet skall hafva skett i <i>Husaby källa</i> i Vestergötland
vid foten af <i>Kinnekulle</i><footnote>
Källan bär efter denna händelse ännu i dag namn
af <i>S:t Sigfrids källa,</i> emedan enligt legenden
den Sigfrid, om hvilken vi här skola tala, skall
hafva döpt konungen. Namnförvexling af <sp>Sigurd</sp> och
<sp>Sigfrid</sp> faller genast i ögonen och förklaras lätt,
om man vet sagans art, huru gerna hon öfverflyttar på
den af folket mera kända den mindre kändes handling.</footnote>.
Om de orsaker, som
bestämde konung Olof att antaga kristendomen, är
vanskligt att tala, ty vi känna föga eller intet
derom, ej heller när han börjat vända sitt sinne
åt det hållet. Kanhända hade de kristne lärare, som
följde med fadern från Danmark, kunnat utöfva något
inflytande på det mottagliga ynglingasinnet. Men
faderns snara återfall i hedendomen synes dock visa,
att detta inflytande snart

måtte hafva upphört. Emellertid skall Olof Skötkonung
sjelf efter slaget vid Swoldern hafva anhållit hos
den nämnde Sigurd, att han måtte komma till Sverige,
hvilken begäran biskopen efterkom. Han bär i sagorna
namnet <i>den rike,</i> hvilket bevisar det stora anseende
han åtnjöt, och samma sagor framställa honom som
en man med ett mildt och kristligt sinnelag, fullt
vuxen sitt svåra kall att verka för Kristi läras
utbredande bland Nordens vilda och hårda folk. För
öfrigt veta vi om Sigurd intet.

Konung Olof i Sverige säges hafva varit ifrigt
tillgifven kristendomen; Adam af Bremen kallar honom
till och med »den <sp>allra kristligaste</sp> konung». Legenden
omtalar nu att Olof Skötkonung sjelf hos en engelsk
konung anhållit om en kristen lärare. Då hölls stämma
och öfverläggning i England om ärendet, men ingen
fans, som ville åtaga sig det svåra värfvet, utom en
man i staden York vid namn <i>Sigfrid.</i> Han blef derför
utsedd och invigd till hedningabiskop och begaf sig
på resan.

Öfver Danmark kom denne Sigfrid till Sverige, der han
först landsteg i Småland<footnote>
Ännu i dag bär en hamn i Hagby socken och Södra
Möre härad af Kalmar län namnet <i>S:t Sigfrids hamn</i>.</footnote>.
Ifrån kusten vandrade
han inåt landet, men vägen var högst besvärlig
och mödosam, branta berg mötte och ogenomträngliga
skogar<footnote>
Måhända gick hans väg från Hagby förbi <i>Mortorp</i>
till <i>Ljungby</i> skogsbygd, der han skall hafva
uppbyggt ett litet kapell af trä, och härifrån rakt
till Värend.</footnote>.
Slutligen framkom han till ett ställe,
omgifvet af gräsrika ängar och fiskrika vatten. Det
landet kallades <i>Värend.</i> För att så väl han sjelf
som han följeslagare, bland hvilka voro hans
fränder <i>Unaman, Sunaman</i> och <i>Vinaman,</i> skulle få
njuta någon vederqvickelse och hvila, lät Sigfrid
på det nämnda angenäma stället uppresa ett tält.

Om natten visade sig för Sigfrid i drömmen en engel,
som förde honom till den nära invid liggande sjön,
der engelen på en vacker plats utstakade rummet för
en kyrka, som Sigfrid skulle bygga. När solen rann
upp och Sigfrid vaknade, gick han att söka det af
engelen utvisade stället. Han fann det snart. Det
kallades då <i>Östrabo,</i> nu ligger der en stad, som bär
namnet Vexiö, och kyrkan, hvars rum engelen utvisade,
är dess domkyrka. Sigfrid säges hafva lagt grunden
till denna kyrka.

Så snart det blef bekant i bygderna om de främmande
männen, samlade sig från alla håll folk till
Östrabo. Främlingarne visade sig för dem såsom
saktmodiga och fridsamma män; men Sigfrid sjelf med
sin höga, vördnadsbjudande gestalt gjorde på dem det
största intrycket. »De hade» -- berättar i legenden
för konungen en hans utskickade -- »en förman, som
hade stort anseende och myndighet med sig, klädtl i
en hvit, sid kjortel allt ned till fots, för hvilken
de andra uppstodo och bugade sig allt ned till hans
fötter. Jag såg ock ett bord, täckt med snöhvitaste
duk, på hvilket lades ett bröd, som

var ganska hvitt och tunt, samt ett dryckeskärl, der
en af dem göt något dricka i. Då han sålunda stält
allt uti skick, hviskade han under tiden sakta, under
tiden ropade han öfverljudt. Emellertid tog mannen med
den underliga drägten det tunna brödet, och sedan han
mumlat någonting deröfver, upphöjde han det, och det
syntes mig icke annorlunda, än om han med detsamma
upplyft en liten pilt, som log emot den gamle mannen.»
-- Sådant var på hedningarna det första intrycket af
missionärernes uppträdande. Vi finna, att Sigfrid
visade sig för dem i full biskoplig skrud.

Det ovanliga skådespelet, jemte Sigfrids flödande
vältalighet, väckte hedningarnes beundran. De
lyssnade uppmärksamt till hans ord, och på allmänt
ting beslöts, att tolf män, en för hvarje af
de tolf slägterna, som då funnos der i landet,
skulle utses för att å allmogens vägnar spörja den
främmande mannen om hans lära. Dessa kommo till
Sigfrid, som enkelt och okonstladt framstälde för
dem den kristna trons grundsanningar, och de tolf
läto döpa sig. Sedan de derpå lagt råd med de sina,
återkommo de efter tolf dagar och förklarade, att de
ville blifva ståndaktiga i den tro de antagit. Vid
»Östragårdsbacken», på biskopsgärdet nära Vexiö,
skall S:t Sigfrid hafva döpt dem, som, vunna af hans
ord, anammade kristendomen. Källan, som ligger der,
kallas ännu i dag »S:t Sigfrids källa».

Emellertid kom bud från konung Olof, som skulle
föra biskopen uppåt Vestergötland, der konungen då
befann sig. Sigfrid hörsammade konungens kallelse,
lemnade vården om den nya församlingen åt sina ofvan
nämnda fränder och begaf sig i väg. Allt derunder
predikade han evangelium för hedningarna, och många
läto sig döpas. I Vestergötland var kristendomen
mera hemmastadd allt sedan Ragvald Ulfssons dop. Vid
<sp>Utvängs torp</sp><footnote>
U-tvängs-torp, d. ä. de otvagnas torp eller
bygd. Der visas ännu S:t Sigfrids vandringsstaf,
som förvaras i kyrkan bakom altaret.</footnote>,
i en källa, som äfven den bär hans
namn, skall han först inom Vestergötland hafva
förrättat dopet.

Vid Husaby träffade han konungen<footnote>
Enligt legenden är det denne Sigfrid, som nu skulle
hafva döpt Olof Skötkonung.</footnote>.
Konungens barn
och många af hans män läto då döpa sig, och konungen
gaf hela konungsgården Husaby till biskopssäte och
medelpunkt för en presterlig förvaltning. Konungen
»skötte allan byn till stafs och stols», heter
det. Derjemte utmärkte Sigfrid tre kyrkogårdar,
nämligen <sp>Friggiæron</sp> (nu <sp>Friggesåker</sp> i Gudhems
härad nära Falköping), <sp>Gyrem</sp> (nu Gerum i Vartofta
eller Skånings härad) och <sp>Angistad</sp> (nu <sp>Ångestad</sp>,
också i granskapet af Falköping).

Kristendomen vann härigenom betydligt. Den fick en
bestämd utgångspunkt, och inrättandet af kyrkogårdarna
antyder redan ett betydligt antal kristna. Också
skall Olof Skötkonung företrädesvis hafva uppehållit
sig här, sedan han ej mera såsom kristen ville eller
kunde

hafva sin hofhållning i det gamla Upsala<footnote>
Att han dock äfven som kristen vistades i Upsala
visar hans historia.</footnote>.
Biskopsstolen i Husaby var den första i Sverige,
och Skara stift (ty biskopssätet flyttades, sedan
domkyrkan i Skara blifvit uppbyggd, dit) är således
utan all fråga det äldsta i det egentliga Sverige.

Sorgliga tidender kommo sunnan ifrån, medan Sigfrid
var i Vestergötland. Hans trenne fränder hade med
omsorg och kärlek vårdat församlingen i Östrabo. Men
deras präktiga kyrkotyg, deras fat, bägare och
skedar af silfver och guld retade några rofgiriga
mäns vinningslystnad. De öfverföllo hemligen en
natt de tre missionärerna och dödade dem<footnote>
Det skall hafva skett på <i>Gelboberg</i> öster om Vexiö.</footnote>.
Deras hufvuden afhöggos och kastades i ett stort ämbar,
som fyldes med stenar och nedsänktes i en sjö der
bredvid. De döda kropparna drogos in i skogen,
hvarest man uppkastade en stenhög öfver dem. På
det stället skedde emellertid sådana järtecken,
att om dagarna hopar af korpar samlade sig dit,
men om nätterna stod en hög ljuspelare deröfver,
och då detta väckte folkets uppmärksamhet, flyttade
mördarne sina offers kroppar till ett annat ställe,
som aldrig blef bekant.

Djupt bedröfvad skildes Sigfrid, sedan han fått
dessa tidender, från konungen, som deltog i hans
sorg. Vägen åter till Värend var tung, tyngre arbetet,
som mötte; men S:t Sigfrid »hade sig sjelf ospardan
till Guds tjenst», om dagen i predikande och om natten
i böner. När han så en natt sörjande vandrade utmed
<sp>Helgasjöns</sp> strand, såg han trenne klara stjernor
stråla på vattnet, och som han stod och såg på dem,
kommo de allt närmare den östra stranden, der han
stod. Sigfrid afdrog då sina skor och gick ut i
vattnet de trenne ljusen till mötes. Då försvunno
ljusen på en gång, och han såg dem icke mera. Men
vid han lutade sig ned träffade hans hand ett ämbar,
som han förde i land. I ämbaret lågo hans fränders
afhuggna hufvuden. Den gamle mannen greps djupt
af sorg, heta tårar runno utför hans kinder och i
nattens tystnad utropade han: »Hämne Gud detta!» --
Då svarade röster från de tre hufvudena: »På barn
och barnabarn skall der varda hämnadt.» -- Det har
blifvit upptecknadt, att mördarnes afkomlingar många
led igenom fingo umgälla fädernes brott.

Kort derefter skall konung Olof hafva kommit till
Värend och pålagt landet stora böter, hvilka han
erbjöd Sigfrid. Denne ville dock, att konungen skulle
behålla penningarna och anhöll i stället om liggande
gods till underhåll åt kyrkan. Konungen gaf då sina
gårdar <sp>Hof</sp> och <sp>Tjurby</sp> till everldlig ego åt Östrabo
kyrka. Sålunda bildade sig här ett nytt stift, det
småländska, vid sidan af Vestgötastiftet.

Sedan skall Sigfrid hafva genomfarit hela Sverige,
döpande, byggande kyrkor och invigande prester. Föga
känna vi för öfrigt af hans lefnad; icke ens hans
dödsår är fullkomligt bekant. Han gick en gång -- det
var på en långfredag -- i bad för att vederqvicka sig;
men deröfver att på sådant sätt hafva begått Kristi
korsfästelses

högtid kände han en sådan sorg i själen, att han få
dagar derefter föll i en smärtfull sjukdom, i hvilken
»han saligen öfvergick från det timliga lifvet till
den allsmäktige Guden».

Sigfrids minne blef heligt för folket. Sigfridsmessan
i Vexiö, en af de förnämsta marknaderna i Småland, är
ännu en qvarlefva af Sigfrids högtidsdag d. 15 Febr.,
och Vexiö domkapitel för i sitt sigill ämbaret med
de trenne afhuggna hufvudena.

<b>Sanct Eskil.</b>

Mot slutet af detsamma århundrade, hvari S:t Sigfrid
verkade, lefde och dog för Kristi lära den helige
<i>Eskil</i> i Södermanland. Legenden säger, att han
tillsammans med Sigfrid hade kommit till Sverige,
men det ligger för lång tid emellan bådas verksamhet,
för att uppgiften skulle vara fullt tillförlitlig.

Han »hade uppvuxit som en oliv och en cypress
och föraktande verldens lockelser öfverlemnat sig
åt kärleken till Gud», säger hans legend. Denna
sin kärlek till Gud visade han i sitt nit, sitt
oförtrutna arbete för utbredandet af Kristi lära. I
<i>Forss,</i> ej långt från hedningarnes gamla tingsställe,
som var vid <i>Strenga</i><footnote>
Sedermera <sp>Strengianäs</sp>, nu <sp>Strengnäs</sp>.</footnote>,
bodde Eskil.

Hände sig då en gång, att mycket folk samlades
vid Strenga. Kungen var kommen dit, och det skulle
hållas ting. Konungen hette då Blot-Sven, och var
han sjelf en väldig blotman, d. v. s. <sp>offerman</sp>,
och förföljde alla, som icke voro det. -- Den fromme
missionären i Forss blef häröfver mycket sorgsen;
ty på tinget skulle äfven offer anställas efter
gammal sedvänja. Han trodde hedendomen redan vara
öfvervunnen; dessa tidender upplyste honom om, huru
mycket han derutinnan bedragit sig.

I helig ifver begaf sig derför Eskil till
Strenga och uppträdde modigt på tinget midt i
kretsen af den beväpnade allmogen bestraffande
deras återgång till hedendomen. Der blef vid hans
tal ett väldigt vapenbrak. Man ville enligt gammal
landssed sålunda tvinga honom till tystnad. Men Eskil
fortsatte ohejdadt sin straffpredikan, och liksom
hade himlen velat gifva sitt bifall tillkänna, blef
der ett tordön med hagel, som förhindrade offrandet.

Detta tjenade dock endast att yttermera uppreta
hedningarne. En vid namn <i>Spabod</i> tog upp en sten,
hvilken han kastade mot störaren af tingets och
offrets helga frid. Stenen träffade Eskil i hufvudet,
så att han föll omkull, hvarpå han framfördes till
konungen. Blot-Sven dömde honom till döden. En hedning
krossade hans hufvud med ett yxhugg, och sedan kastade
man stenar på den döda kroppen.

Många år efter den helige mannens död, när
kristendomen äfven var antagen i Uppsvearnes länder,
blef han en af svenska kyrkans helige, och kyrkor och
klostet uppfördes till hans ära. Staden <sp>Eskilstuna</sp> i

granskapet af Forss bär ännu hans namn. Brott, som
begingos i Eskilstuna eller under <sp>Eskilsmessan</sp>,
en fest till Eskils minne, som firades den 12 Juni,
belades af den gamla Södermanlandslagen<footnote>
Vi känna, att hvarje landskap egde sin särskilda
lag. De utgjordes i äldsta tider af korta kärnspråk,
som kunde bevaras i minnet, och först senare
öfvergingo de i offentlig skrift.</footnote> med högre
straff, än hvarmed samma brott, begånget på annan
tid och på annat ställe, bestraffades.

<b>Sanct Bothvid.</b>

Ungefär samtida med Eskil, åtminstone medan striden
mellan hedendomen och kristendomen ännu som häftigast
brann, lefde den helige <i>Bothvid.</i> Redan som yngling kom
han från Södermanland, der han var född, till England,
dit han begaf sig i handelsärenden. Af en prest,
hos hvilken han njöt gästfrihet under ett halft år,
lärde han känna kristendomen. Sedan han lärt sig
Herrans bön och den apostoliska tron, blef han döpt
och återvände derpå till fäderneslandet.

Det var i östra delen af Södermanland, i Södertörn,
som han lefde och verkade. Han började genast efter
sin återkomst predika och lyckades genom sin fromma
vandel, sitt nit och många underverk, såsom hans
legend förmäler, vinna många för den nya läran.

Sålunda fick han sin död: Han hade friköpt en slavisk<footnote>
<i>Slaver</i> kallas den stora samling af folk, som
då liksom ännu i dag bebor det östra Europa ända
fram omkring <sp>Odern</sp> och nedtill Adriatiska hafvet.
Bland dem bo äfven folk af annan rot, såsom <i>Mongoler</i>
och <i>Turkomaner,</i> men Slaverne ega nu väldet.</footnote>
fånge och ville öfver Gotland sända honom åter
till sitt land. Men för att den friköpte säkrare
skulle kunna lemna landet, följde Bothvid och en
vid namn <i>Esbern,</i> som skötte Bothvids gård, med ett
stycke på vägen. De lade med båten till vid <i>Rogö</i>,
en holme i Mälaren<footnote>
Eller i Södermanlandsskären.</footnote>, der de hoppades finna fartyget,
som skulle bortföra den friköpte fången. Fartyget fans
emellertid icke. Man sökte både länge och väl, men
något fartyg stod icke ätt upptäcka. Trötta af resan
och sökandet, nedlade de sig då under ett lummigt
träd för att i dess skugga söka hvila. Knappt hade
de likväl här insomnat, förr än fången smög sig upp
och dödade så väl Bothvid som Esbern. På båten, som
fört dem dit, skall fången sedan hafva undkommit till
sitt fädernesland. Detta skall hafva skett år 1120.

Då Bothvid emellertid icke hördes af i sitt
hem, anstälde hans broder <i>Björn</i> och en prest
vid namn <i>Henrik</i> den noggrannaste undersökning,
finnande slutligen till sin sorg broderns och hans
följeslagares lik på den nämnda holmen.

Efter 9 års förlopp byggde Björn på brödernes ärfda
jord en kyrka, dit han i närvaro af biskop <i>Henrik</i> i
Upsala och biskop <i>Gerder</i> i Strengnäs flyttade sin
broders lik, och lät inviga kyrkan till Guds och S:t
Bothvids ära. Denna kyrka fick namnet <i>Botkyrka</i> efter

Bothvid, och var ursprungligen af trä, men sedermera,
då ryktet tilltog om Bothvids helighet och om
underverken, som skedde vid hans graf, och då i följd
deraf kyrkan riktades genom många och stora gåfvor af
troede, blef kyrkan ombyggd af sten. -- Det berättas,
att dagen efter den först byggda kyrkans invigande
änstäldes en högtidlig procession med <sp>krusifix</sp><footnote>
Kors med påfästad Kristusbild.</footnote>,
brinnande vaxljus och rökelser till Bothvids graf, och
då man öppnade den och fann i hans kista den dyrbara
skatten af hans ben, strömmade emot de närvarande ur
grafven en så angenäm lukt, att alla föllo i förundran
öfver dess ljufhet, och de ibland dem, som voro sjuka,
återstäldes till helsan.

S:t Bothvids helgdag var den 6 Oktober, och
Södermanlandslagen innehåller samma skärpta
straffbestämmelser i afseende på brott begångna under
Bothvidsmessan som under Eskilsmessan.

<b>Sanct David.</b>

<i>Sanct David</i> var liksom S:t Sigfrid en engelsman och
dertill af hög börd. Af kärlek till Gud och den han
sändt hafver, ingick han i Cluniacensermunkarnes
orden. Det var den tidens tro, att man bäst visade
sitt förakt för verlden genom att helt och hållet
skilja sig från henne; och så gick man i kloster,
der man ostörd af verldens frestelser kunde egna sig
åt betraktelser af Gud och hans under. -- Snart greps
emellertid David af begär att mera kraftigt tjena
Herren Gud. Tidender, som kommo östan öfver Nordsjön
från det gamla landet, hvarifrån de otålige vikingarne
kommit och hvilka tidender mälde om huru den helige
Sigfrids fränder blifvit dödade pä Gelboberg, tände
hos honom begäret att dö en martyrs död. Martyrernes
ära var från kristendomens första tider stor; en hvar
som led förföljelse för Kristi skull var en martyr,
och många tusende hade eftersträfvat och vunnit denna
ära. -- Sitt uppsåt verkstälde David, men martyrdöden
vann han ej.

Han kom till Sverige och vandrade der omkring i de
södra orterna, predikande med så mycken ståndaktighet,
kraft och ifver, som om han af Kristus sjelf fått
tunga och visdom, och liksom han i sitt hemland
»lyste i Herrans tempel, som morgonstjernan lyser
i dimmorna», så äfven här, der de höga furor voro
tempelväggar och den blå himlen hvalf.

Men då den ort, som skänkt Sigfrids vänner martyrernes
ära, då trakterna kring Gelboberg ej mera kunde bjuda
samma faror och död, begaf han sig norrut och kom
så till Vestmanland. I Snefringe härad och <sp>Munktorps</sp>
socken på <sp>Dåvön,</sp> hvars namn, som ursprungligen var
Davidsön, ännu påminner om S:t David, hade han sin
hufvudsakliga verksamhetsort.

Sjelfva socknens namn Munktorp skall hafva uppkommit
deraf, att S:t David lät uppbygga en kyrka och
derinvid ett kloster med en klosterskola, der munkar
undervisade dem, som ansågs värdiga att beredas till

det heliga lärarekallet. Kyrkan finnes ännu qvar på
sin gamla plats, men der klostret stod, ligger nu
prestgårdsboställets ladugård.

Det berättas om S:t David, att hans ögon, af mycket
sörjande öfver hedningarnes hårdhet mot de kristne,
blifvit på ålderdomen försvagade. När han så en
dag efter en vandring steg in i sin kammare, der en
solstråle lyste genom den lilla fönsteröppningen,
ville han, som han brukade, hänga sina handskar på
en spik på väggen. Det vanliga stället fann han
nu icke, men der bredvid såg han något, som han
tyckte vara för ändamålet tjenligt, och begagnade sig
deraf. Och hvar gång han kom in i kammaren och solen
sken genom fönstret, hängde han nu sina handskar på
samma ställe. Hände sig så en gång, när han var ute
på marken, att han sände en sin lärjunge in efter
handskarna, som han glömt. Lärjungen gjorde, som
hans mästare sagt, men när han kom in i den helige,
mannens kammare, såg han till sin förvåning handskarna
upphängda på -- en solstråle. Han skyndade ut och
berättade undret för den åldrige läraren. David
tackade i en brinnande bön Herren, ty undret, som
skett, var visserligen ett tecken, att hans synder
voro honom förlåtna.

Alltjemt hängde nu S:t David sina handskar på
solstrålen och alltjemt fyldes hans hjerta af
onämnbar fröjd öfver detta tecken på Herrens
nåd. Men en afton, när han ville hänga sina handskar
på solstrålen, föllo de till golfvet. Den gamle
mannen blef djupt sorgsen häröfver, och i den största
själsångest genomgick han, som han brukade, hvad
han under dagens lopp tänkt och gjort, som kunnat så
beröfva honom Herrans nåd. Då påminde han sig, att
han gått förbi en sädesåker och der nedtrampat några
ax. Synden var ringa för den, som eger ett mått för
olika synder, men icke för den, som utan afseende
på brottets storlek vet att hvarje öfverträdelse af
Guds vilja är synd. S:t David tillbringade natten
under böner, och hans synd vardt honom förlåten.

I Munktorps kyrka förvaras en kalk, på hvilken S:t
Davids handskar äro inristade under bokstafven M. Han
dog i hög ålder och blef begrafven i den af honom
uppbyggda kyrkan. Den 25 Juni<footnote>
På vissa ställen den 15 Juli.</footnote> var S:t Davids högtid,
då hans messa sjöngs. Matyrdöden, som han sökt, vann
han icke; åtminstone finnes derom intet berättadt.

<b>Sanct Stefan.</b>

Erkebiskop <i>Adalbert</i> af Bremen skickade en vid
namn <i>Stemfi</i> till Sverige till Helsingarne att
blifva deras biskop. Stemfi eller <sp>Stefanus,</sp> hvaraf
<i>Staffan,</i> begaf sig också till Sverige och predikade
först i Sigtuna. Derefter uppträdde han i sjelfva
Upsala och predikade om hvite-Krist vid foten af
Valhalla-gudarnes blodsölade helgedom. -- Det var
en djerf och oförskräckt man, ännu ung till åren,
stark och kraftig, och hans predikan väckte många
bland hedningarna.

Han blef likväl kastad i fängelse och kom med knapp
nöd undan på flykten. Han styrde då kosan norr ut
och kom till Helsingland. Här forsatte han, utan att
af någon fara eller någon nöd låta afskräcka sig,
omvändelseverket och »vann» -- säger Adam af Bremen
-- »många af dessa folkslag till Kristus». Om hans
raskhet och outtröttlighet i sitt värf går ännu i
Helsingland den sägnen, att han en gång i veckan red
omkring och hade tillsyn öfver församlingarna, som
han i Helsingland upprättat. Detta gick så till, att
han red från <sp>Norrala</sp> om morgonen till <sp>Arbro,</sp> dit han
anlände om aftonen och der han hvilade öfver natten;
följande dagen fortsatte han derefter färden till
<sp>Järfsö,</sp> vidare till <sp>Ljusdal,</sp> så till <sp>Sundheden,
Nordanstigen</sp> och slutligen tillbaka till Norrala. Det
säges vidare, att han skall hafva varit en stor vän
af hästar, af hvilka Helsingland äfven på hans tid
skall hafva haft ett godt slag. Han förde fem med sig
på sina resor för att så fort en tröttnade kunna byta
om.

Sanct Stefans allt för dristiga framfart, då han,
utan afseende på att de frön han utsått behöfde längre
tid till mognad, nedbröt de gamla gudars altaren och
heliga lundar, framkallade mot honom en förföljelse,
som kostade honom lifvet. Han sökte nu åter sin
räddning i flykten, men förgäfves. Han hade hunnit
nära södra gränsen; der mötte honom på den stora
gränsskogen <i>Ödemorden,</i> nära <i>Tönnebro</i> (eller <sp>Tynnebro</sp>),
hans förföljare, hvilka togo honom fast och stenade
honom till döds. Den döda kroppen fastbundo de på en
otamd fåle, som icke stannade förr än i Norrala. --
Der blef S:t Stefan af sina vänner begrafven, och
en kyrka byggdes vid hans graf. -- Ännu i dag kan
den resande se grafven, som folket i orten kallar
»hille<footnote>D. ä. den helige.</footnote>-bror Staffans graf»<footnote>
Med denne S:t Staffan, Helsingarnes
apostel, får man ej förblanda en annan S:t
Staffan, som lefde betydligt senare och var abbot
i Husby kloster i södra Dalarna. Om honom
gå likaledes många sägner; bland annat visas der
i trakten <sp>S:t Stefans stol</sp>, ett af naturen bildadt
säte i berget.</footnote>.

Men den kristendom våra fäder mottogo var ingalunda
sådan, som den af Kristus och hans apostlar
förkunnades. Den lära, som af S: t Sigfrid, S:t Eskil,
S:t David och de första missionärerne förkunnades,
var redan uppblandad med en mängd menniskofunder, som
icke egde sin grund i Guds ord. Denna lära kallades
den <i>katolska,</i> ett namn, som är härledt från det
grekiska språket och skulle kunna öfversättas med:
<i>den allmänt gällande. Påfven</i> i Rom var enligt denna
lära Kristi ståthållare på jorden, och under honom
lydde en hel rad af underordnade prester med olika
titlar och embeten, alla sträfvande efter verldslig
makt och ära, få eller ingen med kristlig ödmjukhet
i hjertat, fast de på tungan förde orden: »vi äro
tjenarnes tjenare»<footnote>
Servus servorum, det är: <sp>trälarnes träl,</sp> kallade
sig påfven sjelf.</footnote>. Vi få mera än en gång se,
huru de i vårt land ville spela herrar och herskare,
huru de till och med ville rycka spiran ur konungens
hand, i stället att såsom Kristus bjöd föregå folket
i ödmjukhet med en flärdlös vandel. Redan i dessa
kristendomens första tider finna vi missionärer,

som genom prakt och ståt ville inverka på menigheten<footnote>
En sådan synes <i>Amund</i> hafva varit. Han predikade
efter S:t David i Vestmanland, med drog fram med
en sådan ståt, att han öfver allt lät bära ett
guldkors framför sig, och skall dertill hafva varit
af ett stolt och högmodigt sinne. På en sjöresa från
Strengnäs till Vesterås förgicks han med hela sitt
följe nära sistnämnda stad vid en holme, som efter
honom kallas <sp>Amundsgrund</sp>.</footnote>,
och Adam af Bremen klagar sjelf på ett ställe
öfver de »dåliga lärare, som söka sitt eget i stället
för det, som hörer Jesus Kristus till, och derigenom
förarga dem, som kunde frälsas».

Vi hafva redan några gånger talat om <i>munkar</i> och
<i>kloster,</i> utan att närmare förklara, hvad dermed
menas. Den förste missionären i vårt land, Ansgarius,
var munk, och klostren blefvo ganska tidigt talrika
hos oss, ehuru vi icke med visshet veta något om
dem att berätta förr än i århundradet efter Olof
Skötkonung eller på 1100-talet.

Klosterväsendet hade sin grund i kristendomens bud om
verldens försakande. En och annan kände sig så gripen
af detta bud, att han för att fullkomligt afskära
all gemenskap med verlden drog sig tillbaka till en
enslig klipphåla eller till ödemarken och der med den
torftigaste spis framlefde sitt återstående lif under
bön och betraktelse af de gudomliga tingen. En sådan
ensittare eller <i>eremit</i> vann det största anseende,
och snart följdes hans föredöme af flere. Då dessa
funno fördelen af att sluta sig tillsammans till
ett samfund, uppstod deraf ett kloster. Detta
klosterlif är så gammalt, att redan 300 år efter
Kristi födelse det första klostersamfundet skall hafva
stiftats i Egypten af en vid namn <i>Antonius.</i> Seden
kom omkring 200 år derefter till Europa. En vid
namn <i>Benedictus</i> af <sp>Nursia</sp> stiftade i Italien år 529
klostret <i>Monte Cassino.</i> Det fick sin egen »regel»
eller ordning, hvarefter munkarne skulle lefva,
och alla de äldsta kloster i det vestra Europa voro
<i>Benedictinerkloster.</i> Dessa munkar kallades nämligen
så efter sin stiftare. Sedermera uppstodo flere
sådana munkordnar, såsom <i>Bernhardiner, Dominikaner,
Franciskaner, Cistercienser, Cluniacenser.</i>

Alla dessa klosterföreningar fingo efter hand gods och
grund i Sverige och ökade sin egendom beständigt. Det
låg, som vi hafva sett, en vacker tanke till grund för
dessa stiftelser, men de blefvo slutligen något helt
annat, än hvad de voro ämnade till. Vi få tillfälle
att se det i den följande historien.

<b>Förhållandet mellan Svear och Götar.</b>

När den gamla konungaätten med Edmund Gammal
utslocknade, var kristendomen i det närmaste antagen
i Götaland, åtminstone dröjer det icke så särdeles
länge, förr än namnet <sp>kristne</sp> sammanfaller med namnet
<sp>Götar,</sp> liksom <sp>hedningar</sp> med <sp>Uppsvear</sp>. De kristnes
begär att med våld utrota hedendomen framkallade
långvariga strider, hvilka dock skulle upphöra,
när deras orsak upphörde, d. v. s. då

Uppsvearne blefvo kristne. Detta inträffade under den
förste konungen af den följande ätten (1133--1155). Då
försvinner benämningen hedningar ur vår historia,
men striden mellan Svear och Götar fortfor lika
häftigt och upphörde icke ännu på hundrade år.

Denna fortsatta strid måste då hafva andra orsaker,
och vi finna dem i stamskilnaden och de båda
stammarnas, Götarnes och Svearnes, fortsatta täflan
om högsta väldet inom landet, om rättigheten att
tillsätta konung för hela riket. -- Den rättigheten
hade af ålder tillhört Svearna. Hos dem låg Nordens
största och mest ansedda tempel och deras konungar
ledde sina anor från gudarna i detta tempel. På dessa
omständigheter grundade Svearne sin företrädesrätt. --
Nu voro andra tider komna. Götarne började finna,
att äfven de borde tillsätta konungar för hela
riket. Lagman Emund gjorde ett försök att afsätta
Olof Skötkonung och vid det nya konungavalet flytta
rättigheten att tillsätta konung från Svearna till
Götarna. Försöket misslyckades den gången genom
klokheten hos konung Olofs rådgifvare, men nu var
den gudaborna kungaätten död, nu var tiden inne, då
den skulle gå i fullbordan den spådom, lagman Emund
säges hafva uttalat, när han skildes från Ulleråkers
ting. »I Uppsvear» -- skall han hafva sagt -- »hafven
våld att denna gången råda; men det säger jag eder,
som framdeles äfven månde gå i fullbordan, att
somlige af dem, hvilka nu ej annat vilja höra än att
konungadömet i Svithiod må förblifva inom gamla ätten,
torde lefva den dag, då de sjelfva jaka dertill,
att konungadömet går till annan ätt; och månde det
då bättre lyckas.» -- Denna spådom gick i fullbordan,
då <i>Stenkil,</i> sonen af Ragvald Ulfsson jarl<footnote>
Uppgiften att Stenkil varit son af Ragvald jarl
kan väl icke betraktas såsom fullt tillförlitlig,
men synes dock sannolik.</footnote>, blef
efter Emund Gammals död (1061) vald till konung.

Vi finna således vid utträdandet ur hedendomen
vårt fäderneslands båda hufvudstammar i strid med
hvarandra, först om religionen, sedan om rättigheten
att välja konung. Striderna om religionen utkämpades
först. Förhållandet mellan hedningarna och de kristna
utgör derför hufvudsak under de första 100 åren
af denna period, medan det följande århundradet
hufvudsakligen fylles af stammarnas strider om
företrädesrätten. Först när dessa strider sluta,
inträder egentligen med Folkungaätten Sveriges
medeltid. Allt -- från Emund Gammals död till den förste
folkungakonungen, d. v. s. en tidrymd af nära 200 år --
är att betrakta som en inledning till vår medeltid.

<b>Konung Stenkil.</b>

Konung Stenkil skall hafva varit af en jättelik växt,
med breda skuldror, stark och öfvad i alla idrotter,
men i synnerhet en skicklig bågskytt. Till sitt
sinnelag var han fridsam och vänsäll, dock mest
mot sina Vestgötar. Mest skall han hafva uppehållit
sig på <sp>Levene</sp> gård i <sp>Vista</sp> härad i Vestergötland,
företrädesvis för den rika jagten i den

trakten. Många sägner hafva blifvit bevarade ända
till våra dagar om konungahofvet i Levene, huru
enhvar, hedning eller kristen, var lika välkommen
i konungens sal, samt huru den vann hans ynnest,
som skickligast förstod att föra sina vapen.

I konung Stenkils dagar rådde frid mellan hedningarna
och de kristna. Det var en följd af konungens
klokhet. En man vid namn <i>Adalvard</i><footnote>
Han kallas vanligen <sp>Adalvard den yngre</sp>, till
skilnad från en äldre Adalvard, som var biskop i
Skara och utmärkte sig för sin fromma, rent kristliga
vandel.</footnote> skickades till
vårt land, medan Stenkil var konung, af erkebiskopen
i Bremen och tog på konungens inrådan sitt säte
i Sigtuna. Samtida med honom var <i>Egino</i> biskop i
Lund, och var han liksom Adalvard en nitisk man och
oförskräckt förkunnare af Kristi lära. Båda hade
stor framgång till en början, så länge de gingo
fridsammeligen fram. Men snart uppgjorde de det
råd tillsammans, att de skulle draga till Upsala och
förstöra sjelfva det förnämsta afgudatemplet, menande
sig så afhugga hedendomen i roten. Med uppenbart våld
kunde de icke gå tillväga. De måste iakttaga hemlighet
och afbida ögonblicket. Emellertid började obestämda
rykten gå bland folket och ett doft mummel höras från
allmogen. Konung Stenkil förestälde då biskoparne,
»hurusom den ofelbara följden af deras dåd skulle
blifva den, att de skulle blifva dödade, han sjelf
fördrifven och den späda kristendomen kullkastad och
utrotad, så att hedendomen åter skulle blifva rådande
öfver hela landet.» Biskoparne funno det okloka och
förhastade i deras förehafvande, och Upsala tempel
fick stå qvar.

Kort derefter finna vi Adalvard och Egino vandrande
omkring i Vestergötland. De hade för sitt våldsamma
uppförande måst fly från Svearna. I Vestergötland
nedslogo de Frejs och andra hedniska gudars
bildstoder.

<b>Håkan jarl.</b>

Efter konung Knut den stores död (år 1036) -- han blef
nämligen efter Olof Haraldssons död vid Stiklarstad
Norges konung -- och sedan Norrmännen börjat förändra
sin hug, så att de ansågo den fallne konung Olof
för ett helgon, och kallade honom »den helige
Olof», togo de hans son <i>Magnus</i> till konung. Han
var mild till sinnes och styrde sitt rike väl, så
att han fick tillnamnet <sp>den gode</sp>. Sedan Knut den
stores son <i>Hårde Knut</i> plötsligen aflidit i England
vid en bröllopshögtid (1042), tog Magnus, enligt en
äldre öfverenskommelse mellan honom och den aflidne,
Danmarks rike i besittning. Hans regering var dock
en kedja af beständiga krig om detta rike med <i>Sven
Estridsson</i><footnot>
Dennes fader var <sp>Ulf Sprakaläggr</sp>,
som utmärkte sig genom sin tapperhet i slaget vid
Helgaå. Ulfs fader var <sp>Thorgils Sprakaläggr</sp>,
Styrbjörn starkes och Tyras son. Sven kallas i
st. f. <sp>Ulfsson</sp> vanligen <sp>Estridsson</sp>, emedan han på
sin moder grundade sina anspråk på Danmarks rike.</footnote>,
en systerson till Knut den store.

När Magnus dog (1047), efterträddes han af sin
fars styfbror, Sigurd Syrs yngste son, <i>Harald
Hårdråde.</i> Denne var samtida med Stenkil i Sverige. I
hans dagar lefde ännu, 80 år gammal, den från
Swolderslaget så ryktbare Einar Tambaskelfer. Han
var Norges rikaste och myndigaste man; men dessa
egenskaper ådrogo honom förföljelse från konungens
sida, och han föll för lönmördarehand, med konung
Haralds vetskap, i Nidaros (Trondhiem).

Den mäktigaste af Einars slägt var <i>Håkan jarl</i>
i Oplandene, och honom fruktade derför Harald
mest. Emellertid sökte konungen ingå förlikning
med jarlen; men då Harald ej ville uppfylla
förlikningsvilkoren, lemnade Håkan Norge och begaf
sig till konung Sven i Danmark. Här blef Håkan väl
emottagen, och var en tid konung Sven Estridssons
jarl. Ett mord på en af Svens systersöner tvingade
honom att åter lemna Danmark.

När Magnus den gode dog, blef Sven Estridsson konung
i Danmark, men Harald Hårdråde gjorde i sin ordning
anspråk på Danmark, och så fortforo striderna.

Under dessa beständiga strider möttes de båda
konungarne en gång med sina flottor vid <sp>Nissa</sp>-åns
mynning. Det var en dag på hösten i Augusti månad 1062
fram emot aftonen, som Sven med hela sin flotta (300
segel stark) gjorde ett häftigt anfall på Harald,
hvilken hemförlofvat nära hälften af sitt folk,
och derför var Sven betydligt underlägsen. Harald
fick dock en oförmodad undsättning af Håkan jarl,
hvilken, sedan han måst lemna Danmark, legat ute i
viking, och nu med 10 stora och väl rustade skepp
lade till vid Haralds flotta. Striden varade med
häftighet hela natten. När morgonen kom, hade Harald
vunnit den härligaste seger; 71 fartyg voro tagna
utom konung Svens eget och dertill ett stort byte.

Emot dagningen, när segern redan var afgjord och
allt var förloradt för konung Sven, kom, obemärkt
under den allmänna förvirringen vid den besegrade
flottans förföljande, en båt roende intill Håkan jarls
skepp. I båten satt en man med hatten neddragen öfver
ögonen. Jarlen, som märkte båten, försökte att se,
hvem mannen var, och det var honom ej svårt att i den
förklädde igenkänna den flyktande Danakungen. Han lät
sig dock ej märka, utan frågade, »hvem mannen var». --
»Jag heter <i>Vandråde</i>», fick han till svar, »och är
det nu så vida kommet, att jag begär skydd af dig.»
Jarlen betänkte sig en stund och såg skarpt på den
talande, men gaf så befallning åt två pålitliga karlar
att föra Vandråde till stranden och till <i>Karl Bonde,</i>
som bodde der nära invid<footnote>
Måhända i <sp>Snöstorp</sp> söder om Nissa-ån.</footnote>.
»Sägen Karl Bonde», sade
han åt männen, »att han gifver Vandråde den hästen,
som jag gaf honom för ett par dagar sedan, och
derjemte sin son till följeslagare.» Männen gjorde,
som jarlen befalt, och Vandråde blef af Karl Bonde
väl emottagen. Karls hustru var dock mindre vänlig
mot främlingen. Stridsbullret, som varat hela natten,
hade gjort henne misslynt. När

hon nu fick veta, att de danske förlorat, sade hon:
»Vi äro olyckliga med vår konung, han är både halt
och rädd.» -- Vandråde log åt gummans,förtrytelse
och genmälde: »Sköt dina egna saker, hustru; icke är
kungen rädd, fast han ej är segersäll!» När Vandråde
sedan tvättat sig, torkade han händerna midt på
handklädet. Ännu mera förtretad då, ryckte gumman
handklädet från honom och sade: »Litet vett har
du, som väter hela duken på en gång.» Men åter log
Vandråde och sade: »Än en gång kan Gud unna mig den
lyckan, att jag får torka mig midt på handduken.» --
Sedan steg Vandråde till häst, och Karls son följde
honom, som jarlen begärt, på vägen. Genom Skåne kom
han till Danmark, och derifrån skickade han bud till
Karl och lät hondm veta, att Vandråde, som han hjelpt
att fly, var konung Sven Estridsson, bedjande derjemte
Karl komma till Danmark. Karl gjorde, som konungen
bad, och fick af konungen en stor gård på Seland och
mycken annan härlighet.

Efter slaget följde Håkan jarl Harald hem till Norge
och fick för den stora tapperhet, han visat i slaget,
igen alla sina gårdar i Oplandene. En gång -- det var
året efter slaget i Nissa-ån -- sutto der några män,
som också varit med i det nämnda slaget, tillsammans
i ett gästabud, och såsom sedvanligt var kom talet
på det förflutna årets händelser, och man talade
äfven om Nissa-slaget och om Håkan jarls tapperhet,
varande alla derom ense, att konung Harald hade jarlen
att tacka för segern den gången.

Då Öppnades helt sakta dörren, och konung Harald
steg derinom. Alla sågo förvånade upp, men konungen
sade blott: »Härinne skulle visst en hvar önska
att heta Håkan!» Derpå stängde han åter dörren och
försvann.

Kort derefter blef vid konungens eget hof i hans
frånvaro talet väckt om samma sak, och många af
hirdmännen prisade högt jarl Håkans tapperhet. När
talet så hade gått en stund, sade en, som länge hade
suttit helt tyst: »Många fäktade der lika tappert
som Håkan, fast ingen som han vann den lyckan att
skänka konung Sven lifvet.» Alla i salen studsade
vid dessa ord och frågade, »hvaraf han kunde veta
sådant». Mannen sade sig »hafva hört det af en af dem,
som förde konungen i land».

Det var naturligt, att ifrån en så stor samling af män
detta tal snart skulle komma för den stränge konungens
öron. Harald ryckte genast upp till Oplandene med 200
man för att straffa jarlen. Men denne hade i så god
tid af en sin vän vid namn <i>Gammal</i> blifvit underrättad
om kungens antågande, att han lyckades välbehållen
komma öfver till Sverige.

I Sverige regerade då Stenkil, och flyktingen blef
af honom väl emottagen, samt skall hafva blifvit
jarl i Vermland och Vestergötland. Detta Vermland,
äfvensom för öfrigt hela gränslandet söderut derifrån,
Dalsland eller Markerna och landet från Götaelf till
hafvet, det nuvarande Bohus län, hade från långliga
tider varit ett tvisteämne

mellan Sverige och Norge. Vermland blef efter
striderna mellan Erik Väderhatt och Harald Hårfager
den senares tillhörighet, men synes kort efter
den nämnde Haralds död hafva återkommit under
Sverige. Dalsland hade fått sina första bebyggare från
Vestergötland och räknades derför liksom Vermland
dit. <sp>Markmännen</sp> (d. v. s. Dalslands eller Markernas
inbyggare) ville derför enligt gammal sed hellre
betala sin skatt till Sveakungen och gjorde det allt
framgent. Bohuslän eller Viken var det enda af dessa
omtvistade landskap, som förblef Norges egendom.

Äfven Harald Hårdråde gjorde ett tåg uppför
Götaelfven, hvarvid fartygen drogos öfver land,
der mötande forsar stängde sjöleden. Harald ämnade
sig mot Håkan i Vermland. Detta företag beskrifves
dock mera som ett hämdetåg mot jarlen personligen
än som ett eröfringståg. Konungen lade i land vid
Lidköpingssidan, och der kom jarlen honom till
mötes norr ifrån. Båda härarna intogo fördelaktiga
platser, och ett kärr skilde dem från hvarandra,
men ingen ville först angripa. Många Vestgötar hade
samlat sig till Håkan, och äfven Vestgötalagmannen
<i>Thorvid</i> var med. Denne höll ett tal för den uppstälda
hären. »Gud skall veta», sade han bland annat,
»att vi här hafva mycket folk tillsammans och mesta
delen raska män. Månde konung Stenkil nu få spörja,
huru tappert bistånd vi gjort den gode jarlen. Skulle
så blifva, att någon af ungmanskapet blir rädd och
ej törs möta i striden, så fly vi ej längre än till
den der bäcken; skulle flera rädas, så skola vi ej
vika längre bort än till den der högen.» Så långt
hade lagmannen hunnit i sitt uppmaningstal, då den
norska hären uppgaf ett väldigt härskri, hviljket
följdes af ett från jarlens här. Lagmannens häst
blef härvid så skrämd, att han ryckte upp pålen,
vid hvilken han stod bunden, och det så häftigt,
att pålen slog lagmannen i hufvudet. Thorvid trodde,
att det var ett skott från fienden, förbannade
skjutandet och red sin väg långt på andra sidan både
bäcken och högen. Götarne, som i hast brutit upp
från sina hem, voro illa klädda och ledo derför af
kölden och regnet, ty det var på senhösten, som denna
konung Haralds härnad inträffade. De blefvo i följd
deraf otålige och rusade ned för höjden öfver dalen
mot Norrmännen. Dessa slogo dem emellertid snart
tillbaka och togo jarlens märke<footnote>
Banér; banérföraren kallaedes märkismann.</footnote>, men vågade icke
för det inbrytande mörkret förfölja de flyende långt.

Jarlens märke blef dock snart återtaget. När
Norrmännen återvände till skeppen, kom en man fram
ur skogen, nedstötte banérföraren och försvann med
banéret i den täta skogen. Det berättades genast för
Harald, som just med sina hirdmän talade om, huru
vida jarlen fallit i striden eller ej. När konungen
nu fick höra, att jarlens märke var återtaget, tog
han för gifvet, att mannen, som kommit fram ur skogen,
varit jarlen sjelf, och sade: »Än lefver Håkan jarl!»
Också fick han tillfyllest erfara det, innan han kom
ur Venern och utför elfven till sitt land igen. Ty
hvar helst några skilde sig från hufvudhären,

blefvo de strax nedgjorda af jarlens folk. Venern
började äfven lägga sig och ett rykte gick, att konung
Stenkil aktade sig utför med mycket folk från Svealand
jarlen till hjelp. Detta allt bidrog att påskynda
Haralds åtefrtåg.

Efter den hämden lemnade Harald Götarne i fred. Han
stupade kort derefter i ett slag mot konung <i>Harald
Godwinson</i> i England 1066, samma år som konung Stenkil
dog i Sverige.

Mycken oro och många strider blefvo i vårt land
efter konung Stenkils död. Somlige säga, att den
nämnde Håkan blifvit konung, andre att Stenkils söner
blifvit valda till konungar och att Svearne då valt
Håkan. Det enda vissa är, att efter konung Stenkil
funnits en konung Håkan, om hvilken blifvit anteeknadt<footnote>
I en konungalängd, som åtföljer Vestgötalagen.</footnote>,
att »han var född i Levene i Viste härad, satt
konung i 13 vintrar och ligger begrafven i Levene,
der han äfven boren var».

Det var vid denna tid som biskop Adam af Bremen
uppehöll sig hos konung Sven Estridsson i Danmark,
hvilken konung han på det högsta lofordar och af
hvilken han fick alla de underrättelser om vårt
land, som han i sina efterlemnade skrifter lemnat
oss. Dessa äro biskopens egna ord: »I Sverige dog
vid denna tid den allra kristligaste konung Stenkil,
efter hvilkens död, under en strid om kronan mellan
tvänne <i>Erikar,</i> alla de förnämligaste bland Svenskarna
fallit tillsammans med bägge konungarna.» Hvilka
dessa Erikar varit, vet man icke. Det är troligt,
att de voro ättlingar af det gamla konungahuset och
på grund deraf gjorde anspråk på kronan. En sägen,
som gått från far till son och om hvars ålder intet
med visshet kan dömas, utvisar <i>Kimstad</i> i Östergötland
såsom stället, der dessa Erikar stupat i envig mot
hvarandra<footnote>
Tvänne  ryttare af jernbleck, som ännu sitta
på kyrkans tak, skola bibehålla minnet af denna
händelse.</footnote>.

<b>Konung Inge och Blot-Sven.</b>

<i>Inge</i><footnote>
Se slägttaflan å nästa sida.</footnote>,
Stenkils son, nämnes såsom konung af några
omedelbart efter fadern och således med uteslutande
af Håkan, af andra först efter denne. Samtidigt med
honom skall hans broder <i>Halsten</i> också varit konung<footnote>
Underrättelserna om dessa tider äro dock så
obestämda och motsägande hvarandra, att svårligen
någon fullkomlig ordning i dem kan vinnas.</footnote>.
»Han var hofsam och godlynt, skaffade hjelp i
hvarje ärende, som underlades honom» och, när han dog,
»sörjde hela Sverige hans bortgång», säger en gammal
urkund om konung Halsten.

Halsten försvinner likväl snart, och Inge är den,
som uteslutande tager uppmärksamheten i anspråk. Han
skall hafva blifvit uppfostrad i Gardarike, der
han hade fränder och vänner både från fädernet och
mödernet. Farfadern Ragvald jarl hade lefvat sina
sista år der i landet och hans moder, en dotter af
Emund Gammal, var brorsdotter till

Ingegerd, hon, som en gång måste lemna sin hjertans
kär och med den främmande konungen draga österut till
samma land. Om han af fadern enligt gammal sed blifvit
skickad till Gardarike att der uppfostras eller om
han tagit sin tillflykt dit undan oroligheterna efter
faderns död, derom veta vi intet.

Inge, »den mäktige och rike kungen», som han kallas,
var liksom fadern stor och stark till växten och af
ett manhaftigt utseende. Hans gemål hette <i>Mär.</i> Hon
var syster till en rik och myndig man vid namn Sven,
som på det högsta älskades och gynnades af konung
Inge, så att han derigenom betydligt ökade sin makt
och sin rikedom. Inge blef dock sviken af denne
sin svåger.

Kristendomen hade ännu gjort föga framsteg hos
Svearna. Vi hafva sett det i berättelserna om
de heliga männen Eskil, David och Stefan, hvilka
alla voro samtida med denne konung. Inge med sitt
kraftiga lynne, dertill med ungdomens ovarsamhet,
ville med våld utrota de hedniska offren och införa
kristendomen. Hans sätt att gå till väga väckte dock
hedningarnes harm. Deras begrepp om friheten tillät
icke något andligt tvång. »Konungen bröt gammal
landslag» -- sade de -- »då han ville öfverändakasta,
hvad hans fader Stenkil och de


<b>Stenkilska konungaättens slägttafla.</b>,
<img>

andra konungar före honom låtit ega bestånd.»
På ett ting förelade de derför konungen att
antingen vidblifva gammal ordning eller afstå från
konungadömet. »Icke månde jag förkasta det, som jag
i mitt samvete anser vara rättast», svarade Inge
öppet och utan fruktan. Ett väldigt rop uppstod vid
dessa konungens ord på tinget, och man dref konungen
derifrån med stenkastning.

Då steg den nämnde Sven, konungens svåger,
fram på tinget och erbjöd sig att offra efter
gammal sed. Alla ropade dertill ja, och en häst
framleddes och slagtades samt tillreddes till
offermåltid, sedan gudabilderna blifvit bestrukna med
offerblodet. Kristendomen fick en svår stöt genom
denna tilldragelse och konung Inges olämpliga
omvändelseifver, och hedendomen fick i den nyvalde
konungen och hans son en sammanhållningspunkt. Af
de nu åter upplifvade offren fick Sven namnet
<i>Blot</i>-Sven (d. ä. Offersven, af <i>blota,</i> som betyder
offra).

Inge flydde till Vestergötland och fann der skydd
och vänner. Han vistades der ett par år. På tredje
året drog han genom Småland in i Östergötland och kom
helt oförmodadt till den gård, der Sven bodde. Det var
tidigt på morgonen, då Inge med sitt folk kringrände
Blot-Svens gård och satte eld på husen, innan ännu
någon anade en fiendes närvaro. När huset, hvari
konung Sven sjelf låg, började brinna, trängde han
sig genom elden, men stupade för Inges folk.

Efter konung Svens död kom Inge åter till väldet
och behöll det sedan till sin död. Emellertid synes
man kunna antaga som visst, att riket efter denna
tid fortfor att vara deladt mellan Blot-Svens ätt
och den Stenkilska, så att Uppsvearne och Östgötarne
hyllade Blot-Svens ättlingar, Vestgötarne deremot de
Stenkilska konungarna. Några strider mellan Svear och
Götar finnas dock icke vidare under denna konungaätt i
häfderna nämnda. Måhända voro de följande konungarne
i följd af sitt mera fridsamma och fromma sinnelag
mindre böjda att med våld göra sin rätt gällande,
eller insågo de vådan af en strid med Svearna.

Blot-Svens son <i>Kol,</i> som af de fruktbara åren under
hans regering fick namnet <i>Erik Årsäll,</i> var sålunda
konung öfver Uppsvearne och Östgötarne, och efter
honom valdes en <i>Ragvald Knaphöfde,</i> om hvilken vi
nedanför komma att tala, och slutligen Erik Årsälls
son <i>Sverker</i><footnote>
Uppgiften att Sverker varit Erik Årsälls son anses
dock af senare forskare mindre tillförlitlig.</footnote>,
som Östgötarne valde omkring år 1030.

<i>Magnus Barfot,</i> Harald Hårdrådes sonson, var
denna tid konung i Norge. Sitt tillnamn fick han
troligen deraf, att han efter återkomsten från ett
lyckosamt härnadståg till Skotland enligt seden der
gick barbent med en kjortel om lifvet. Mellan denne
konung och Inge i Sverige uppkom ett krig i följd af
den gamla anledningen, nämligen hvem Markerna skulle
tillhöra. Magnus påstod, att landet vester om Venern
upp till Vermland tillhörde honom.

Med en väl utrustad krigshär begaf sig till
den ändan Magnus

från Viken uppför mot Markerna, tvingade öfver allt,
der han for fram, genom mord och brand bönderna att
hylla sig till konung. Derefter lade han med flottan
in i Venern och byggde på <i>Qualdins ö</i> (nu <sp>Kållands ö</sp>)
en skans med vallar af torf och groft timmer samt en
graf deromkring. <i>Fin Skoftesson</i> och <i>Sigurd Ullsträng</i>
förordnades till höfvidsman öfver den 300 man starka
besättningen, och sedan kost och alla förnödenheter
blifvit anskaffade, begaf sig Magnus med den öfriga
hären åter till Norge. -- Konung Inge syntes allt
härunder intet till. Väl hörde man lösa rykten om
att han samlade en här, och Norrmännen gjorde öfver
hans långsamhet en nidvisa, hvari följande rader
förekommo:

<poem>
Allt för länge dröjer Inge
med sin stora nederresa;
</poem>

men långt in på senhösten liknade det sig ännu icke
till, som ryktena skulle blifva verklighet.

Men när vintern kom och isen lagt en brygga öfver
Venern, då fingo de på fästningen en dag se,
hvar konung Inge och hans här tågade fram mot
fästningen. Inge skickade genast och uppfordrade
fästningen, lofvande besättningen fritt aftåg med allt
sitt byte. »Annat lärer konungen få att beställa»
-- svarade Sigurd Ullsträng konung Inges bud -- »än
att visa oss bort som hjord ur hage.» Inge började
nu belägringen, men skickade snart ett annat bud
till besättningen, lofvande fritt aftåg med vapen,
kläder och hästar, dock att de skulle qvarlemna hela
bytet. Anbudet afslogs, och då grep Inge verket an
på fullt allvar. Grafven fyldes med stenar och träd
under häftigt skjutande från fästningen; brädskjul
eller så kallade <sp>flakar</sp> uppfördes, hvarunder de
belägrande kunde någorlunda i skydd för de fiendtliga
pilarna och stenarna arbeta på vallens undergräfvande,
och stenar och eldbränder slungades oafbrutet mot
fästningen. Nu ändtligen begärde Norrmännen fritt
aftåg. De erhöllo det, men med qvarlemnande af allt
bytet, utan vapen och i underkläderna. När de så
tågade ut ur fästningen, fick en hvar af dem ett
slag med ett spö öfver länden, något som ansågs för
en stor vanheder. Markmännen underkastade sig åter
konung Inge.

Magnus vredgades högligen, när dessa tidender hunno
honom. Våren året derpå i första islossningen gick han
derför med en stor flotta genom östra armen af Göta
elf upp i <sp>Flundre</sp> härad till <i>Foxerna.</i> Der steg han
i land och plundrade bygden vidt omkring. Snart kom
dock konung Inge till mötes, angripande Norrmännen med
mycken tapperhet. Dessa stridde i början manligen,
men blefvo snart öfvermannade och spridde sig
omkring under flykten. Vid <i>Fors</i> blef en stor hop
nedhuggen. Konung Magnus sjelf var nära att blifva
fangen. Han bar en röd kappa utanpå harnesket och
var så väl derigenom som af sin stora och ansenliga
växt lätt igenkänlig för de förföljande Svenskarne
hvilka uppbjödo alla krafter för att hinna honom. Vid
hans sida red en man lika stor och högväxt som han
sjelf. Hans namn

var <i>Ögmund Skoftesson,</i> broder till höfvidsmannen på
Qualdins ö. Han såg faran, hvari konungen sväfvade,
och huru den beständigt förstorades. Då båd han
konungen, vid de redo fram i sträckande fart, att
gifva sig den röda kappan. Konungen kastade den till
honom. Ögmund drog den öfver axlarna, och så togo
de hvar sin väg. Konungen kom lyckligt till sina
skepp. Men Ögmund, hvilken de förföljande nu togo för
konungen, kunde med största svårighet slippa undan
Svenskarne och framkomma till skeppen.

Inge återvände den gången nöjd från striden. Konung
Magnus brann af begär att hämnas. Han ryckte
snart åter in i Vestergötland, men vågade sig icke
intränga allt för djupt i landet, utan slog läger nära
elfven. Genom utsända spejare fick han der veta, hvar
konung Inge kom tågande, äfvensom för öfrigt allt, som
förehades hos Svenskarna. Inge slog läger vid Foxerna,
samma ställe, der han vunnit segern öfver Magnus
och Norrmännen. I tysthet bröt nu Magnus upp, tågade
med största hastighet mot Foxerna och öfverrumplade
konung Inges läger midt i djupa natten. Mörkret och
det plötsliga anfallet hindrade Svenskarne att ordna
sig till försvar; de ledo en stor förlust och måste
med konung Inge sjelf gripa till flykten. -- Magnus
ansåg sig genom detta öfverfall hafva upprättat sin
krigsära och var nöjd dermed. Han ville ej vidare
inlåta sig i strid med konung Inge och Götarne,
utan vände åter till Norge.

Då blef det fråga om fred. Sommaren det följande
året, 1101, sammankommo de båda konungarne Inge och
Magnus och dertill Danmarks konung <i>Erik Ejegod</i> till
ett möte, som hölls i Konghäll. När alla der voro
samlade, gingo de tre konungarne ett stycke afsides
ut på slätten, och der uppgjorde de sina saker så,
»att de från de största ovänner på en kort stund
blefvo de bästa vänner». Gränserna -- så beslöto de
-- skulle blifva desamma, som de af ålder varit och
hvar af konungarna behålla det rike, hans fäder haft
före honom<footnote>
Gränserna mellan de tre nordiska rikena hade
under Emund Gammals regering blifvit bestämda genom
<i>Danaholms-mötets</i> beslut, enligt hvilket den lilla
ön <sp>Danaholm,</sp> som ligger i skären vid Götaelfvens
utlopp i hafvet, blifvit skiftad i lika lotter mellan
Nordens riken, och derifrån gick gränslinien så,att
6 gränsstenar sattes mellan Svea och Dana välde, den
första i <sp>Sundervas</sp>, den andra i <sp>Danabäck</sp>, den tredje
vid <sp>Kinnasten</sp>, den fjerde i <sp>Juraksnäs</sp>, den femte
<sp>Hvitasten</sp>, den, sjette <sp>Brimsa</sp> eller <sp>Brömse sten</sp> mellan
Södra Möre i Småland och Bleking. Skåne, Halland
och Bleking kommo sålunda att tillhöra Danmark. Det
låter då nästan, som dessa landskap före detta möte
skulle hafva tillhört Sverige och här till Danmark
afträdts, hvilket dock ingalunda var fallet. Skåne
och Halland tillhörde af gammalt Danmark. För dem
blef således den gamla gränsen gällande. Bleking
deremot ansågs åtminstone af utländingar på 800-talet
tillhora Sverige. Men underrättelserna om detta land
äro få. Troligen voro Blekingsboarne i sjelfva verket
oberoende, lefde ett ständigt vikingalif, utan att
erkänna hvarken Sveriges eller Danmarks öfvervälde
och med kristendomen drogos de till Lunds stift och
så till Danmarks rike.</footnote>. Allmänt gick det talet bland folket,
att ståtligare konungamöte icke varit sedt. Konung
Inge var till kroppsbyggnaden den starkaste och resligaste,

Magnus den hurtigaste och Erik den fagraste bland
män. Till stadfästelse på freden blef Inges dotter
<i>Margareta</i> gifven till äkta åt Magnus, hvaraf hon fick
namnet <i>Fridkulla</i>.

Om konung Inges sista regeringsår känna vi intet,
ej heller hans dödsår kan med visshet uppgifvas. Man
antager, att han lefvat ännu i tio år.

<b>Filip och Inge den yngre.</b>

Efter Inges död trädde hans broder Halstens söner
till konungadömet. De hette <i>Filip</i> och <i>Inge.</i>
De skildras i de gamles skrifter såsom milda, goda
och rättrådiga konungar, vandrande i fromhet och Guds
fruktan samma vägar som fader och farbroder före dem,
så att alla svenske män unnade dem väl och hade dem
kära.

Det gör ett eget vemodigt intryck att läsa de korta,
kärnfulla uttryck, som vi finna i de gamles skrifter
från dessa tider, minnen äfven de om en tid full
af kärna och kraft. Så heter det i en förteckning
öfver kristna konungar -- den skrefs i förra hälften
af 13:de århundradet, således omkring 100 år efter
dessa bröders tid -- om Filip och Inge, »att de foro
väl med Sverige», och om Filip, »att ingen måtte
anklaga honom för kränkning af lagen». Det är ett
enkelt minne från en enkel tid; men på samma gång
huru innehållsrikt och betydelsefullt!

Filip dog först af dessa bröder, redan 1118. Inge
regerade sedan i sju år. Under denna tid inträffade
tvänne tilldragelser, som här förtjena att omnämnas,
nämligen Jemtarnes affall till konung <i>Östen</i> i Norge
och ett korståg till Småland.

Vi påminna oss, huru redan Olof den helige sökt förmå
Jemtländingarne att gifva sig under Norge samt huru
detta försök misslyckades. Före Olof den heliges
tid hade Jemtarne en gång gifvit skatt till Norges
konung. Det var under konung Håkan Adalstens Fostre,
den yngste af Harald Hårfagers söner. När de sedan
åter gåfvo sig under Sveakonungen, om det var under
de inre oroligheterna i Norge efter Håkan Adalstens
Fostres fall eller om det var efter Olof Tryggvassons
fall vid Swoldern -- derom veta vi intet. Nu under
konung Inge den yngres tid lydde de till Sverige.

Mellan Jemtland och Norge hade ända sedan det
förras bebyggande en ständig gemenskap underhållits
förmedelst köpfärderna till Trondhiem. Häraf begagnade
sig konung Östen. Han bjöd de förnämsta Jemtarne till
sig, undfägnade dem rikligen och vann genom sitt kloka
tal och hela sitt uppförande så deras vänskap, att
han inom kort uppnådde sitt syfte. Konung Östen var
också skapad att vinna män för sig. Han var af ett
skönt utseende, med stora blå ögon och ett tjockt,
ljusgult hår, som i stora bucklor föll ned på hans
skuldror. Dertill var han i allt väl förfaren, klok
i råd och tal samt vänsäll och

mycket glad i sitt umgänge. I Norge var han derför
högligen älskad och blef det snart äfven i Jemtland.

Sedan de mäktigaste och anseddaste i Jemtland vunnits
af konungens tal och skänker, lade de råd med den
öfriga allmogen, och alla svuro, att de ville lyda
under konung Östen. Då reste de till Norge till Östen
och tillsvuro honom landet.

Detta skall hafva timat vid pass år 1111, således medan
ännu Filip lefde.

Den skandinaviska Norden har för dessa tider
att uppvisa tvänne konungar, hvilka i kärlek till
äfventyr och bragder, i ridderlighet och konungsligt
sinne hade få sina likar. Den ene var konung Erik
Ejegod i Danmark. Han var Sven Estridssons son,
och vi sågo honom med Inge d. ä. och Magnus Barfot
i Konghäll. Den andre var denne Magnus Barfots och
Margareta Fridkullas son, <i>Sigurd Jorsalafar.</i> Det
är om denne, vi här hafva att tala<footnote>
För att reda Norges konungalängd uppställa vi här
en slägttafla från Harald Hårdråde.
<img>
</footnote>.

Sitt tillnamn »Jorsalafar» fick Sigurd af en färd till
det heliga landet och Jerusalem, som af våra fäder
kallades <sp>Jorsala</sp>. Det var på denna tid sed inom det
vesterländska Europa att göra stora krigståg till det
heliga landet. Dessa tåg kallades <i>korståg</i> och deras
ändamål var att återeröfra de heliga orterna, der vår
Frälsare lefvat och verkat, från de otrognas välde.

Med »de otrogna» förstod man alla, som hyllade
<i>Muhameds</i> lära. Muhamed var född i Arabien och efter hans
död tågade hans folk utom sin halfö, lade under sig
alla kringboende folk och omvände dem till <i>Islam,</i>
som deras lära kallades. I början af 700-talet
(således vid pass när vikingatiden begynner hos oss)
hade Araberne underlagt sig i det närmaste hela det
så kallade främre Asien, hela nordkusten af Afrika
samt i Europa hela den spanska halfön. Kristi lära,
som dessförinnan var rådande i alla dessa länder,
måste vika för eller utrotades helt och hållet af
Islam. De qvarlefvande kristne hade dock en dräglig
ställning, så länge Araberne egde väldet och förde
Islams sak. Men snart förvekligades de
verldseröfrande Araberne, och andra folk af den turkomaniska
rasen<footnote>
De turkomaniska folken hade gått ut från
det nuvarande Turan, mellan Kaspiska hafvet och
Belur-Tag. Jfr. not 2 s. 232.</footnote>
trädde i deras ställe. Dessa voro råare och
vildare, än Araberne varit, och nu blef de kristnas
belägenhet olidlig.

Till de kristna, som ledo af detta förtryck, hörde
äfven alla, hvilka vallfärdade till den heliga
grafven. De kallades <i>pilgrimer</i> och genom dessa fördes
berättelserna om lidandet och förtrycket förstorade
till vesterlandet, der en allmän hämdevrede upplågade
och massor af krigare strömmade till det heliga landet
för att, som vi nyss nämnde, återtaga det.

Det var egentligen från Frankrike, Tyskland,
England och det Normandiska Italien som dessa
<sp>korsfarare</sp> utgingo; mindre från de andra länderna,
ehuru äfven derifrån en och annan lät inviga
sig till korsets stridsman. Sigurd deltog ej i
något af de stora korstågen; hans färd var ett
enskildt företag, framkalladt mera af den i det
nordiska lynnet inneboende lusten för äfventyr och
att genom härnaden vinna gods och ära, ett begär
ytterligare eggadt genom berättelserna af landsmän,
som hemkommit från medelhafsländerna. Vi påminna
oss, att många från Norden drogo till <i>Miklagård</i> --
så kallade nordbon hufvudstaden i det öst-romerska
eller grekiska kejsarriket -- och der såsom <i>Väringar</i>
togo tjenst hos kejsaren<footnote>
Om Väringarne se längre fram.</footnote>. Dit begåfvo sig många
män, som följt de här ofvan omnämnda Fin och Ögmund
Skoftessöner, då de, tillsammans med deras fader,
efter en uppkommen tvist med Magnus Barfot, måste
draga ur landet. Skofte och hans söner dogo alla
på färden, men af deras män kommo många både till
Konstantinopel och Jerusalem, och det var deras tal om
den vinning, nordiske krigare hade hos den grekiske
kejsaren, som spridde begäret att vinna slik ära och
berömmelse, som i så rikt mått kommit Skofte och hans
söner till del af deras färd. Så företog Sigurd det
tåg, som skänkte honom tillnamnet.

Men nu kan man gifva namnet korståg åt hvarje företag
för korsets, d. v. s. kristendomens skull, och då
kan så väl detta Sigurds tåg till det heliga landet
som äfven hans senare tåg till Småland få detta namn.

I Småland hade sedan S:t Sigfrids dagar kristendomen
gått mycket tillbaka. Der funnos -- säger Snorre
Sturlesson -- på denna tid många hedningar i
Sveavälde och många dåliga kristna, d. v. s. sådana,
som väl vidtagit kristna läran, men icke höllo dess
bud. Derför beslöto konungen i Danmark, <i>Nils Svensson,</i>
den yngste af Sven Estridssons söner<footnote>
Se slägttaflan å nästa sida.</footnote>, och Sigurd
Jorsalafar i Norge att gemensamt företaga ett tåg
till Småland för att tvinga dess inbyggare att antaga
eller återtaga kristendomen. Småländingarnes vildhet,
i synnerhet farlig för det angränsande Skåne, förmådde
konung Nils till tåget, och på hans anmodan var Sigurd
icke sen att deltaga i ett företag, som lofvade så
mycken ära. År 1122 om våren lade Sigurd ut från
Norge med 300 skepp och kom snart till Öresund,
der han enligt aftal skulle möta konung Nils. Denne
var dock ej der. Han hade redan varit der och seglat
derifrån, sedan han länge förgäfves väntat på konung
Sigurd. Detta tyckte Sigurd illa vara, hvarför han
styrde österut till <i>Sumaros</i> (eller <sp>Svinraros</sp>)<footnote>
Troligen det nuvarande Simbrishamn.</footnote>
och höll der ting, klagande

öfver att konung Nils icke hållit ord. Han ryckte
vidare fram mot <i>Tumatorp</i><footnote>
<i>Thomarp</i> i Järestads (Jarlestatäs) härad.</footnote>,
som plundrades, hvarpå
han seglade till <i>Kalmar.</i> Här fortsattes härjningarna,
och Småländingarne tvingades sitt låta döpa sig och
pålades en skatt af 1,500 nötkreatur. Derefter
återvände konung Sigurd till Norge med stort
byte. Hans tåg har i konungasagorna fått namn af
<sp>Kalmare-leding</sp>.

Intet finnes i häfderna antecknadt om konung Inge, att
han tagit något steg för att värna sitt land hvarken
mot Östens arbete att draga Jemtland undan Sveavälde
eller mot Sigurd i Småland. Han dog år 1125 af ond
dryck i <i>Vreta</i> i Östergötland, hvarest han skall hafva
grundlagt ett nunnekloster af Cisterciensernas orden.

Den orimmade krönikan säger, att öfver konung
Inges död sörjde alla svenskar, och om biskop <i>Nils
Ulfsson</i> i Upland berättas, det han varit så nära och
innerligt i vänskap med konung Inge förenad, att han
sörjt sig till döds öfver konungens död. Den mindre
rimkrönikan, som låter konungarna sjelfva omtala
det mest framstående i deras lefnad, lägger i konung
Inges mun dessa ord:

<poem>
I Vreta klostet lät mig förgifva
den mig ej unte längre att lifva.
I Telge Ragnhild, min hustru, ligger;
jag tror hon mig nåd af Gudi tigger.
</poem>

Om denna Ragnhild, konung Inges drottning, finnes
följande legend. Hon var till börden en Folkunge
och hade växt upp i fromhet och andaktsöfningar. Vid
Roxens strand i det vackra och bördiga landet förflöt
hennes barndom, och der såg henne först konung
Inge. Hon var då en skön jungfru, sedesam och ljuf
som en ros utan törnen, och snart brann den varmaste
kärlek till henne i konungens barm.

<b>Sven Estridssons slägttafla.</b>

<img>


Konungens kärlek blef äfven besvarad, men äktenskapet
blef barnlöst, och man säger, att drottningen
förblifvit en ren och obefläckad jungfru.

Sedan konungen, hennes herre, i blifvit förgifven på
Vreta, skall hon hafva företagit en pilgrimsfärd till
det heliga landet och Kristi graf, och var en bland de
första, som från Sverige företogo en sådan färd. Vi
hafva nämnt, att sådana vallfärder till de heliga
orterna voro mycket vanliga under dessa tider. Man
ansåg det lända underbarligen till själens frälsning
och till bot för en syndig lefnad att beträda den
jord, som Kristus trampat, och bedja på de ställen,
der han led för våra synder, och derför strömmade
skaror af fromma troende till Jerusalem. -- Drottning
Ragnhild företog färden till sin och sin aflidne
herres själalisa. Många faror och besvärligheter
mötte henne på den långa vägen. Så blef hon en gång
i en skog öfverfallen af röfvare, hvilka alldeles
utplundrade och lemnade henne naken i skogen. Men --
då kommo der Guds englar från himmelen och iklädde
henne en skön och kostelig kjortel.

Ragnhild skall hafva besökt både Rom och
Jerusalem. Vid sin återkomst blef hon abbedissa,
d. v. s. föreståndarinna öfver nunnorna i Vreta
kloster. Der lefde hon sedan i ro och uppnådde en
hög ålder, egnande hela sin tid åt andaktsöfningar
och barmhertighetsverk, besökte sjuka och hjelpte
och lindrade nöden, hvar hon kunde. Af uppgiften
i rimkrönikan finna vi, att hon ligger begrafven i
Telge. <i>S:t Ragnhilds källa</i> i Söderköping skall hafva
fått sitt namn af henne.

<b>Den fortsatta striden mellan Svear och Götar.</b>

Med Inge den yngre utslocknade den Stenkilska
konungaätten, och nu utbröto striderna mellan de båda
hufvudstammarna i full låga. Vi hafva förut nämnt, att
ända från Blot-Svens val till konung Stenkilska ätten
icke mera var ensamt herskande öfver hela Sverige,
ehuru inga strider finnas i häfderna från dessa tider
nämnda. Efter Inge d. yngres död hafva vi bestämda
underrättelser om tvänne konungar, den ene öfver
Svearne och Östgötarne, den andre öfver Vestgötarne,
nämligen hos de förre <i>Ragvald Knaphöfde</i> och hos de
senare <i>Magnus Nilsson.</i>

Ragvald var son af <i>Olof Näskonung</i> och hörde utan
tvifvel till Blot-Svens ätt. Han var en båld och
hugstor man -- säga krönikorna -- af jättelik växt och
ett vördnadsbjudande yttre. Efter Inges död ville
han göra Uppsvearnes gamla rätt att bestämma om riket
gällande och red derför in öfver Vestgötagränsen. Det
var sed då, att en konung, när han red omkring sitt
rike, skulle före inträdet i hvarje landskap lemna
och emottaga gisslan eller, som det hette, <sp>grud</sp>.
Ragvald underlät att göra detta, och Vestgötarne
blefvo deröfver högligen uppretade, anseende det
för den största vanheder, som kunde drabba dem. De
stämde derför tillsammans och öfverföllo och dödade
den djerfve

och stolte konungen vid <sp>Karleby</sp><footnote>
I granskapet af <sp>Ålleberg</sp> ligger byn <sp>Karleby
Långa</sp> i Vartofta härad och Karleby socken, och
derinvid ligger den af folket så kallade <sp>Ravare-hög,</sp>
d. ä. Ragvalds hög, Enligt beskrifning på denna
hög måste den vara en gånggrift. Huru Ragvalds namn
kommit att fästas vid densamma, är troligen omöjligt
att utreda.</footnote>. »Styrde då goder
lagmader (lagman) Vestergötland» -- säger ofvan
anförda förteckning om svenska konungar. Det skall
hafva varit en vid namn <i>Carl</i> af Edsvära.

Drottning Margareta, med det vackra namnet Fridkulla,
blef ej någon <sp>fridsjungfru</sp> för Nordens riken. Väl
synes hon sjelf hafva varit af det fromma och
fridsamma lynne, som utmärkte Stenkilska ätten i
allmänhet, men omständigheterna blefvo ej sådana,
att den handling, som gaf henne tillnamnet, fick
blifva ett fridsfrö i Norden. -- I sitt andra gifte med
konung Nils i Danmark hade hon tvänne söner, <i>Inge</i> och
<i>Magnus</i>. Inge dog helt ung vådadöd. Hans läromästare,
som skulle lära honom att rida, släppte för tidigt
tygeln i konungasonens hand; hästen stegrade sig och
slog af Inge, som fastnade i stigbygeln och släpades
till döds.

Magnus var till växten stor och stark. Högväxtare
man fans ej i Danmarks rike i hans dagar. Dertill
var han väl öfvad i alla idrotter, tapper i strid,
men mycket hersklysten. I morfaderns land, der han
efter Inge den yngres död var arfvinge till stora
gods, hade han många anhängare, och dessa genomdrefvo
hans val till konung efter Inge. Men sådana fläckar
vidlåda hans namn, att han väl må kallas Magnus hin
onde. Om han haft sin hand med i tillblandningen
af den onda dryck, som kostade konung Inge lifvet,
är obevisadt, men bevisadt är, huru han handlade
mot sitt syskonbarn, hertig <i>Knut Lavard</i>.

Denne Knut var liksom Magnus en sonson af Sven
Estridsson och hade lika stora anspråk på riket
efter Nils Svenssons död. Han stod dertill i kraft
och duglighet och ädelt sinne långt framom alla Sven
Estridssons ättlingar. Ensamt detta var tillräckligt
att föda ovänskap och agg hos Magnus. Nu underblåstes
dertill lågan beständigt af konungens andra gemål
<i>Ulfhild.</i> Margareta var nämligen död. Hon hade,
så länge hon lefde, sökt mana godt mellan Sven
Estridssons ättlingar. Äfven konungen sjelf hatade
Knut, hvars goda egenskaper gjort honom af alla
älskad. Vid julen 1130 bjöd Magnus hertigen till sig.

Han hade i sinnet -- lät han förstå -- att göra en
pilgrimsfärd och
ville derunder anförtro gemål och barn i sin ädle
frändes beskydd. Knuts gemål rådde honom till
försigtighet, men Knut ville ej tro på svek af den,
som högtidligen svurit honom broderskap. Han höll
hertiginnans råd för en otidig och ogrundad fruktan
och begaf sig till Roskild<footnote>
En stad vid sydöstra hörnet af Issefjorden i norra
delen af Seland.</footnote>. Till en början syntes
det, som om Knut skulle haft rätt. Gästabudet räckte
i fyra dagar, och intet timade derunder, som kunde
gifva anledning till någon fruktan. Man bröt till och
med upp från gästabudet och for sina färde, utan att
något inträffat. Men knappt hade

hertigen ridit bort en dagsled från Roskild, så
kom ett bud från Magnus. Det var en tysk sångare,
som bad i sin herres namn om ett enskildt samtal
med hertigen i <i>Haraldstedskog.</i> Hertigen var genast
färdig dertill och litade så trofast på sin frändes
vänskapsförsäkringar, att han ville stiga till häst
utan svärd, och det var med knapp nöd som en af hans
trogne tjenare kunde förmå honom att spänna det om
sig. Medan de så redo vägen fram, hertigen och fyra af
hans män samt den tyske sångaren, betedde den senare
sig flera gånger, som om han velat säga någonting,
men alltid tvärtystnade han. Slutligen började han
sjunga om en fru Grimmild, som svek sina bröder,
och allt medan han sjöng såg han så innerligt på
hertigen, som om der legat någon särskild betydelse
i visans ord. Hertigen lade dock ej märke dertill,
utan de fortsatte sin ridt, tills de kommo till utsatt
ställe, der de mötte Magnus. Han skyndade vänligt emot
hertigen, tog honom i famn och kysste honom, Då märkte
Knut, att Magnus hade harnesk under kläderna. Han
studsade dervid, och med ens stod hans gemåls varning
för honom. Han frågade Magnus, hvarför han kom så
beväpnad till ett vänligt samtal. Magnus svarade,
att han ville straffa en bonde. Knut bad för bonden,
men Magnus var obeveklig, lade sin hand på hertigens
arm och bad honom sitta ned. Derpå frågade han, »hvem
Knut ansåg riket tillhöra». -- »Det tillhör konungen»,
svarade Knut. »Låt oss kasta lott», fortfor då Magnus,
»hvem af oss skall ärfva riket efter min faders död.»
Knut genmälde, »att han önskade, det kungen måtte fa
länge lefva». -- Men då sprang Magnus upp, grep honom i
håret och klöf hans hufvud med sitt svärd, utropande;
»Nu skola vi se, hvem af oss skall vara konung i
Danmark.» -- Sångaren hade velat rädda hertigen, men
han hade svurit Magnus en helig ed att ej förråda
anslaget mot Knut, och eden band hans tunga. -- Detta
timade år 1131.

Sådan var den man, som Vestgötarne valde till konung
efter Inges död. I Danmark upplågade efter Knuts
mord ett inbördes krig, som slutade med slaget vid
<i>Fotevig</i><footnote>
En sjöbugt vid byn Stora Hammar, nära Skanör.<footnote>.
Annandag Pingst den 4 Juni 1134 stod
detta slag. Knuts broder <i>Erik</i> anförde hären emot
konungarna Nils och Magnus. Den senare var omgifven
af en mängd de förnämste i Danmark och dertill en
hop prester, till och med biskopar. Magnus stupade i
slaget, och Nils undkom med nöd till sitt skepp. Fern
biskopar och sextio prester lågo bland de slagna på
valplatsen. Nils undkom till Sleswig. Då man varnade
honom att rida in i staden, sade han: »Skola vi också
frukta för skinnare och skomakare?» syftande dermed
på <i>Knutsgillet.</i> Men gillesbröderne kommo väl i håg
sin broder, den mördade Knut Lavard. De gjorde ett
upplopp, och derunder blef konung Nils dödad.

<i>Erik,</i> som stått i spetsen för hämnarne af hans broders
Knut Lavards död, blef konung och erhöll tillnamnet
<i>Emun,</i> d. ä. den minnesvärde.

Vi hafva nämnt, att Svear och Östgötar efter
Ragvald Knaphöfde togo Erik Årsälls son Sverker till
konung. Sedan Magnus stupat vid Fotevig, förenade
sig äfven Vestgötarne om i denne konung, så att han
efter Stenkil var den förste, som åter var konung
öfver hela Sverige.

<b>Nordmän österleds.</b>

Det var en tid, då germaniska folk -- således af samma
stam som Asarne, våra fäder -- bodde i det nuvarande
Ryssland från Östersjön allt intill Svarta hafvet. När
våra fäder begifvit sig derifrån och tagit det land
i besittning, som deras ättlingar ännu ega, är det
naturligt, att gemenskapen med landet, hvarifrån de
kommo, icke genast upphörde, så mycket mer som det
är troligt, att stamförvandter stannade qvar i det
gamla landet. Våra äldsta sagor omnämna äfven en sådan
beröring, och färderna österut äro till och med de
enda, som nämnas. Men denna beröring var icke fredlig,
dessa färder voro härfärder. Förhållandet förklaras
af gamla upptecknade underrättelser från detta land</footnote>
De äro upptecknade af en munk från ett kloster
nära staden Kiew i Ryssland vid namn <i>Nestor.</i> Han var
född 1056 och anses bäfva blifvit död efter 1116. Han
var således samtida med de konungar, hvilkas tid vi
här ofvan sökt skildra.</footnote>.
Dessa antyda en beständigt fortsatt kamp mellan de
qvarboende germanerna och andra från öster påträngande
slaviska och finska<footnote>
De finska folken höra till den mongoliska
rasen, eller en afdelning af den, som kallas den
<i>tschudiska</i> och som af några anses utgöra en särskild
menniskoras.</footnote> folk. Det var då mot dessa, som
våra konungar (Ynglingarne) anstälde sina härfärder,
och således till sina stamförvandters hjelp och skydd,
ehuru de äfven derjemte förskaffade sig besittningar
i dessa länder (Finland, Ingermanland, Estland,
Lifland och Kurland).

Erik Väderhatts tåg till dessa länder äfvensom
andra konungars voro således egentligen riktade
mot östan ifrån framträngande folkstammar, hvilka
ständigt tryckte på Svearnes stamförvandter. Före
honom var i den kedja af händelser, som slutar med
Bråvallaslaget, segervinnaren der, sjelfve Sveakungen,
född i Gardarike.

Ungefär vid den tiden, då Bråvallaslaget drog kämpar
från alla nordiska folk till Sverige, timade i öster
den förändring, att slaviska och tschudiska folk,
Finnar, Ester, Liver trängde fram mot Östersjön och
togo der land i besittning. De der boende folken
af germanisk stam (<i>Roxolaner,</i> hvaraf Rodser, Rosser,
<i>Ryssar</i>), således de egentliga Ryssarne, måste dervid
taga sin tillflykt till stamförvandterna vesterut,
och derifrån, d. v. s. säga från Sverige, kommo då
-- heter det -- mäktiga härkonungar, som gjorde de
fiendtliga folken af annan stam skattskyldiga. Deras
välde var dock hårdt och tryckande, hvarför de
underlagda folken gjorde uppror och fördrefvo dem. Der
upprättades så kallade <i>gorody,</i> d. ä. <sp>gårdar</sp> eller
befästningar, men de frigjorda

folken kommo i en sådan oenighet, att de beslöto
sända bud till dem, som bodde vestan öfver hafvet
och hvilka de kort förut fördrifvit, att de skulle
skicka dem konungar.

Detta folk på vestra sidan om Östersjön kallas
<sp>Varäger</sp> eller <sp>Varjäger</sp>, d. ä. <i>Väringar,</i> ett namn,
som Ryssarne ej kunde uttala. Vi böra skilja mellan
dessa båda folknamn Ryssar och Väringar. Ursprungligen
voro, som vi hafva sett, Ryssarne (Roxolanerne) ett
folk af samma stam som Svearne. Finnen kallar ännu
i dag Svensken <sp>Ruotsalainen,</sp> d. v, s. Ryss, medan
han kallar Ryssen <sp>Vänälainen,</sp> d. v. s. en <sp>Väner</sp>
eller <sp>Wender,</sp> hvilket folk åter var ett slaviskt
folk. Dessa ursprungliga (germaniska) Ryssar antogo
snart det slaviska folkets seder och språk, efter
som arten är hos det germaniska folklynnet att
lätt låta påtrycka sig en främmande prägel och sedan
helt och hållet öfvergå uti och sammansmälta med
det folket, som denna prägel tillhör. På den tiden,
då sagotecknaren (Nestor) lefde, var detta redan en
afgjord sak, så att det folket <sp>Ros,</sp> Ruotserne eller
Ryssarne, redan hade blifvit Slaver.

Namnet Väringar, som egentligen betecknar folken
vestan Östersjön, uppkom först senare. Men till
uppteckningen!

»Vårt land är stort och godt», sade sändebuden till
våra fäder, »och med allt välsignadt, men det är
ingen ordning; kommen, våren våra furstar och regeren
öfver oss.» -- Trenne bröder, säger sagan, foro på
denna uppmaning österut. De hette <i>Rörek, Signjut</i> och
<i>Thorvard,</i> hvilka namn sedermera förändrades, så
att de på Nestors tid ljödo så: <sp>Rurik, Sineus</sp> och
<sp>Truvor</sp>. Dessa bröder och deras följen upprättade
trenne riken, hvilka sedermera sammansmälte till
ett. Detta rike kallades <sp>Gardarike,</sp> helt visst af
de ofvan nämnde gorody eller gårdar, som de slaviska
eller turkomaniska folken uppfört, men hvilka nu de
tre bröderne bemäktigade sig. Sedermera inkallade
dessa furstar till sitt skydd och till sina inbördes
strider -- ty sådana uteblefvo icke heller der --
krigare från andra sidan hafvet. Sådana kommo också,
och till slut blef det sed att hålla en stående här af
sådana krigare. Dessa kallades Väringar af ordet <i>var,</i>
som betyder edligt <sp>löfte</sp> eller förbund, och väringar
är således detsamma som <sp>edsförbundna</sp>. Detta skedde
i slutet af 900-talet.

Efter Rurik namnes en <i>Helge,</i> som Ryssarne kallade
<i>Oleg.</i> Hän underlade sig Kiew (Kiaenugard) och gjorde
sedan utför Dniepern ett tåg ända till Konstantinopel,
der han af den grekiske kejsaren utpressade stora
penningsummor och andra fördelar för de Ryssar,
som i handelsärenden besökte den stora staden. Oleg
efterträddes af Ruriks son <i>Ingvar,</i> som Ryssarne
kallade <i>Igor.</i> Äfven han gjorde år 941 ett tåg till
Konstantinopel, hvilket dock aflopp olyckligt. Hans
skepp förstördes nämligen af den så kallade <sp>grekiska
elden</sp><footnote>
Den s k. <sp>grekiska elden</sp>, om hvars förfärliga
verkningar de gamles skrifter innehålla så mycket,
har aldrig blifvit till sina beståndsdelar känd. Så
mycket vet man, att den bestod af ett ämne, som tände
äfven under vattnet. Den uppfans af en grek <i>Kallinikos</i>
redan år 608 efter Kristus.</footnote>. --

Hemkommen rustade sig Igor till ett nytt tåg och sände
till och med bud öfver hafvet till Svithiod om
hjelp. Kejsaren i Konstantinopel hette då <i>Romanus,</i>
och han vågade icke afbida detta andra anfall,
utan bjöd fred på samma vilkor, som dem Oleg
erhöll. Det var år 945. Mycket berömdt i Norden var
detta Ingvars eller Igors tåg, och mången runsten
står ännu i vårt land, manande till minne af de män,
som deltogo deruti.

Denne Igors sonsöner <i>Jaropolk, Oleg</i> och <i>Wladimir</i>
(<sp>Valdemar</sp>) lågo i strid med hvarandra. Jaropolk
öfverföll och dödade Oleg, hvarpå Wladimir, sedan han
fått tidender derom, lemnade sin hufvudstad <sp>Nowgorod</sp>,
en stad, som våra fäder kallade <sp>Holmgård</sp>, och
flyktade till Sverige. Här samlade han en här, med
hvilken han åter begaf sig öfver till sitt lemnade
rike, öfverföll och dödade sin broder samt blef så
ensam herskare öfver Gardarike. Han var den förste,
som inrättade en stående här af nordiska krigare,
hvilka han fördelade i de särskilda qvarteren af
sin hufvudstad Kiew. Vi känna väl Sigurd, Erik
Bjodeskalles son, huru ansedd han var i Wladimirs
rike och huru han der fick se och lära känna sin
syster Astrids son, Olof Tryggvasson, hvilken derefter
uppväxte hos morbrodern och vid hofvet hos Wladimirs
drottning.

Sedan Wladimir besegrat sin broder, hade han i Kiew
sin förnämsta hufvudstad, och der voro hans väringar
en utvald trupp af de yppersta kämpar. Men der uppkom
oenighet mellan Wladimir och väringarna. De sade en
gång -- berättar Nestor -- till Wladimir: »Denna stad
tillhör oss; vi hafva eröfrat den och vi vilja hafva
2 grivner i lösepenningar för hvarje invånare.» --
»Vänta en månad», svarade Wladimir, »tills mårdskinnen
komma.» Och väringarne väntade, men mårdskinnen
kommo icke. Då sade väringarne: »Du har narrat oss,
Valdemar, men vi känna vägen till Grekland!» -- »Nå
väl», sade Wladimir, »så dragen dit!» -- De utvaldaste
och tappraste förmåddes emellertid att stanna; men
de öfrige drogo åstad till den gamla kejsarstaden,
väl bekant för dem, och der de hoppades, att siden och
guld skulle blifva lönen för deras tjenst, i stället
för ekorrskinn och mårdskinn. Wladimir sände dem i
förväg ett bud till kejsaren. »En hop väringar komma
till dig», lät han helsa och säga; »utsätt dig ej för
faran att låta dem vara tillsammans i din stad, ty då
lära de begå oordningar der liksom här. Fördela dem,
låt dem omkomma, men framför allt låt ingen komma
tillbaka.»

Wladimir, som fått tillnamnet den <sp>store</sp>, regerade
mellan åren 980 och 1015. Han gifte sig med
en kejsardotter från Konstantinopel och lät vid
samma tillfälle döpa sig jemte många <sp>bojarer</sp> eller
ädlingar. Hans farmoder <i>Helga</i> eller <i>Olga</i> var den
första i Ryssland, som antog krisjtendomen. Hon
gjorde efter Igors död en resa till Konstantinopel,
blef der af kejsaren på det praktfullaste sätt
emottagen och lät under sitt vistande der döpa sig,
erhållande i dopet namnet <sp>Helena</sp>. Hennes son var
en obändig krigare, men sonsonen

blef, som nämndt är, krislen, och lät utgå en
befallning, att »eho, som ej lät döpa sig, skulle
behandlas som sin furstes fiende». -- Strömmarna fyldes
af ödmjuka Ryssar till tusendetal; alla omfattade
med ifver en lära, som deras herre och hans bojarer
antagit. Så kristnades Ryssland.

Det var denne Wladimirs son, som hemförde till brud
den svenske Olof Skötkonungs dotter Ingegerd. Hos
honom tjenade som väring en <i>Emund Ringsson</i> med
sitt följe af 720 krigare. Han var broder till den
Dag Ringsson, som med sitt folk stötte till Olof
den helige, då han tågade öfver norra Sverige till
sitt hemland, viljande återtaga det. Med tillhjelp
af denne Emund, som anlände till Gardarike just då
Jaroslaw som bäst behöfde hjelp, besegrade Jaroslaw
en sin slägting och blef så ensam herre öfver hela
riket. Men kort derpå uppstod der missämja mellan
varägerna och Jaroslaw. Han vägrade dem nämligen
den utlofvade solden, och i harmen deröfver gaf sig
Emund med sitt folk under en brorson till Jaroslaw
och blef hans man. Denne började krig med Jaroslaw
1021, och under detta krig lyckades det Emund att taga
Ingegerd, Jaroslaws drottning, till fånga. Han kunde
då föreskrifna fredsvilkoren, enligt hvilka Jaroslaw
för sin drottning gaf Kiew åt brorsonen och åt Emund
staden <sp>Polotsk,</sp> med förpligtelse att försvara
gränsen mot främmande angrepp. Der blef då åter
fred i Gardarike och den varade, medan Emund lefde,
ty ingen vågade anfalla honom.

På Aldeigjaborg satt då ännu jarlen Ragvald Ulfsson,
Ingegerds och Olof den heliges vän, och när honom voro
många män från vårt land. Han hade utom sonen Stenkil,
Sveakungen, ännu tvänne söner <i>Ulf</i> och <i>Eilif,</i> hvilka
året efter Olof Skötkonungs död kommo till Sverige och
vistades der någon tid hos deras ädle frände Anund
Jakob. Efter jarl Ragvalds död, som skall hafva
inträffat vid tiden för Stiklarstadslaget, blef
Eilif hans efterträdare i Aldeigjaborgs jarldöme.

Efter slaget vid Stiklarstad kom äfven Olof den
heliges styfbroder, den unge, tappre och ståtlige
Harald, till sina fränder i Gardarike, och skall der
af Jaroslaw blifvit satt till den andre höfdingen
öfver hans krigare. Jaroslaws och Ingegerds dotter
Elisif var då redan en vuxen jungfru, och snart tändes
hos fränderna böjelse för hvarandra, en böjelse, som
väl fick rotas under de två år Harald var i Jaroslaws
tjenst. När dessa år voro förlidne, friade Harald
till den unga prinsessan. »När du blifvit något
äldre», svarade Jaroslaw, »och förvärfvat mera
erfarenhet, makt och gods. Ännu skulle det vara
öfveriladt att bortgifta henne till en utländsk
man, som hvarken har rike att råda öfver eller eger
någon rikedom.» Sedan Harald erhållit detta besked,
tog han orlof och begaf sig till »den stora staden»,
till Konstantinopel.

Det ligger i sakens natur, att väringarnes trupp i
Gardarike till största delen -- åtminstone i de första
tiderna efter det furstarne började hålla en sådan
stående skara af krigare -- utgjordes af Svear.

De stodo Gardarike närmast och hade med det stått
i den när måste beröring. Sedan kommo dit, som vi
hafva sett, män äfven från de andra skandinaviska
rikena och Island. Det är också Isländarne, vi hafva
att tacka för hvad vi veta om dessa tåg i österled.

Men vi öfvergå till Miklagård och till väringarna
der; de voro vida mer ryktbara och vi känna vida
mer om dem, ehuru likväl mindre om någon af våra
landsmän. Vi kunna väl skildra färden i österled,
skildra lifvet i Konstantinopel, huru väringarne hade
det, men någon framstående händelse ur svensk mans
lefnad känna vi icke. -- För att dock gifva läsaren
ett begrepp om väringarnes ställning och lif i det
gamla kejsarriket, att han må kunna döma något om
fadrens öden äfven der -- enär tapperheten, farorna,
striderna och segrarne öfver hufvud voro desamma
-- vilja vi följa Olof den heliges broder Harald
Sigurdsson på hans färd till Miklagård. Han är hos oss
redan bekant af det föregående, ty han blef sedermera
Norges konung och fick då tillnamnet Hårdråde.

De grekiske kejsarne i Europa hade af sina grannar,
konungarna i Gardarike, lärt känna de väringiska
krigarnes stora värde och öfverlägsenhet öfver andra
folk. De väringar, som ifrån Kiew och Wladimir drogo
till deras stad, blefvo derför på det högsta välkomna,
och någon nyhet var det alldeles icke der att taga
främlingar i tjenst. Redan före Kristi födelse, på
Romarnes lysande dagar, finna vi Germaner i tjenst
hos dem. Sedan deras rike blifvit deladt i tvänne,
det <sp>öst-romerska</sp> och det <sp>vest-romerska</sp>, bildade
hos båda rikenas kejsare germanfolk stående härar,
hvilka utgjorde förnämsta stödet för deras troner. Det
vest-romerska riket blef dock snart ett rof för dessa
germaner. Det öst-romerska lefde länge qvar och äfven
sedan den stora folkvandringens ström satt sig -- den
kan anses hafva fortvarat ända vid pass år 800, och
således till kejsar Carl den stores tid -- rådde seden
att värfva det dugligaste folket bland barbarerna, med
hvilket ord greker och romare betecknade en hvar, som
icke talade deras språk eller kände deras bildning.

Från slutet af 10:de århundradet, eller på 990-talet,
finna vi väringar i Konstantinopel, och dessa
Miklagårdsväringar hafva vunnit sådan ryktbarhet
för sin tapperhet, sitt mod och sin omutliga trohet,
att från denna tid det icke blir fråga om andra än
dessa. -- Vi vilja först framställa deras förhållande
i allmänhet och sedan skildra några enstaka händelser
ur deras på äfventyr och faror så rika lif.

Väringarne togo tjenst mot en viss sold, men voro
underkastade de strängaste lagar så väl i afseende på
deras förhållande till kejsaren som till hvarandra,
hvilket sistnämnda var nödvändigt, då det ofta
kunde hända, att tvänne dödsfiender här träffades
för att lefva tillsammans och dela striderna och
äran som kamrater. Den enskilda hämden måste här
vika. En strid eller ett slagsmål straffades enligt
väringarnes lag ögonblickligen med döden. Dessa
väringarnes lagar hade

mycken likhet med Jomsvikingarnes, och osannolikt är
det icke, att de senares hafva legat till grund för
de förras.

Men de förmåner väringarne egde motsvarade också
deras stränga förpligtelser. De omgåfvo och bevakade
närmast kejsarens person. I staden och på resor
eller på krigståg, öfver allt följde de kejsaren,
och när kejsaren lemnade sin hufvudstad, anförtrodde
han stadsnycklarna åt de väringar, som dröjde qvar
i staden. I hufvudstaden bestod deras förnämsta
göromål i att hålla vakt så väl utanför det kejserliga
palatset som i palatsets inre utanför kejsarens
innersta rum. Deras kasern låg i palatsets sydvestra
flygel. Deras vapen utgjordes af långskaftade
nordiska yxor, en aflångt rund sköld och svärd vid
sidan. Vid alla högtidliga tillfällen, der kejsaren
visade sig i hela glansen af sitt praktfulla hof, voro
väringarne med, och deras anförare, <i>Akoluthos</i> -- ett
grekiskt ord, som på vårt språk betyder följeslagaren
-- ansågs för en af rikets förnämsta embetsmän, hade
stort inflytande vid hofvet och var oskiljaktig från
kejsarens person, hvaraf hans grekiska benämning. En
sed, som anses hafva varit en af väringarnes förnämsta
företrädesrättigheter, var den s. k. <i>Poluta-Svarf</i>
(egentl. palats-fejningen<footnote>
Af <sp>poluta</sp>, en förvridning af ordet palatium,
som betyder palats, och <sp>svarf</sp>, som egentligen
betyder fejning, afskurning.</footnote>). Den bestod deruti,
att vid en kejsares död väringarne egde rättighet
att genomvandra hans skattkammare och derunder taga
och behålla allt hvad de kunde nå.

<i>Gest och Thorsten.</i> Gest var en rask ungersven
från Island. Hans fader hade blifvit dräpt af en
öfvermodig, men mäktig man vid namn <i>Viga-Styr.</i> I
stället att vilja erlägga böter för den dödade
tillbjöd han hånande den unge Gest ett grått och
skabbigt lam i ersättning. Gest sade intet till
detta hån, men kort derefter gaf han Viga-Styr
sitt banesår med de orden: »Der har du för det grå
lammet.» Förföljd af den dödades mäktiga slägt,
måste Gest lemna sin fäderneö, och han begaf sig
då till Norge. Så snart detta blef kunnigt, begaf
sig genast Styrs son Thorsten dit för att dräpa
honom. Ankommen till Norge, fick han veta, hvar Gest
uppehöll sig i fjordarna, och skyndade att träffa
honom; men hans fartyg kantrade mot ett skär, och
han skulle hafva omkommit, om icke Gest sjelf räddat
honom och ädelmodigt skänkt honom lifvet. Thorstens
begär efter hämd var dermed dock icke släckt. Ännu
en gång försökte han öfverfalla och döda Gest hos
bonden, der Gest uppehöll sig. Bonden ville döda
Thorsten, men Gest räddade honom äfven den gången,
i det han bad bonden för hans lif. -- Gest begaf sig
då till Konstantinopel, hvarest han lät värfva sig
bland väringarna. Men knappt hade han varit der
någon tid, förr än äfven Thorsten infann sig der och
likaledes lät inskrifva sig bland väringarna. Det var
väringarnes sed att dagligen, då de ej voro stadda i
tjenstgöring, öfva sig med allehanda kroppshärdande
lekar. En dag, under det väringarne sålunda som bäst
lekte, gaf sig Thorsten i färd med Gest

och ville dräpa honom med ett saxsvärd, som han
hade gömt under kappan. Hugget träffade dock
endast skuldran på Gest. Der blef en allmän
uppståndelse bland väringarna; Thorsten greps
och enligt deras lagar skulle han ögonblickligen
dräpas. Men äfven den gången, den tredje bad Gest
om nåd för Thorsten, erbjudande hälften af all sin
egendom såsom lösepenning. Denna lösesumma antogs,
och Thorsten fick nåd. Då båd Gest honom upphöra
med att längre stå efter hans lif, och Thorsten
lofvade, det på vilkor att Gest aldrig ville komma
till Norden tillbaka. Desslikes gaf den ädle och
högsinte Gest sin fiende respengar till hemfärden,
enär Thorstens egodelar voro åtgångna under hans
vistande i Miklagård.

<i>Harald Sigurdsson.</i> Sent på högsommaren 1032 drog
Harald Sigurdsson, Olof den heliges broder, från
sina fränder och sin hjertans kär i Gardarike till
Konstantinopel. Hans följe, som icke var obetydligt,
bestod af Svear och Norrmän samt af Ryssar.

I Konstantinopel regerade då en kejsare, som
hette <i>Romanus,</i> och hans kejsarinna hette <i>Zoë.</i> Hon
var redan 50 år, men blef dock förälskad i en ung
man från <sp>Paphlagonien</sp> vid namn <i>Michael.</i> Denne blef
genast upphöjd till en af de förnämsta platserna vid
hofvet. Efter någon tid lät Zoë afdagataga kejsaren
med förgift, hvarpå hon gifte sig med sin älskare och
upphöjde honom på tronen. -- Sådana tilldragelser voro
alldeles icke ovanliga i detta rike. Dess historia
fylles af lömska mord och det djupaste sedliga
förderf.

När Harald kom till Konstantinopel och i kejsarens
tjenst, drog han genast ut att värna riket mot
fienden, och först efter flera års förlopp återvände
han till hufvudstaden. Han hörde då ännu icke till
väringarna, ehuru de under kriget beständigt hyllat
sig till honom. Han var i sin ålders blomma, blott
22 års gammal, ovanligt hög och reslig till växten,
han hade ett manligt skönt ansigte, omgifvet af ett
vackert ljust hår.

Ingen visste då ännu i kejsarens stad hvem den reslige
ynglingen med herskareblicken egentligen var, och
Harald hade allt sedan sin ankomst till Konstantinopel
gått till väga med den största försigtighet. För ingen
hade han uppenbarat sitt rätta namn, icke en gång för
väringarna, utan kallade sig <i>Nordbrikt.</i> Orsakerna till
denna försigtighet voro dels den misstänksamhet,
hvarmed man i allmänhet i Konstantinopel betraktade
Ryssarne, dels den omständigheten att utländska
konungasöner ej tåldes der, än mindre kunde få någon
beställning.

Emellertid väckte hans person och den
hemlighetsfullhet, hvari han insvepte sig, mycken
uppmärksamhet till och med bland väringarna. Alla
undrade, hvem han kunde vara, ynglingen med
den befallande blicken, som af sina följeslagare
behandlades som höfding och dock icke var höfding. <i>Mård
Hundrödsson,</i> en Islandare och <sp>Svithöfding</sp>,
d. v. s. anförare för en afdelning af väringarna, en
man, som härstammade från en af de förnämsta slägter
i Norge, sökte utforska af Haralds män, hvem denne
Nordbrikt var, och gaf sig derför i tal med

<i>Halldor Snorresson.</i> Han och <i>Ulf Uspaksson</i> voro de
förnämsta af Haralds följe. Halldor, som var en tyst
och fåordig man, svarade undvikande på väringens
spörsmål och lät icke aflocka sig hemligheten. Kort
derefter lemnade Mård väringarne för att resa
hem, och det säges att han då skall hafva låtit
undfalla sig följande yttrande: »Stora planer lära
framdeles komma till utförande», liksom om han anat,
hvem den hemlighetsfulle ynglingen var och hvad
märkligt allt han skulle utföra, när han en gång kom
tillbaka till Norden.

Hände sig så en gång någon tid derefter, att
väringarne som vanligt en dag voro sysselsatta med
sina kämpalekar, hvarvid några sutto tillsammans
och sågo på, fördelade i tre kretsar. Då kom
kejsarinnan gående der förbi. Hon stannade der en
stund och såg med beundran på väringarnes lek och
deras raska rörelser, vittnande alla om den högsta
styrka och vighet. Som hon så hade stått en stund,
fick hon ögonen på en af de tre kretsarna, hvilka
liksom hon åskådade kamraternes lek. I den kretsen
befann sig Nordbrikt. Hans manliga skönhet, den höga
kämpagestalten och den stolta, konungsliga blicken
gjorde ett starkt intryck på kejsarinnan. Hon gick
strax fram till honom och sade: »Hör du, norrman,
gif mig en lock af ditt hår!» -- Harald såg nästan
föraktligt på den gamla kejsarinnan, och hans svar
på hennes begäran framkallade alla närvarandes
löje på samma gång som de förundrade sig öfver hans
djerfhet. Kejsarinnan fäste sig mindre vid det grofva
i skämtet än vid sjelfva skämtet och gick derifrån,
utan att i tankarna kunna skilja sig från hans
skönhet. -- Denna kejsarinnans ynnest skall emellertid
hafva förskaffat Harald ganska tidigt anförareskapet
för väringarna.

Harald vistades sedan i många år i kejsarens tjenst
och sagorna äro uppfylda af berättelser om alla
hans många utförda bedrifter i Italien, Sicilien,
Afrika och Asien. -- Men år 1043 uppsade Harald sin
tjenst hos kejsaren. Ett krig, som började det året
med Ryssland, der Jaroslaw, Elisifs fader, ännu
herskade, dertill tidender, som kommo från hemmet och
hvilka förmälde att Magnus, hans brorson, var blifven
konung i Danmark, dessa omständigheter synas hafva
bestämt Harald. Vi må här omtala hans sista äfventyr
i Konstantinopel.

Under ett af de många krigstågen hade Harald råkat i
oenighet med den grekiske öfverbefälhafvaren. Denne,
som i våra sagor kallas <i>Gyrge,</i> baktalade Harald
vid hofvet och lät förstå, att om Harald fick så
fara fram, som han hittills gjort, skulle han snart
vilja göra ett försök att störta kejsaren sjelf från
tronen. Utom denne afundsmän hade Harald fått en ännu
farligare fiende i kejsarinnan Zoë sjelf. Kejsarinnan
hade nämligen fattats af kärlek till den stolte
väringen och låtit honom förstå denna sin känsla på
ett mera tydligt sätt än då hon, af beundran för hans
yttre, blott begärde en lock af hans hår. Men Harald
kunde aldrig besvara denna låga, och kejsarinnan såg i
sin systerdotter, den sköna <i>Maria,</i> den, som beröfvat
henne, hvad hon ansåg som sitt -- Haralds hjerta. Som
det plägar ske i de södra

länderna, förbyttes hennes försmådda kärlek i hat,
och äfven hon förtalade Harald hos kejsaren, sägande
att han sökte förföra Maria. Nu var saken den, att
Harald verkligen hade friat till Maria, men icke
fått henne -- och orsaken var den gamla kejsarinnans
egen kärlek. Emellertid hade de båda älskande ofta
sammankomster i en kammare, som var utbyggd öfver
sjön, så att denna gick fram derunder. En gång, just
som de voro der tillsammans, berättades detta för
kejsaren af Haralds fiender, hvilka hade utspanat
och kände hvarje hans steg. Kejsaren, som då var
<i>Konstantin Monomachos</i> eller som han i våra sagor
kallas <i>Munak,</i> begaf sig genast till den anvisade
kammaren för att öfverraska Harald. Maria märkte dock
faran i tid, så att hon hann släppa ned Harald genom
en lucka på golfvet, innan kejsaren inträdde. Denne,
som fann ingen utom Maria i kammaren, trodde att man
sagt honom en osanning.

Men hatet hvilade icke. Kort derefter lät Gyrge
kejsaren förstå, att Nordbrikt vore opålitlig i
sin vakthållning och bad kejsaren utsända en skara
beväpnade män mot vakten för att pröfva honom. Harald
var dock på sin vakt och lät dräpa hela skaran, så
att kejsaren syntes endast få skam och skada af att
följa Gyrges råd.

Slutligen lyckades det dock Zoë att få Harald kastad
i fängelse och tillika med honom hans båda stallbröder
Halldor Snorresson och Ulf Uspaksson. Det skedde i
synnerhet emedan Harald icke till kejsaren lemnat
den andel i krigsbyte, som tillkom honom. -- På vägen
till fängelset uppenbarade sig Olof den helige för
sin styfbroder, och på det stället uppfördes sedan
ett kapell åt S:t Olof.

Fängelset var en rund håla, belägen djupt under jorden
och med endast en ingång öfverst i taket. Genom hålan
flöt en liten bäck, och vid den låg en giftig etterorm
och sof. Ormen lefde af döda kroppar och af dem,
som på kejsarens befallning lefvande kastades ned
i hålan. Här och der på hålans botten lågo skelett
och lemningar af ännu ej förtärda menniskokroppar. De
tre männen satte sig på liken, och Halldor beklagade
deras fara, som skulle blifva ännu större, när ormen
vaknade. Harald bad dem dock vara vid godt mod. »De
skulle alla» -- sade han -- »bedja till hans broder Olof
om hjelp och göra högtidliga löften till honom.» De
gjorde så. »Nu vilja vi angripa ormen», sade derefter
Harald och bestämde, huru de dervid skulle gå till
väga. Halldor sprang fram och satte sig på ormens
hufvud, och Ulf, som var starkast, på hans stjert,
och med detsamma angrep honom Harald med en knif,
det enda vapnet man låtit honom behålla. Med den
venstra armen, kring hvilken han vecklat kappan,
körde han en käpp i ormens gap, medan han med den
högra, som höll knifven, gaf honom ett väldigt hugg,
der han trodde sig träffa hjertat. Ormen våndades
svårligen i dödskampen, och när Harald sjelf satte sig
på honom, lyftes han högt i vädret af ormens bugtande
rörelser. Genom S:t Olofs hjelp och Haralds och hans
mäns raskhet lyckades de dock till slut gifva ormen
banesår. Så sutto de dygnet öfver till följande natt.

Då, när allt var tyst och stilla, hördes ett svagt
ljud liksom af steg, som närmade sig hålans mynning,
Det var så äfven, och en röst frågade genom öppningen
af hålan, »om der fans någon lefvande menniska». De
tre männen svarade, »att de voro oskadda», och då
rösten sedermera tillbjöd dem frälsning, kan man döma
om deras glädje. Ett tåg nedkastades till dem, och
först uppdrogs Halldor och Ulf, sist Harald. Rösten,
som tilltalat dem, var en qvinnas. Hon och tvänne
tjenare hade räddat dem. Hon omtalade, huru som konung
Olof uppenbarat sig för henne i drömmen och lofvat
henne befrielse från en sjukdom, som plågade henne,
om hon ville frälsa hans broder, som Olof icke ville
skulle lida vedermöda i de södra länderna, äfven om
han icke alltid kunde gilla hans färd. Harald tackade
mycket den frälsande qvinnan, men mest tackade han
och hans stallbröder den helige Olof.

Så fort Harald sålunda blifvit befriad från
fängelset, skyndade han till väringarna, hvilka
blefvo glada öfver att se honom. Han befalde dem
genast stå upp och väpna sig och följa honom, hvilket
skedde. Derpå gick han, åtföljd af väringarna, till
kejsarens sofgemak. Der bröto de upp dörren, grepo
den förskräckte kejsaren och utstucko bägge hans
ögon. Derifrån ilade de till det rum, der Maria låg,
och bortförde henne. Så skyndade de till stranden,
togo två fartyg och rodde ut i Sævidarsundet<footnote>
Sævidarsundet var Konstantinopels hamn, som
Grekerne kallade <sp>Chrysokeras</sp>. Helt visst fick det
sitt nordiska namn af de trädstammar, på hvilka den
långa, grofva jernkedjan flöt, då hon spändes öfver
sunden från <sp>Akropolis</sp> till <sp>Galata</sp>. Dessa sjöträd
kallades på vårt fornspråk <sp>sævidir</sp> och deraf namnet
på sundet.</footnote>. Detta
funno de stängdt med tjocka jernkettingar. Harald
gaf då befallning att alla, som icke rodde, skulle
med deras packning och andra tunga saker gå akterut,
så att fartygens förstammar skulle komma så högt i
vädret som möjligt; derpå skulle de med all kraft ro
upp på jernkedjan, och när de så icke kunde komma
längre, skulle de på samma sätt springa förut. De
gjorde, som Harald befalde, och det gick bra på det
fartyg, der han sjelf var; det kom verkligen öfver
jernkedjan. Men när det andra fartyget kom midt öfver
kedjan och männen skulle springa förut, brast den
bräckliga farkosten och många af männen drunknade;
de öfrige blefvo räddade på Haralds fartyg.

Nu hade Harald gjort sig fri från kejsarinnan och
sluppit ut ur Miklagård. Han och hans män styrde
kurs mot Svarta hafvet, och snart öppnade sig sundet
och hafvet låg framför dem. Då satte Harald Maria i
land och gaf henne säkert följe till staden, bedjande
henne vid afskedet helsa Zoë, att Harald var borta,
och spörja, hvem af dem, som nu fått öfverhanden,
han eller hon, då nu intet hade hindrat honom att få
Maria, om han hade velat.

Så kom han till Gardarike och till Elisif åter, och
der blef bröllop, och derefter begaf sig Harald till
Sverige. Huru han sedan blef

konung i Norge och stupade på en härfärd till England,
derom hafva vi redan talat.

<i>Kejsar Kyrialax och slaget på Petzinavallen</i><footnote>
D. v. s. slätten kring Petzina-floden. Den flyter
i sydöstra delen af det nuvarande Bulgarien i östlig
riktning till Svarta hafvet och heter nu <sp>Kamtschyk</sp>.</footnote>.
Det hände sig en gång, då Kyrialax<footnote>
Namnet Kyrialax är egentligen en förvridning
af de grekiska orden: <sp>Kyrios Alexios</sp> ock betecknar
<sp>Alexius Comnenus</sp>. Men det synes blifvit begagnadt
som ett stående namn på de grekiska kejsarne,
liksom Burislef och Jaroslaw på de wendiska och
gardarikiska konungarne; och detta slag anses hafva
varit det, som inträffade under kejsar <sp>Kalo-Johannes</sp>,
en son till den nämnde Alexius.</footnote>
var kejsare i Grekland, att der kommo tidender till
honom om en stor här af hedningar, som infallit i
hans rike. Kyrialax tågade genast med hären emot
hedningarna, och väringarne voro med. När de kommo
till Petzinavallen, mötte de fienden, som der slagit
läger och omgifvit det med stora vagnar, på hvilka
voro torn med stridsgluggar. Omkring denna vagnborg
var uppdragen en djup och bred graf. Men hedningarne
uppstälde sig i slagordning framför vagnborgen, och
när striden begynte, blefvo Grekerne slagna och ledo
stor förlust. Kyrialax bildade då en ny slagordning af
Franker och Flämingar, men äfven de blefvo af fienden
tillbakaslagna. Kejsaren blef ond och förebrådde sina
stridsmän deras ofärd. De svarade, »att han kunde
nu försöka sina vinbälgar, väringarne». -- Kyrialax
ville dock icke så förspilla sina yppersta män, så få
som de voro, emot ett så öfverlägset antal. Men en,
<i>Thorer Helsing,</i> var då väringarnes höfding, och han
tog till ordet och sade: »Om än brinnande eld vore i
vägen, skall dock jag och mina följeslagare med mig
springa deruti, allenast vi visste, att du, Kyrialax,
finge fred härefter.» -- Kejsaren rådde dem att göra
ett löfte till deras konung, den helige Olof, för att
erhålla hans hjelp och bistånd. Väringarne gjorde då
det löfte att på egen bekostnad och med andra goda
mäns tillhjelp uppbygga en kyrka i Miklagård till
den helige Olofs pris och ära. Derpå slöto de sig
tillsammans -- de voro blott 540 till antalet, och
på hvarje väring räknade man af fienden 60 -- betäckte
sig med sina sköldar och gingo med hurtiga steg mot
fiendens slagordning. Striden vände sig snart till
deras fördel, och de bestego vagnborgen.

Hedningarne hade en konung, som var blind, och då
de nu förundrade sig öfver huru en så liten hop
vågade rycka an till anfall mot dem, sade den blinde
konungen: »Hvem är den majestätiske mannen, som rider
före dem på den hvita hästen?» Hans män kunde dock
icke se hvarken någon hvit häst eller den majestätiske
mannen, men der kom en sådan förskräckelse öfver
dem, att de hals öfver hufvud togo till flykten. --
När Frankerne och Grekerne då sågo, hvilken framgång
väringarne hade, ryckte de efter dem och inträngde
i hedningarnes läger, görande bland dem ett stort
nederlag.

<i>S:t Olofs svärd Hneiter.</i> Det hände sig i slaget
vid Stiklarstad, att, då konung Olof föll i striden,
kastade han sitt svärd ifrån sig. Det var ett kostbart
svärd och kallades Hneiter. En svensk, som var

med i striden och som då stod konungen närmast,
upptog Hneiter, emedan hans eget svärd hade i striden
blifvit afbrutet, och stridde sedan med den döde
konungens svärd så manligen, att han var bland dem,
som undkommo oskadda ur slagtningen. När bonden kom
hem till Svithiod och sin gård, hängde han svärdet
på väggen och behöll det så länge han lefde. Son
ärfde det sedan efter fader och med detsamma sagan om
åtkomsten af detsamma och dess namn, så att Hneiter
länge egdes af bondens ätt.

Hände sig så, medan Kyrialax var kejsare i
Konstantinopel, att en man af denna ätt tog tjenst
bland väringarna. En gång om en sommar hade denne
kejsare stor krigsrustning före och låg med sin
krigshär ute i läger. Väringarne höllo, som vanligt,
vakt om kejsaren och hade stält sig på vallen
rundt omkring hans fältläger. De fördelade alltid
nattvakten sins emellan så, att en del vakade, medan
de andra sofvo. Det var sed bland dem, när de lade
sig att sofva, att en hvar hade hjelmen på hufvudet
och betäckte lifvet med skölden, men svärdet måste
ligga under hufvudet, så att högra handen höll i
svärdfästet. En morgon, sedan den väringen, som hade
Hneiter, vakat sitt skifte sista delen af natten,
inslumrade han för att hemta någon hvila. Han hade
dock icke sofvit länge, förr an han uppvaknade och
fann, att hans svärd var borta. Han såg sig omkring,
men fick då se, hvar det låg och blänkte i morgonsolen
ett stycke ifrån honom på vallen. Han tog svärdet
till sig och höll före, att någon af hans kamrater
på skämt tagit det lönligen från honom. Alla, som
han tillsporde derom, nekade dock, och då detsamma
hände honom tre nätter å rad, började han finna saken
underlig och med honom alla, som det sågo eller hörde
det omtalas. Man sporde honom då, hvaraf detta kunde
ske, och han berättade om svärdet, hvem som egt det,
att det varit den helige Olofs, samt huru det sedan
genom arf kommit till honom. Man kunde då granneligen
se, att det var den helige Olof själf, som sålunda
tagit svärdet från honom. -- Händelsen blef sedan
berättad för kejsaren, som lät kalla till sig mannen
och betalade honom för svärdet tre gånger dess vigt
i guld. Hneiter blef derefter uppsatt öfver altaret
i den S:t Olofs kyrka i Miklagård, som väringarne
der hade uppbyggt.

Dessa väringar fortforo att finnas i Miklagård,
så länge ännu detta rike fans, eller till 1453. Men
från och med 12:te århundradet utgjordes de till det
mesta af Engländare. Sedan Wilhelm Eröfraren underlagt
sig England, drogo många, i synnerhet der bosatta
Danskar och Norrmän, för hvilka det normandiska
oket var mest tryckande, derifrån, och en stor del
begåfvo sig till Konstantinopel och togo tjenst hos
kejsaren, hvarför man äfven ofta får höra väringarna
och Engelsmännen förblandas med hvarandra. I medlet
af 13:de århundradet upphörde utvandringarna från
så väl de skandinaviska länderna som från England,
och de väringar, som sedan funnos i Konstantinopel,
voro utan tvifvel ättlingar af de Engelsmän, som
under Wilhelm

Eröfraren lemnade sitt land. Men ännu när Miklagårds
sista dag randades, när dess siste kejsare begrofs
under sin ramlande hufvudstad, stodo väringarne vid
hans sida lika tappra, lika orubbliga i sin trohet.

Att de icke voro få, som från vårt fädernesland
drogo i österled till Miklagård och der till och med
qvarstannade och satte sig ned för lifvet, synes,
utom af de många runstensinskrifterna, äfven af det
stadgande i Vestgötalagens ärfdabalk, »att ingen tage
arf, som i Grekland sitter».

<h2>2.

Sverkerska och Erikska ätternas tronskifte.</h2>

(1130--1250).

Ännu under en tidrymd af hundrade år är vår historia
fyld af inre strider, hufvudsakligen en fortsättning
af den gamla nationalstriden mellan Svearna och
Götarna, om hvars början och orsaker vi tillförene
talat. Vi få nu tvänne med hvarandra om tronen
stridande ätter, den ena härstammande från <i>Sverker</i>
och derför kallad den <i>Sverkerska,</i> den andra från
<i>Erik</i> och derför kallad den <i>Erikska.</i> Det är redan
omtaladt, huru efter den götiska -- och så kan man
med skäl kalla den Stenkilska ätten -- huru efter
denna ätts utslocknande, sedan kristendomen i det
närmaste besegrat hedendomen älfven hos Svearna, de
båda hufvudstammarna valde särskilda konungar, samt
huru dessa, Ragvald Knaphöfde och Magnus Nilsson,
snart försvinna från vår historiska skådeplats.

Då var Sverker redan vald till konung af
Östgötarna. Det skall hafva skett redan omkring
1130. Konungarne af hans ätt äro öfver hufvud att
betrakta som götiska konungar. I Götaland lefde
de för det mesta, hade der sitt hof och ligga
begrafne i <i>Alvastra</i> kloster, som byggdes af den
förste Sverker. Konungarne af Erikska ätten äro Svea
konungar. Stamfadern för konungaätten var Svearnes
konung, och vi finna numera Vestgötarne på Svearnes
sida. De Erikska konungarne ligga alla, med undantag
af den förste, begrafne i <i>Varnhems</i> kloster, det liksom
Alvastra ett Cistercienserkloster och måhända anlagdt
af munkar derifrån.

Sverker och Erik skola hafva varit beslägtade. De
skola hafva varit syskonbarn, men slägtskapen är icke
historiskt bevisad<footnote>Se slägttaflan å nästa sida.</footnote>.

<b>Sverker den äldre.</b>

Kristendomen segrar -- det är det vigtigaste,
som skedde i konung Sverkers dagar. Svearne
anses nämligen under hans regering hafva

så anammat kristendomen, att efter hans tid ej mera
kan blifva fråga om att skilja mellan Svear och
Götar så, som skulle de förre vara hedningar och de
senare kristne. Kristna kyrkan var nu erkänd öfver
hela Svea och Göta land; hedningar förekomma väl, men
enstaka, undangömda. Huru djupt den gamla gudaläran
dock var rotad i folktron, få vi se, då ännu 50 år
efter Sverkers dagar Uppsvearne trodde sig i ett
fältslag hafva sett »den gamle enögde mannen», huru
han på Sleipner red före dem i striden och beredde
dem seger.

Föga känna vi emellertid om denne konung Sverker.
Blott två händelser framstå i sådan dager, att man kan
anse dem fullt tillförlitliga. Den ena kunde kallas
<i>Linköpings kyrkomöte.</i> Det är detta möte, vi nu
vilja beskrifva. Den andra tilldragelsen tillhör
Sveriges förhållande till grannriket Danmark.

Kyrkomötet i Linköping är det första svenska
kyrkomöte, som historien omtalar. Det hölls af
den påfliga kardinalen <i>Nicolaus</i> af <sp>Alba</sp>. Förnämsta
syftemålet med hans sändning var tillsättandet af
erkebiskopar i Norden, så väl i Sverige som Norge.

Påfven i Rom var Kristi ståthållare på jorden och
kristenhetens andliga öfverhufvud. Under honom fördes
styrelsen i de särskilda

<img>

europeiska länderna af <i>erkebiskopar</i> -- en eller flere
för hvarje land, eller såsom i Norden, en för flere
länder, allt efter som förökandet och utvidgningen
af de kyrkliga angelägenheterna så fordrade. Under
erkebiskoparna stodo flere <i>lydbiskopar.</i> För hela
Norden var från början endast ett erkestift inrättadt,
det i Hamburg, hvars förste erkebiskop Ansgarius
var, men efter denna stads förstörande af vikingar
flyttades erkebiskopssätet till Bremen, der äfven
Ansgarius dog som det vidsträckta stiftets högste
styresman. En sådan andlig styrelseform gick för sig,
så länge kristendomen ännu icke vunnit stadga i de
nyomvända länderna, ehuru äfven på missionärernes
tid aflägsenheten af det andliga öfverhufvudet,
medelpunkten för de andliga rörelserna inom Norden,
verkade menligt och hindrande på utbredandet af Kristi
lära. Behofvet af en nationel styrelse äfven i andligt
afseende gjorde sig sedan snart gällande, och först i
Danmark. Det fick sin egen erkebiskop redan 1104. Lund
blef erkebiskopssäte, och <i>Adser</i> var den förste,
som beklädde erkebiskopsstolen der. Då lades det
öfriga Norden under den erkebiskopsstolen. Men redan
under denne Adsers efterträdare, erkebiskop Eskil,
fick så väl Norge som Sverige sina erkebiskopar,
af hvilka den förre icke kom att stå i något
underdånighetsförhållande till Lund, men väl, såsom
vi få se, den senare. -- Men på samma gång som det
var ett behof inom de särskilda länderna att få sin
egen erkebiskop för att ej lyda under det främmande
landets, likaså var det äfven för påfven ett behof
att närmare med sig sammanknyta de nykristnade
länderna, hvilket skedde derigenom, att deras högsta
andliga styresmän stodo omedelbart under honom. --
Den tid var ännu icke kommen, då man började tänka på
oformligheten af att i andliga ting lyda under påfven
sjelf. Långa år måste gå, innan den saken blef klar,
och den omstörtning af det gamla, som deraf följde,
förknippar sig med återföreningen mellan konungen och
folket. Den ligger vid sjelfva ingången till den tid,
som vi kalla den nya.

Det var en engelsman, som påfven utsåg till sitt
sändebud eller, som det med ett romerskt ord heter,
<sp>legat</sp> i Norden. Det var <sp>Nicolaus Breakspeare</sp>,
och såsom född i England, ett land, som stått i
så mycken både fiendtlig och fredlig beröring med
Norden, borde han till den beskickningen vara mest
tjenlig. Hans far var en fattig prest, kanske till
och med blott klosterdräng, och efter hans död lefde
hans moder af allmosor vid kyrkan i <sp>Canterbury</sp><footnote>
En af Englands äldsta städer, säte ännu
för dess förste erkebiskop. Staden ligger sydost
från London.</footnote>. Den
unge Nicolaus måste kämpa med den största nöd och
lida umbäranden af alla slag. Som tiggargosse kom
han öfver till Frankrike, och der började hans
utsigter så småningom att ljusna. Han blef först
munk och sedermera abbot i ett kloster nära staden
<sp>Avignon</sp> i sydöstra Frankrike. Han hade ett skönt och
intagande utseende, var klok och verksam samt dertill
vänlig och välgörande mot alla, ihågkommande sin egen
barndom. Sitt kloster styrde han med stränghet. Han

anklagades till och med hos påfven för sin öfverdrifna
noggrannhet och måste begifva sig till Rom att
stå till svars inför påfven. Denna romresa blef
dock hans lycka. Påfven lärde känna den stränge
männens duglighet, hans kraftfullhet och nit för
kyrkans bästa och upphöjde honom till den högsta
andliga värdigheten näst den af påfve, nämligen till
kardinal.

I Juli månad år 1152 kom denne Nicolaus från England,
dit han först från Rom begifvit sig, till Norge, »och
aldrig» -- heter det -- »har en främling kommit till
Norge, hvilken allmogen så mycket vördat och åtlydt
som denne». Norge var då deladt mellan trenne bröder,
<i>Sigurd, Inge</i> och <i>Östen,</i> alla söner af <i>Harald Gille,</i>
en föregifven son af Magnus Barfot. »Kardinalen
var mycket illa till freds med bröderna Sigurd och
Östen, men med Inge var han öfvermåttan nöjd och
kallade honom sin son. Dock förlikte sig äfven
de förre med honom och, sedan detta skett, gjorde
han alla konungarne således till viljes, att han
vigde <i>Jon Birgersson</i> till erkebiskop i Trondhjem
och gaf honom ett kläde, som kallas <i>pallium,</i> samt
förordnade, att erkebiskopsstolen skulle alltid
vara vid Kristkyrkan i Nidaros, hvarest konung Olof
den helige hvilade.» Pallium var det utmärkande
tecknet för den erkebiskopliga värdigheten. Det var
tillverkadt af hvit lamull och utgjordes af en blott
fyra finger bred krage, som gick rundt om skuldran
och från hvilken nedhängde till höger framtill, till
venster både fram- och baktill tvänne likadana band,
genomvirkade af fyra kors, två purpurfärgade och två
svarta<footnote>
I äldre tider (på 600-talet) utgjordes pallium af
en krage utan söm och tillverkad af finaste hvita
linne- eller bomullsväf, liknande i det närmaste
öfversteprestens <i>mahil</i> eller <i>mail,</i> sådan den
beskrifves i 2 Mos.-Bok, kap. 28.</footnote>.
Så snart en erkebiskop blifvit utnämnd,
skulle han inom 3 månader hos påfven anhålla om
pallium. Dessförinnan fick han hvarken bära titeln
erkebiskop eller utöfva någon det erkebiskopliga
embetet tillhörande handling.

Från Norge begaf sig kardinalen till Sverige till
det beramade mötet i Linköping. Hvilka som voro
församlade till detta möte, känna vi icke, och föga
om sjelfva mötet. I afseende på de beslut, som der
fattades, var det vigtigast, <i>att Sverige skattlades
under utländsk man.</i> Denne man var ingen annan än
påfven, ehuru det hette, att skatten skulle utgå
till tecken af svenska kyrkans förbindelse med den
romerska, och som ett vittnesbörd om svenska kyrkans
vördnad för hela kristenhetens högsta skyddshelgon,
apostelen Petrus. Apostekn skulle nämligen hos
Gud i himmelen göra förböner för land och folk och
derför skulle han hafva årligen en penning för hvarje
gård. Denna skatt kallades derför <i>S:t Peters penning.</i>

Vidare <i>förbjöds det allmänna bruket att gå väpnad.</i>
Man vilk derigenom sörja för den allmänna friden
och säkerheten, så ofta störd af ett stridlystet
och hårdt folk. Och den hade hunnit långt
och vunnit mycket fridens och kärlekens religion,
när det budet kunde offentligen stadgas, att Guds
fruktan var bästa vapnet. De finnas, som klaga

öfver det bud, hvarigenom svärdet och spjutet
togos ur bondens hand Kommande tider med sina många
segrar, vunna af svenske bonden med hans svärd och
väldiga pålyxa, tala dock mer än tillräckligt för
grundlösheten af den tro, enligt hvilken bondens
frihet, hans sjelfständighetskänsla och hans kraft
ledo något intrång deraf, att hans vapen skulle hänga
på stuguvägg till behofvets, det verkliga behofvets
stund. -- Men konungens män lade icke bort vapnen,
och hvad som är säkert är, att herrarne, de store
i landet, icke heller gjorde det. Förbudet mot att
allmänneligen bära vapen blir då ännu ett täckelse
öfver bonden och hans verld, ett täckelse, som,
jemte många andra, undangömmer honom, tills stunden
är inne, då hans kraft behöfs. -- Den, som bar våldsam
hand på en klerk<footnote>D. ä. prest.</footnote>, skulle vara under kyrkans bann,
tills han i Rom erhållit aflösning. Detta stadgande
förändrades dock af påfven med afseende på vårt
lands aflägsenhet från Rom så, att endast den, som
tillfogade en andlig man skada till lif eller lem,
skulle färdas till Rom; de mindre brottslige skulle
af biskopen kunna påläggas bot och aflösas.

Hufvudsyftet med mötet och kardinalens ankomst till
Sverige misslyckades dock. Sverige fick den gången
ingen erkebiskop. Orsaken var den stora oenigheten
mellan Svear och Götar. »Då Svear och Götar» --
heter det -- »hvarken kunde försonas om staden eller
personen, ville Nicolaus icke bevilja de tvistande
den tillämnade hedern eller bevärdiga den råhet, som
ännu icke låtit förmildra sig af den rätta tron, med
den största andliga ära.» Alla försök af kardinalen
att bringa de om hvarje företrädesrätt med hvarandra
täflande folkstammarna till endrägt voro fruktlösa.

Kardinalen lemnade då Sverige och begaf sig söderut
för att genom Danmark återvända till Rom. På Lunds
erkebiskopsstol satt den tiden Eskil, en ärelysten
och kraftfull man, som i all sin tid nitiskt kämpade
för kyrkans bästa, det vill säga för utvidgandet
af dess rikedomar och presterskapets inflytande på
staten. Han var på samma gång invecklad i alla sitt
fäderneslands inre strider, men visade i afseende
på dessa mera ostadighet, i det han än var på den
ena, än på den andra konungens sida, kämpande mer
än en gång med svärd och sköld framför sin här af
Skåningar. Till och med <i>Valdemar den store</i> hotades
framdeles af denne erkebiskop med krig och, då Eskil
ej stod att blidka af biskopen i Roskild, <i>Absalon,</i>
till hvilken han öppet sade, »att han var van att
leda konungar, ej att lyda dem», yttrade konungen om
honom till samme biskop Absalon, »att erkebiskopen väl
hade lust att dricka Valdemars blod; han hade fått
vanan att släcka sin törst med konungablod» -- för
hvilket yttrande dock prelatens mod veknade. -- Sådan
var den man, med hvilken Nicolaus af Alba nu i Lund
sammanträffade. Men, som vi nämnde, i kyrkliga
angelägenheter böjde gerna erkebiskop Eskil sitt
stolta hufvud för den

makt, hvarifrån hans egen utstrålade. Hans erkestift
hade blifvit förminskadt med det nu af Nicolaus
inrättade norska. Men hvarken dermed eller med det
försök, som blifvit gjordt i Linköping, att vilja
draga Sverige undan hans erkebiskopsdöme, visade sig
Eskil på något sätt missnöjd, och genom denna klokhet
vann han hvad han åsyftade. Kardinalen öfverlemnade
nämligen till honom tecknet på den erkebiskopliga
värdigheten, pallium, att i sin vård förvara detsamma
till en kommande tid, då Svear och Götar kunde blifva
eniga i denna fråga. Men såsom belöning för den
gjorda förlusten och som erkänsla för erkebiskopens
benägenhet att uppoffra sina enskilda fördelar för
kyrkans allmänna, fick han och efter honom alla hans
efterträdare på Lunds erkebiskopsstol rättighet
att viga Sveriges erkebiskopar samt bekläda dem
med pallium. Ännu mera förökades den lundensiska
erkebiskopens företräde genom uppdraget att vara
påfvens ständiga legat i Norden. -- Sedan den tiden
var svenska kyrkan underordnad den danska, och
erkebiskopen i Lund kallade sig: »Vi med Guds nåde
erkebiskop, Sveriges primas<footnote>D. ä. främste.</footnote> och den påfliga stolens
legat.» -- Något underdånighetsförhållande i verldsligt
afseende blef dock häraf ingalunda följden.

Det gamla Värend, en bygd från hedenhös och bekant för oss sedan
S:t Sigfrids dagar, innefattade fordom <sp>Konga,
Uppvidinge, Kinnevalds</sp> och <sp>Albo</sp> härad af Kronobergs län. I
dessa bygder lefver ännu på folkets läppar en sägen
från urminnes tider och i deras seder bekräftelsen
derpå. I afseende på de senare egde -- enligt en
gammal beskrifning<footnote>
Af regements-qvartermästaren <sp>Petter Rudbeck</sp>.</footnote>
öfver Smålands fornlemningar --
i Värendshäradena »syster rättighet att i löst och
fast i alla arf taga lika del med broder», och på
bröllopståg till och från kyrkan fingo de till sin
evinnerliga ära bruka fältmusik, som om det gält
att tåga ut till strid. Ända in till våra tider hafva
qvinnorna till högtidsdrägt brukat en gördel af rödt
kläde eller siden, utsirad med broderier och fransar,
och kallat denna gördel <sp>fälttecknet,</sp> och hvarje flicka
i bygden har väl vetat, hvarför hon fått bära sitt
fälttecken, och kunnat berätta om <i>Blända</i> och hennes
bragd. För femtio år tillbaka var ännu denna drägt
icke till alla delar aflagd, ehuru den begagnades
endast vid vissa högtidliga tillfällen. Den gick
i arf inom slägterna, så att dotterdottern på sin
bröllopsdag uppträdde i mormoderns klädebonad. Kanske
får man ännu i någon gård der i bygden se den
till bröllopsbonaden hörande svarta och rödfodrade
ridkappan, det granna blå förklädet med sina rika
broderingar i sammet, silke eller silfver, de rika
bröstprydnaderna af silfver med förgylda kors,
och slutligen den långa och breda purpurgördeln,
som nedhängde dubbel på sidan, med sitt tillhörande
bälte af massivt silfver, hvars länkar förenades genom
förgylda mellanstycken. Silfverbältet fastknäpptes
utanpå gördeln, och från spännet nedhängde på en
silfverkedja en liten kula.

Den lika arfsrätten och de öfriga plägsederna till
qvinnans ärande uti de fem Värendshäradena äro
från urminnes tider, och då den under Carl XI år
1686 utgifna kyrkolagen förbjöd allt sådant prål vid
bröllopsfärderna, gjordes, på dåvarande lagmannen
H. Strömfeldts anhållan, ett undantag för dessa
härad, så att konungen år 1691 förnyade dessa
förmåner, eller den s. k. »Värends rätt.»

<i>Blända</i> är hjeltinnan i sägnen, och efter all
sannolikhet tilldrogo sig de i densamma omtalade
händelser under konung Sverkers tid. Vi öfvergå nu
till dessa händelser.

Konung Sverker hade i sitt första gifte med Ulfhilda
sönerna <i>Johan</i> och <i>Carl.</i> Ulfhilda känna vi
af en föregående berättelse. Hon var förut gift
med gamle konung Nils Sveasson i Danmark och hade
gjort sitt till för att egga sin styfson Magnus
mot hans syskonbarn Knut Lavard. Hon var då ung,
Ulfhilda, och måhända ligger der någon sanning
till grund för den berättelsen, att Sverker skulle
på ett olofligt sätt bekommit denna sin gemål, medan
konung Nils ännu lefde. Efter Ulfhildas död förmälde
sig Sverker med <i>Richissa,</i> en polsk furstedotter,
som medförde åt Sverker tvänne styfbarn, <i>Knut</i> och
<i>Sofia,</i> hvilka hon hade i tvänne föregående giften;
den förstnämnde med Magnus Nilsson, Vestgötakungen,
som stupade vid Fotevig, den senare med en rysk furste
vid namn <i>Waladar.</i>

Denne Knut Magnusson stridde med <i>Sven,</i> Erik Emuns
son, och <i>Valdemar,</i> Knut Lavards son, om danska
kronan. Efter slaget vid Fotevig blef, som vi nämnt,
Erik Emun konung. Han blef efter 3 års regering,
hvarunder han utöfvat många grymheter, mördad
på ett ting af en vid namn <i>Svarteplog,</i> som ville
hämnas sin af konungen mördade fader. När konungen
föll, stod på tinget vid hans sida en man vid namn
<i>Erik Håkansson.</i> Han var genom sin moder Ragnhild
dotterson till Erik Ejegod och systerson till Erik
Emun och Knut Lavard. Här på tinget sprang han till,
när han såg konungen falla, och kämpade länge vid den
fallne morbroderns lik. När han då var som ifrigast i
striden, ropade Svarteplog till honom: »Var icke så
häftig, Erik, stick ditt svärd i skidan. Fett fläsk
föll nu i din kittel, om du eljest förstår dig på
soppan.» Svarteplog tyckte nämligen att, efter den
mördade, ingen var mer berättigad till riket än denne
Erik, ty af de ofvan nämnda tre var vid det laget
ingen öfver 10 år gammal. Erik blef också konung, men
var en föga duglig regent och fick tillnamnet <sp>Lam.</sp> Det
skedde år 1137, och 9 år derefter nedlade Erik Lam
sin konungakrona och ingick som munk i <sp>Odensee</sp>
kloster på Fyen, der han dog följande år 1147.

Då utbröt mellan de tre, Sven, Knut och Valdemar,
ett inbördes krig, som varade i hela 10 år. I förstone
var Sven, med hvilken Valdemar förenade sig -- måhända
mest derför att Knut var son af hans faders mördare
-- öfverlägsen, och Knut måste fly. Erkebiskop Eskil
i Lund var på Knuts sida, men blef tillfångatagen
af Sven, som lät upphänga honom i en korg i koret af
Lunds domkyrka, hvarpå

erkebiskopen förlikte sig med segraren, sedan han fått
<sp>Åhus</sp> och ett helt härad i Skåne samt tre fjerdedelar
af Bornholm såsom tillökning på sitt erkesäte.

Den flyktande Knut begaf sig först till Sverige till
konung Sverker, sin styffar. Han kom till Konghäll
och drog derifrån uppför Götaelfven till Liodhus,
såsom Lödöse då kallades. I Götaland träffade han
sin styffar. Troligen vistades då konung Sverker med
sitt hof i Vestergötland<footnote>
Man säger, att han der i landet ofta skall hafva
hållit hof på <i>Axevalla</i> slott, som låg der den stora
slätten af samma namn nu ligger, 1 mil från Skara,
då omgifven af stor skog, som kallades <sp>Vallen.</sp> Före
Sverker skall konung Inge hafva bott pä Axevalla,
men när det byggdes eller af hvem, vet man ej.</footnote>,
ehuru han annars för det
mesta höll till på sina gårdar <sp>Sätuna</sp> och <sp>Alguvi</sp> i
Östergötland nära Linköping<footnote>
Namnen finnas ännu, ehuru icke kungsgårdarna.
Alguvi och Sätuna äro nu tvänne bondbyar i Kaga socken.</foontoe>.
Der byggde han äfven i
granskapet <sp>Kafhöga</sp> (nu <sp>Kaga</sp>) och <sp>Kärna</sp> kyrkor. Skämt
och sång lära hafva rådt vid Sverkers hof. Tvänne
isländska skalder, <i>Halldor Squaldri</i> och <i>Einar
Skulasson,</i> vistades der, och säges om den senare,
att han skall hafva varit den förste, som infört rim i
den nordiska skaldekonsten. Dertill växte i Sverkers
gård en skönhet af första ordningen, hans styfdotter
Sofia. »Hvarken Tullii<footnote>
<i>Marcus Tullius Cicero</i> var Roms störste vältalare.</footnote>
vältalighet eller Nasos<footnote>
<i>Ovidius Naso</i> och <i>Virgilius</i> voro berömda romerska
skalder.</footnote> poetiska åder eller Virgilii<footnote>
<i>Ovidius Naso</i> och <i>Virgilius</i> voro berömda romerska
skalder.</footnote> snille skulle varit
tillräckliga att beskrifva denna jungfrus skönhet»,
säger en samtida författare<footnote>
<i>Sven  Åkeson,</i> hvilken liksom <i>Saxo
Grammaticus</i> skrifvit en historia för dessa tider.</footnote>,
som personligen kände henne.

Sverker tog väl emot sin flyktande styfson och skall
till och med hafva lofvat att åt honom eröfra det
rike, som han egde i Danmark. Huru dermed förhöll
sig, vet man dock icke, men Knuts vistande blef
icke långvarigt hos den svenske konungen. Måhända
förändrades Sverkers sinne. Hans son Johan skall
äfven hafva gjort den danske konungen till ett mål för
sina begabberier och hånat honom för hans motgångar
mot Sven. Knut måste slutligen sälja en del af sina
arfvegods, som han egde i Sverige efter sin far
och farmor Margareta Fridkulla, och begaf sig derpå
till kejsaren i Tyskland, som åstadkom en förlikning
mellan honom och konung Sven, hvilken måste taga
Danmark som län af kejsaren.

Samme Johan, som genom sina nidvisor förbittrat sin
frändes vistande vid det svenska konungahofvet,
gaf anledning till den händelse, med hvars minne
Bländas är förknippadt. Johan var af ett obändigt och
våldsamt lynne och dertill lättsinnig, så att han är
den förste af konungaätt i Sverige, som lemnat ett
föraktadt namn efter sig.

Det berättades då vid hofvet om tvänne qvinnor i
Danmark, så utmärkta för sin skönhet, att de kunde
täfla med sjelfva Sofia,

konungadottern. Johan upptändes af begär att ega dessa
qvinnor. Den ena af dem var gift med en den danske
konungens länshöfding i Halland vid namn <i>Carl,</i> den
andra var enka och denne länshöfdings syster. Då
Carl en gång var borta ur landet, red Johan ned till
Halland, bortröfvade dessa qvinnor och förde dem
hem till sig, der de blefvo offer för hans tygellösa
lustar. Stort missnöje uppstod emellertid i Sverige
öfver denna våldsgerning så väl hos konungen, Johans
far, som hos folket, och deraf tvangs Johan att
återskicka de skändade qvinnorna till Halland. Det var
dock ej den bot, som bönderne ville. De öfverföllo
Johan, då han en gång höll ting, och slogo honom
ihjel.

Detta togs till krigsorsak af konung Sven i Danmark,
som dessutom nu efter den gjorda förlikningen
ansåg sig mera tryggad för sina motkonungar Knut
och Valdemar. Dertill var konung Sverker gammal,
och någon missämja var uppkommen mellan honom
och hans folk, så att allt lofvade Sven en gynsam
utgång af företaget. Också talade man vid det danska
hofvet icke om någonting annat än det underkufvade
Sverige. Konungen utdelade på förhand jarla- och
höfdingadömen åt sina män, och då tvänne tvistade,
om hvilken skulle ega en viss svensk skönhet, afgjorde
konung Sven tvisten så, att den skulle ega den sköna
svenska qvinnan, som visade mesta tapperheten i
striden.

Midt under allt detta ankom kardinalen af Alba från
Lund, stadd på återresa till Rom. Det var på hösten
eller vid vinterns början år 1152, så att kardinalen
icke vågat fara sjövägen från Sverige, utan begifvit
sig landvägen från Linköping till Lund. När han
fick höra talas om hvad konung Sven hade i sinnet,
sökte han på allt sätt förmå honom att afstå från
företaget. »Konungen skulle der i det fattiga landet,
som var uppfyldt med tjocka skogar, ödemarker och
moras, snarare få de vilda bergen till fiender än
menniskor, och intet vore att vinna af en seger.»
Kardinalens föreställningar uträttade dock intet;
icke heller de sändebud, som kommo från Sverker med
erbjudande af upprättelse för hvad sonen brutit. Så
snart vintern lagt broar öfver vattnen, bröt konung
Sven in i Småland. Först drog han genom <i>Finveden</i> eller
sydvestra delen af Småland<footnote>
Finveden eller Finheden utgjordes af <sp>Vestbo, Östbo</sp>
och <sp>Sunnerbo</sp> härad.</footnote>, härjande och plundrande
vidt omkring. Derefter drog han in i Värend.

Här mötte Danskarne intet motstånd. Hela Värend
låg som en ödemark under snötäcket. Män och qvinnor
hade flyktat undan till skogarna, och husen stodo
tomma. Men så stark var vintern, att Danskarne icke
kunde tillbringa nätterna i ordentliga läger och
icke utsätta vakter. Många sökte skydd för den skarpa
kölden i stugorna, andra upptände stora eldar. Längre
fram i landet kommo Danskarne till ett pass, som
bönderne hade tillspärrat genom förhuggningar. Konung
Sven satt till bords, när han fick underrättelsen
derom. Han rusade förbittrad upp från bordet och lät
genast blåsa till uppbrott. Sjelf steg

han till häst och red fram mot förhuggningen,
brinnande af harm mot de djerfva bönderna, som vågade
tillspärra vägen för honom. En af hans höfdingar vid
namn <i>Nils Dotta</i> sökte dock lugna honom, menande det
vara bättre »att först utkunskapa allt och gå varliga
fram». Men detta ökade konungens häftighet. »Nygifte
män äro alltid de fegaste», svarade han, syftande
dermed på Nils, som dagen före aftåget från sitt
hem hållit bröllop. »Jag skall våga det, konung,
som du icke dristar dig till!» svarade Nils. -- Då
Danskarne nu kommo ridande mot passet, stego de af
hästarna för att till fots storma förhuggningen. Men
bönderne, som stodo ofvan på bråten som på en mur,
mottogo de stormande med stockar och spjut. Striden
blef häftig. Nils Dotta framgick dristeligen,
och i djerfhet och mod kunde ingen mäta sig med
honom. Slutligen fälde honom ett spjut till marken. Så
aftvådde han sin konungs skymfliga tillmäle. Så
gick det äfven med andra, som sökte framtränga mot
bönderna. Konungens missnöje ökades med motgången,
och när det blef mörkt, lät han blåsa till återtåg.

Följande morgon ville Danskarne förnya anfallet,
men då de kommo till förhuggningen, hade bönderne
öfvergifvit den, så att de fritt kunde tåga
derigenom. Det var dock icke det enda hindret,
som mötte dem på deras väg. De tilltogo tvärtom
i mängd och svårighet, ju längre de framträngde,
så att konung Sven till slut började frukta att se
hela sin krigshär förstöras eller upplösa sig af sig
sjelf. Då beslöt han att hastigt återtaga till sitt
land igen. Han delade till den ändan hären, så att
en del följde med honom genaste vägen till Skåne,
medan den öfriga hären skulle under anförande af den
ofvannämnde halländske höfdingen Carl och hans broder
Knut verkställa sitt återtåg genom Finveden.

Det var mot dessa genom Finheden återtågande Danskar,
som Blända uppträdde. Hon samlade omkring sig hela
bygdens qvinnor och tillredde med dem ett stort
och präktigt gästabud för Danskarna. Dessa läto
sig allt väl smaka och sutto långt in på natten vid
gästabudsborden, tills de slutligen, rusiga af det
myckna och starka drickandet, lade sig att sofva. Då
tände Blända och hennes qvinnor eld på skogen rundt
omkring. Midt i djupaste sömnen vaknade Danskarne af
de sprakande lågorna och rusade upp för att söka sin
räddning hvar och huru de kunde. Men de blefvo så i
grund af höfdingarna nedgjorda, att blott några få
undkommo, som kunde i Danmark berätta om nederlaget.

Enligt sägnen var det i Albo härad och <sp>Lekaryds</sp>
socken, som denna händelse tilldrog sig, och många
namn der i orten sägas leda sitt ursprung derifrån. Så
skola <sp>Dansjön</sp> och <sp>Dansjöby</sp> hafva fått sitt namn af
detta Danskarnes eller Danernes nederlag. Likaså
<sp>Grebbebacken</sp>, der grebborna, d. v. s. flickorna,
ty så kallas dessa der i trakten, ihjelslagit en
dansk kämpe; <sp>Kråkebacken</sp>, der Danskarnes lik legat
som rof för kråkorna och vilddjuren. I <sp>Skäggelösa</sp> by och

<sp>Bländinganäs</sp> skola Blända och hennes skägglösa
följeslagare hafva sammankommit och haft
sitt läger. <sp>Ströby</sp> skall hafva kallats så,
emedan Danskarnes lik der legat strödda kring
fältet. Blädinge eller Bländinge kyrka skall hafva
blifvit byggd af det från fienden tagna bytet och
fatt sitt namn af hjeltinnan Blända sjelf.

När konung Sven med sitt följe kom nedridande till
Skåne, blef han af Skåningarna mottagen med hån och
förakt, och då kungen genom en befallande åtbörd
med handen bjöd tystnad bland den skrikande hopen,
kastade de till och med sten efter honom. Ännu mera
förbittrades då konungens sinne, och för att hämnas
lät han dräpa många och uppbränna några byar. Den enda
följden häraf blef dock den, att han äfven förlorade
Skåningarnes tillgifvenhet, de enda, som hittills
hållit med honom.

Hvad konung Sverker i Sverige beträffar, synes
han, med undantag af sitt försök att medelst
underhandlingar förekomma kriget, icke hafva
företagit några mått och steg till sitt rikes
försvar. Småländingarne fingo försvara sig sjelfva;
det var ett ordentligt bondekrig, och bönderne förde
kriget med framgång då, liksom många gånger sedan.

*

Sommaren efter detta vinterkrig anhöllo Knut och
Valdemar hos konung Sven att få resa till Sverige. »De
ville der» -- sade de -- »se om sina arfvegods.» Orsaken
var dock en helt annan. Valdemar var förälskad i Knuts
halfsyster och Sverkers styfdotter, den undersköna
Sofia, och äfven Knut ville begära af Sverker den
andra konungadotterns hand<footnote>
Hennes namn finnes ingenstädes uppgifvet.</footnote> -- Redan innan Sven
företog sitt Smålandståg, medan han som bäst rustade
sig dertill och drömde om en lättvunnen seger, hade
den tappre Valdemar närmat sig Knut och börjat vända
sin hug till Sofia. När det då kom bud till Sven,
att Knut och Valdemar skulle såsom hans låntagare
deltaga i ledingen, var det mindre underligt, att de
sökte undandraga sig denna skyldighet. Valdemar och
Knut sutto hemma den vintern. På sommaren kommo de,
såsom nämndt är, öfver till Sverige.

De båda furstarne blefvo på det vänligaste mottagna
vid konung Sverkers hof. De erhöllo ej blott ja till
sitt frieri, utan en samtida krönikeskrifvare <i>Saxo,</i>
Valdemars vän och högste beundrare, säger, att konung
Sverker fattat ett sådant tycke för sina mågar, att
han velat med förbigående af sina egna söner göra
dem till arfvingar.

När Knut och Valdemar återkommo till Danmark,
blef der åter krig mellan dem och Sven, som fattat
misstankar så väl af deras inbördes förening, som
deras förbindelse med svenske konungen, och redan
umgicks med planer mot deras lif. Sven måste dock
fly till Tyskland, men återkom snart, hvarpå riket
delades mellan de tre konungarna. De inre striderna
i Danmark nalkades dock sitt slut. Knut och Sven

föllo båda året efter Sverkers död, och med Valdemar
uppgick en ny tid för Danmark, dess mest lysande
tid. Så långt tillbaka ligger den.

Om julenatt år 1156 stod hästen sadlad, på hvilken
gamle konung Sverker skulle rida till julottan
i <sp>Vestra Tollstads</sp> kyrka. Och kungen satte sig
upp och red åstad, men kom aldrig längre än till
<sp>Alebäcksbro</sp>. Der mördade honom hans hästesven. Norrut
från nämnda kyrka till höger om vägen stod ända
till 1700-talet en, sten af 1 och 1/2 alns höjd,
och visste de gamle i orten berätta, att den blifvit
upprest på det ställe, der konung Sverker föll.

Sverker Kolsson eller, som han kallas i Rimkrönikan
till skilnad från sonsonen, »Gamle Sverker»
blef begrafven i det af honom anlagda Alvastra
kloster. Han var, liksom alla våra konungar den
tiden, en stor vän af de andliga och skänkte
många egodelar till uppbyggande af kyrkor och
kloster. Biskopen i Linköping hette då <i>Gislo</i> och
hade suttit på biskopsstolen sedan konung Inge
den yngres tid. Det berättas, att samma dag, som
konungen lät lägga grunden till Alvastra kloster,
lade på eftermiddagen biskop Gislo grunden till
Nydala kloster i Småland. Båda dessa kloster voro
Cistercienserkloster, och det säges, att konung
Sverker och hans gemål Ulfhild sjelfva hos ordens
dåvarande högste styresman eller abbot, den helige
<i>Bernhard,</i> anhållit om munkar från <i>Claravallis</i><footnote>
Klostret Clara Vallis eller <sp>Clairvaux</sp> (läs:
Clärvå), ett namn, som pä vårt språk betyder: den
ljusa dalen, låg helt nära floden <sp>Aube</sp> (läs: Åb)
i sydöstligaste delen af provinsen <sp>Champagne</sp> (läs:
Schampanj) i Frankrike.</footnote>
ett kloster, som blifvit grundadt af samme
Bernhard. Cistercienserorden var då den mest ansedda
i kristenheten, och på det århundrade, då Sverker
och hans drottning Ulfhild lefde, eller från 1125
till 1225, var det endast ett år, 1210, på hvilket
man ej fick uppskrifva i ordens historia instiftandet
af ett nytt Cistercienserkloster. Ett tredje kloster
af samma orden blef <i>Varnhem</i> i Vestergötland (nästan
midt emellan Skara och Sköfde). Alla blefvo de väl
försedda med gods och gåfvor. Till slut egde Alvastra
icke mindre än 438 landtbönder, som gåfvo skatt och
afrad till klostret. Om konung Sverkers frikostighet
och kärlek för detta kloster skrifves i en gammal
rimkrönika öfver Linköpings biskopar:

<poem>
Kung Sverker gaf it Alvastra by,
med biskops rätt till kloster å ny.
</poem>

<b>Erik IX den helige.</b>

Då »gamle Sverker» dog, hade redan Svearne sedan 6 år
förut haft sin egen konung. Det var <i>Erik Jedvardsson,</i>
som i konungalängden fått nummern 9. Hans fader var
»en goder, riker bonde», heter det, men på mödernet
säges han varit af konungslig ätt. »På tre sätt»,
säger legenden om honom, »fullbordade han sitt lefverne», i det

han bjöd lag och rätt hållas, kämpade mot trons
och kyrkans fiender och upprättade kyrkan.

Konung Erik var lagstiftare. Det är den
första fullbordan af hans lefverne. Och han
stiftade lag »i namn faders, sons och den helige
andes», heter det i omarbetningen i Uplandslagen på
1290-talet. Måhända vilja orden antyda, att han genom
sin lagstiftning egentligen ville -- om vi så fa säga
-- ingjuta kristendom i de gamla hedniska lagarna, så
att han dels undanröjt hedendomens emot kristendomen
allt för mycket stridande lagar, dels bringat dem i
öfverensstämmelse med dessa senare. Så stiftade han i
afseende på qvinnan den lag, som gaf hustrun lagliga
rättigheter. Omarbetaren af nämnda Uplandslag<footnote>
<i>Birger Pederson Brahe</i> till Finstad. Om honom
se längre fram.</footnote>
upptog detta lagbud och skulle qvinnan gifta sig --
efter som orden lyda -- »till heder och till husfru
och till halfva säng, till lås och bom och till laga
treding i lösören och aflingegods, och till all den
rätt, som upländsk lag är (skänker) och helga Erik
konung gaf». Vi påminna oss här qvinnans ställning
under hedendomen. Den hemgift, som medföljde henne i
boet från föräldrahemmet -- den kallades också <sp>hemföljd</sp>
-- och hennes »fästningafä» eller <sp>mundr</sp> voro då
hennes enda lagliga andel af boet.

De underrättelser vi hafva om Erik veta dock mest att
berätta om honom såsom lagskipare. Vi anföra derom
legendens egna ord. »Han for omkring allt sitt rike»
-- heter det der -- »och sökte sitt folk och for fram
på en rättan konungslig väg. Han dömde rättan dom utan
afseende på vänskap eller penningar, och ingen örättan
dom för räddhågas eller hots skull. Han försonade
dem, som voro i ofred med hvarandra, han frälsade
de fattiga från deras förtryckare, han styrkte de
rättvisa, men de vrånga ville han ej tåla i sitt rike,
utan gjorde hvarjom och enom rätt. Han var allmogen
så kär, att den villigt gaf honom tredjeparten af all
sakören, som efter landslagen tillhörde konungens
fatabur; men han vägrade sådant emottaga och sade
sig hafva nog af sitt eget.»

Konung Erik företog ett korståg till Finland. Det
är den andra fullbordan af hans lefverne. Finnarne
voro ännu hedningar. Vi veta, huru deras grannar
i öster blefvo kristna; huru kristendomen först
blef bekant för Finnarna, det blir nu föremålet
för vår berättelse. Hvad som förmådde den svenske
konungen till detta tåg var först och främst hans
rena kristendomsnit. Det var tidens tro att alla, som
icke bekände Kristus, blefvo efter döden förtappade
och fördömde, och derför skattade man som så högt
och förtjenstfullt hvarje bemödande att, om ock
med våld och med vapen i hand, utbreda Kristi lära
bland ännu hedniska folk. Konung Erik stod ingalunda
framom sin tid, men han är en af denna tids skönaste
uppenbarelser, i alla afseenden »en det konungsliga
majestätets blomma», som han kallas i en af de hymner,
hvilka efter hans död sjöngos till hans lof. Snarare
som en

gifven följd af hans tåg till Finland än som en orsak
till detsamma visar sig det förhållande, som efter
konung Eriks tid rådde mellan detta lands inbyggare
och Sverige. De, och för öfrigt alla de hedniska
folken utefter hela Östersjökusten, således invånarne
i Estland, Lifland, Kurland, Pommern och Mecklenburg<footnote>
Närmast Danmark bodde <i>Wagrierne</i> i Holstein,
i Mecklenburg <i>Obotriterne,</i> öster om dem till Odern
<i>Wiltzerne,</i> de mäktigaste och farligaste af alla.</footnote>,
härjade på de kristna ländernas kuster vid samma
haf, och Finnarne företrädesvis på Sverige. Genom
kristendomens utbredande bland Finnarna upphörde
dessa härjningar. Men innan vi beskrifva konung Eriks
tåg till dem, böra vi berätta om Wenderna och en för
dessa tider upplysande händelse, som rör en numera
svensk stad.

Länderna från Eiderfloden i Danmark utöfver södra
Östersjökusten allt intill Finska viken kallades med
ett gemensamt namn Wenden. Vi känna detta namn och
Wenderna af gammalt. Julin var på Styrbjörns dagar
en rik wendisk handelsstad. De danske konungarne
lågo beständigt i strid med dessa sjöröfvare. Sven
Estridsson, Erik Emun, Erik Lam, Sven Grathe, alla
hade de mer eller mindre lyckligt bekämpat dem. De
foro öfver allt på nabokusterna fram med mord och
brand och de förfärligaste härjningar, så att på många
ställen kuststräckorna milslångt in i landet liknade
ödemarker. Den af oss redan många gånger som källa
begagnade Adam af Bremen säger om dem och deras stora
mängd, »att, om man än egde den bästa vind i de danska
Bälterna, kunde man icke undgå sjöröfvare». Det var en
vedergällning för hvad dessa kustboar under förflutna
tider lidit från så väl Danmark som Sverige.

På vestra kusten af det nuvarande Sverige låg den
då rika och mäktiga handelsstaden Konghäll, bekant
genom sina många konungamöten. Den hörde liksom
hela Bohuslän till Norge och var på denna tid Norges
rikaste stad. Ryktet om stadens stora rikedomar
ditlockade en wendisk sjöröfvareflotta. Icke mindre
än tvåhundrafemtio fartyg, hvart och ett med fyra
och fyrtio män och två hästar om bord, rodde i
Augusti månad 1135 uppför Götaelfven, en del genom
elfvens östra arm, en annan förbi Hisingen genom
den vestra. När de kommo fram mot staden, lågo
der 9 östersjöfarare, som tillhörde köpmännen i
staden. Dessa angrepos genast af Wenderna. Striden
blef dock hårdare, än Wenderne hade väntat, och de
sägas hafva förlorat mer än 100 fartyg med deras
manskap, innan de lyckades öfvermanna och taga dessa
9 skepp. Nu började anfallet på sjelfva staden. En
del af Wenderna hade landstigit med hästarna och
anföllo staden från landsidan. Stadsinvånarne måste
taga sin tillflykt till kastellet, och staden uppgick
i lågor. Kastellet eller borgen var byggd af Sigurd
Jorsalafar, och deromkring låg den vigtigaste delen
af staden<footnote>
Sydost om det nuvarande Kongelf ligga
Kastellgårdens egor. Der hafva upptäckts breda
stenlagda gator, en mängd huggen sten och grundvalar
efter hus. För icke länge sedan hafva der påträffats
tvänne trappor, den ena en spiraltrappa, båda af
huggen sten.</footnote>.

slutligen måste stadsboarna mottaga Wendernes tillbud
att fritt få aftaga med allt sitt gods. Detta löfte
bröto dock Wenderne, så att alla mördades, hvilka ej
kunde säljas som slafvar, och allt utplundrades och
afbrändes, och en grushög utvisade slutligen, hvar
den stora staden stått. Detta skedde den 10 Augusti
1135. Konghäll blef aldrig sedan hvad det var före
den dagen.

Men det var egentligen Danskarne, som ledo af dessa
Wendernes härjningar. Svenskarne hade hufvudsakligen
att göra med Finnarna. Vi vända oss nu till dem och
konung Eriks korståg.

Det var en betydelsefull stund för Finland,
då konung Erik med sin flotta landade vid dess
kust. Enligt legenden skall han hafva stigit i land
vid <sp>Aura</sp>-åns mynning och der lagt grunden till ett
fäste, hvaromkring sedan staden <i>Åbo</i> uppstod. Med
honom på konungasnäckan var biskop <i>Henrik</i> från Upsala,
en nitisk ifrare för utbredandet af Kristi lära och
som högligen tillstyrkt konungen att företaga detta
omvändelsetåg. Eriks här bestod till största delen af
Helsingar, ehuru man föga känner något derom, eller
hvilka som voro de förnämligaste männen i hären.

Att en svensk här, anförd af sin konung, företager
ett tåg till landet på andra sidan hafvet för
kristendomens skull, är dock en handling, som talar
och manar godt hos efterverlden för en tid, ur hvilken
vi äro vanda att endast höra hårda, kraftiga, vilda
skaplynnen omtalas.

»Hvad fromheten beträffar» -- säger en af våra
värdefullaste historieskrifvare<footnote>
H. Reuterdahl i sin <i>Svenska kyrkans historia.</i><footnote>
-- »så kunde den
visserligen icke vara stor hos ett så styft och
hårdnackadt folk, som det svenska i tolfte seklet
visar sig hafva varit. Men en lefvande, kraftig
tillgifvenhet för kristendomen, ett inre lif i
densamma kan dock icke misskännas. När ett folk i
vilda partitider, då en hvar både kan frukta det
värsta och vara tvungen att försöka det värsta,
öfvergifver de inhemska fienderna och följer
sin konung mot trons fiender, kan detta folk icke
sakna en lefvande och allvarlig fromhet. Så gjorde
Svenskarne, när Erik den helige ville föra dem mot de
hedniska Finnarna. Vi veta väl icke, huru många hans
följeslagare varit, men vi kunna icke föreställa
oss dem så få, då vi veta, att de hade framgång mot
de ingalunda svaga Finnarna. Att de följde konungen
frivilligt, att de icke voro lejda stridsmän, utan
fria bönder, för hvilka stridens ändamål och utgång
hade lika stor vigt som för konungen sjelf, det
inse vi af hela den art, som i Norden var gällande
och som ännu icke på långt när der var utdöd.»

Konungen böd först Finnarna att underkasta sig och
låta döpa sig till kristendomen. Finnarne voro dock
»så hårda, att de ingalunda utan med hård hand läto
underkasta sig», och då anföll dem konung Erik och
»drap alla, som ej ville taga vid rättvisa och rätt
tro». -- Efter en vunnen seger öfver hedningarna gick
konung Erik omkring på slagfältet, och då han såg de
många döda kropparna efter slagna

fiender, fälde han tårar. En af hans män, som såg
konungen gråta och ej kunde finna någon anledning
att sörja öfver en vunnen seger, sporde konungen
derom. »Jag är glad och lofvar högligen Gud»
-- svarade konungen -- »att han gifvit oss seger; men
jag sörjer öfver förtappelsen öfver så många själar,
som kunde hafva kommit till himmelen, om de anammat
den kristna tron.» -- Hjertat var godt på konung Erik,
liksom ändamålet med hans krigståg; men medlet var
okristligt, och medlet var tidens.

Derpå stämde konung Erik Finnarna till mötes och
gaf dem fred, om de ville antaga kristendomen. Många
läto då döpa sig, andra tvungos dertill. Vid <i>Lupisala</i>
källa och vid <i>Kuppis</i> källa ej långt från Åbo skola
många Finnar af den nämnde biskop Henrik blifvit
döpta. Sedan konungen då sett kristendomsverket
taga en god begynnelse och sedan han låtit bygga
kyrkor och förordnat lärare, vände han åter hem
till sitt land igen. Södra Finland och Nyland voro
egentligen skådeplatsen för konung Eriks och hans
biskops verksamhet, och sedan den tiden var denna
del af Finland svenskt område. I Nyland påminna ännu
i dag många namn, såsom Helsingfors, Helsinge socken
m. fl. om de Helsingar, som efter konungens hemfärd
der qvarstannat och bosatt sig <footnote>
På hemfärden skall Erik äfven hafva stigit i
land i <sp>Korsholms</sp>-trakten (i närheten af det
nuvarande <sp>Wasa</sp>) och äfven der undandrifvit Finnarna
från sjökanten, hvarest Svenskar derefter nedsatte
sig. Ett kloster i Sigtuna skall till och med hafva
fatt laxfiske vid <sp>Kemi</sp> elf, och byn <sp>Sigtuna</sp> vid samma
elf deraf ännu hafva sitt namn.</footnote>.

Konung Eriks korståg till Finland infaller omkring
år 1158.

När konung Erik seglade hem, lemnades biskop Henrik
qvar att förestå och fullborda omvändelseverket.

Henrik var, liksom så många andra af vårt lands
kristendomspredikanter, bördig från England och skall
hafva kommit till Sverige tillsammans med kardinalen
Nicolaus af Alba. Kardinalen skall före sin afresa
hafva vigt Henrik till biskop i <sp>Gamla Upsala,</sp> hvars
kyrka anses innehålla de gamla murarna till det vidt
beryktade Upsala tempel. Detta afgudahus hade, liksom
många andra sådana i främmande länder, blifvit renadt
och ombygdt till kristen kyrka. De äldste vårdarne af
kristendomen i de gamla folkländerna hade dock icke
sitt säte i detta Upsala, utan efter all sannolikhet
i Birka eller Sigtuna.

Det hedniska templets förvandling till kristen
kyrka var redan gjord före konung Erik, men han
fullbordade dess byggnad och insatte der prester att
förestå Herrans tjenst. Ehuru numera denna kyrka
var biskops-kyrka, hade dock Upsalas forna glans
försvunnit med dess Odins-tempel, och redan under
konung Erik IX fans begynnelsen till den stad, som
numera bär namnet Upsala. Då kallades den orten <i>Östra
Aros,</i> till följd af sitt läge vid Fyrisåns mynning,
ty ordet <sp>aros</sp> betyder åmynning; och <i>Östra</i> Aros
kallades den till skilnad från ett

annat Aros, det <i>Vestra Aros,</i> nu Vesterås, som låg vid
Svartåns utlopp i Mälaren, I Östra Aros fans redan på
konung Eriks tid en kyrka, <sp>den heliga Trefaldighets
kyrka,</sp> hvilken är densamma som den nuvarande
»bondkyrkan» i Upsala, och icke så långt efter få
vi der höra talas om en kungsgård vid <i>Förisängen,</i>
nu <sp>Kungsängen,</sp> som just fatt sitt namn af denna
kungsgård.

Biskop Henrik predikade väldeligen för Finnarna,
och många voro de, som anammade ordet och läto
döpa sig. <i>Räntämäki</i> kyrka och Kuppis källa äro
från denne biskop Henriks tid. Källan kallas ännu i
dag <sp>S:t Henriks källa.</sp> <i>Lapsala</i> är en annan källa,
der samme man äfven skall hafva döpt de nyomvända,
och ända till senare tider har S:t Henrik varit denna
källas skyddshelgon. Ännu andra ställen, såsom <i>Nousis,</i>
hvars kyrka skall vara den äldsta i Finland och der
biskopssätet var ända till 1229, då det flyttades
till Räntämäki, och <i>Ylistaro</i> förvara minnet af
denne biskop. Det senare ligger vid <i>Kumo</i> elf ofvanom
Björneborg, 7 mil från elfvens mynning. Der visas
ännu ett förfallet hus, som numera för att skyddas
mot förstörelsen är kringbygdt med sten, och i det
huset skall biskopen hafva predikat för hedningarna.

Till Finlands skyddshelgon vigdes Henrik genom
sin död. Om den berättas följande. Biskopen var
sträng i handhavandet af kristen lag, kanske till
och med för sträng, om man besinnar svårigheten
för det nyomvända folket att med ens lemna hvad
som var af gammalt tillåtligt och ofta berömvärdt,
men som den nya läran förkastade och fördömde. Så
hade biskopen dömt till böter en man vid namn <i>Lalli,</i>
som begått ett dråp. Lalli fattade derför hat till
biskopen och sökte tillfälle att hämnas. Hände
sig då en gång, att biskopen kom till <i>Sarris</i> gård,
der Lalli bodde. Lalli var vid tillfället borta och
hade väl igenläst alla dörrar, så att inga lifsmedel
kunde erhållas. Biskopen och hans följe kunde dock
icke begifva sig längre på väg i det glest befolkade
landet, innan de fått stilla sin hunger. Henrik
lät derför uppbryta dörrarna och taga hvad som
tarfvades. Sedan han och de, som med honom voro
sålunda nödtorfteligen förplägat sig, betalade han
det förtärda med dess tredubbla värde, hvarpå han
fortsatte sin väg. Kort derefter hemkom Lalli, och
då han fick veta, hvad som hade tilldragit sig under
hans frånvaro, upplågade han ytterligare af vrede och
hämd mot biskopen. Denne fortsatte i lugn sin väg
och hade hunnit till <i>Pyhäjärvi</i> (den heliga sjön)<footnote>
Legenden säger <i>Kjulo-träsk,</i> som ligger strax
nordost om Pyhäjärvi. Men den senare ligger närmare
Nousis och det synes icke osannolikt, att den fått
sitt namn: den heliga sjön, just af denna händelse.</footnote>,
då han upphans af Lalli, som genast, så fort
hän fått veta, hvem som varit på hans gård, satte
efter biskopen. När Lalli nu fick sigte på biskopen,
sprang han fram och slog honom ihjel.

Då Lalli derpå efter fullbordadt verk ämnade
vända åter hem,

fick han se, hur guldringarna glimmade på den döde
biskopens fingrar, der han låg på isen. Han fick då
begär efter ringarna och afhögg fingrarna för att med
minsta besvär få dem loss. Ringarna satte han på sina
fingrar, och biskopens mössa satte han på sitt eget
hufvud. -- »Nu har jag dräpit björnen», sade han, när
han kom hem. Han skulle då aftaga mössan, men dervid
följde hår och sval med från hans eget hufvud, och
när han ville afdraga ringarna, följde fingrarna med.

Ett starkt snöfall inträffade derpå, så att, när
de sörjande kristne kommo för att söka efter sin
vördade lärares lik, funno de väl det, men de afhuggna
fingrarna stodo ej att finna. De togo emellertid den
helige mannens lik med sig och förde det till Nousis
kyrka, der det begrofs.

Kommo så vårliga vindar med sol och värma, så att
snön smälte och sjöarna började gå öppna. Då hände
sig, att två män, af hvilka den ene var blind, befunno
sig i sin farkost ute på Pyhäjärvi sjö och i närheten
af det ställe, der Lalli mördat biskopen. Deras
uppmärksamhet fästes då vid en korp, hvars skri de
hörde. Den, som förde årorna, såg tillika, huru som
korpen höll sig öfver ett och samma ställe på sjön,
der som -- efter hvad han tyckte -- ett isstycke
låg och flöt på de sqvalpande böljorna. Han rodde
ditåt, och se -- på isstycket lågo biskop Henriks
afhuggna fingrar. »Se, se fingrarna!» -- ropade han
i högsta glädje till kamraten, hvars blindhet han
för ögonblicket alldeles glömde. Men det underverket
skedde då, att vid den blinde såg åt det utvisade
stället, öppnades hans ögon, och han kunde klarligen
se, hvar de afhuggna fingrarna lågo. De båda männen
lofvade innerligen Gud, togo fingrarna med sig och
begåfvo sig till Nousis kyrka, der de blefvo lagda
till den döde biskopens öfriga qvarlefvor.

Sådana järtecken skedde många vid biskop Henriks graf,
och ryktet om hans helighet spriddes vida omkring. Om
underverken inberättades till påfven, som skall hafva
inskrifvit Henrik i helgonens gyllene bok <footnote>
Uppgiften är ännu obestyrkt och kan väl knappast
af gamla vitsord bestyrkas, Men äfven om han ej af
påfven blef högtidligen förklarad för helgon, är det
dock visst, att så väl Finlands som Sveriges inbyggare
bådo till honom och att han under hela den tid, som
den s. k. katolska läran var gällande i vårt land,
ansågs för Finlands skyddspatron.</footnote>. Han
blef Finlands skyddshelgon, och hans dödsdag firades
den 19 Januari, samma dag som <sp>Hinders-messan</sp>
(Henriksmarknaden) i Örebro ännu hos oss begynner.

En bön, som folket bad till S:t Henrik, var af
följande innehåll: »Allsmäktige evige Gud, som din
helige martyr, den i himmelen salige Henrik, en
ärofull seger och härlig martyrkrona gifvit hafver,
gif oss, för hans böner och förskyllan skull, din
nåd och eviga härlighet! Amen!»

Ett hundrade femtio år efter hans död eller år
1300 flyttades S:t Henriks jordiska lemningar från
Nousis kyrka till Åbo domkyrka, som då var färdig
och invigdes till jungfru Marias och S:t Henriks
ära. I Upsala domkyrka fans ett S:t Henriks kor,
i Storkyrkan i Stockholm

fick han sedermera sitt eget altare, och der fans
äfven hans bild af silfver, vägande 19 marker och 15
lod. Så högt vördades hans minne äfven i Sverige.

*

Konung Erik upprättade kyrkan. Det är det tredje
sättet, hvarpå han enligt legenden fullbordade sitt
lefverne. Vid dettas slut mötte han döden med en
riddares fromhet och mod och beseglade derigenom sin
lefvande tro på Gud och på den, han sändt hafver,
Jesus Kristus. Han dog ej, den älskade konungen, i
strid för land och folk, han föll, kämpande i ojemn
strid för sitt eget lif. -- Och detta band så folkets
kärlek vid hans minne och vid allt, som rörde honom,
och sent kom den konung, hvilken derutinnan kunde
mäta sig med S:t Erik.

Der löper en ås fram genom Upsala stad, som fordom
kallades på latin eller det af presterna och munkarna
begagnade språket mons domini; det betyder på svenska:
Herrans berg; den kallades äfven domberget. På
sluttningen af denna ås ligger <sp>Trefaldighetskyrkan</sp>,
hvars mellersta del, uppförd af gråsten, var ett
Herrans tempel redan på konung Erik den heliges
dagar. De öfriga delarna af denna kyrka, sådan som
hon nu befinnes, äro tillbyggda senare och efter
utseende på olika tider.

I denna kyrka satt konung Erik den 18 Maj
1160. -- Biskopen -- han hette <i>Kopman</i> och var S:t
Henriks efterträdare -- stod för altaret och messade,
och konungen åhörde i djupaste andakt, som hans sed
var, den heliga sången. Då kom en af hans män in
och bådade honom, att fiender voro komne och ryckte
fram mot templet, der konungen var. Det var <i>Magnus
Henriksson,</i> en dansk konungason, men beslägtad med
de svenska konungarna.

Att afbryta gudstjensten för att gripa till vapen
och strida för en verldslig sak, föll icke den fromme
konungen in. »Låten mig vara i fred», sade han till
budbäraren, tills heliga messan är tillända; hvad
sedan månde återstå, hoppas jag till Gud, att jag
annorstädes skall få höra härligare.» -- Och messan
sjöngs till ända.

Då stod konungen upp, omgjordade sig med sitt
svärd och rustade sig att gå emot fienden. Denne
stod redan hårdt för dörren. När konungen kom ut,
fann han, att der ej var tid till samlande af något
folk. Han såg sig omkring på den ringa hopen af män,
som följde honom. Men icke en tanke på flykt uppstod
i hans själ. Han anförtrodde sin sak i Guds hand och
störtade sig så oförskräckt mot fienden. Men striden
var allt för olika. Erik med sin handfull folk kunde
ej vinna på fiendens mängd. Hans män föllo, och han
sjelf, svårt sårad, men ännu vid lif, framfördes
till segraren. Denne lät med ett svärd afhugga hans
hufvud.

Konung Erik blef efter döden ärad och tillbedd såsom
Sveriges skyddshelgon, och det fastän han ingalunda
dertill blef af påfven förklarad. Men svenska folket
dömde honom dertill, och kristenheten och påfven
sjelf nödgades bekräfta den domen. Vi hafva ännu i

behåll påfliga <i>bullor</i> -- så kallades de af påfven
utfärdade besluten -- hvari konung Erik kallas <sp>den
helige</sp> eller <sp>den salige</sp>.

Vi böra här skilja mellan ett af romerska kyrkan
förklaradt <i>helgon</i> och en blott och bart <i>salig.</i> Det
förra eller att någon förklarades för helgon kallades
<sp>canonisation</sp>, det senare <sp>beatification</sp>. För att blifva
helgon fordrades en noggrann och särdeles vidlyftig
samt af många ceremonier åtföljd undersökning,
hvilken, sedan den var bragt till anda, föredrogs i
ett konsistorium, der påfven sjelf förde ordet. Ett
loftal hölls då öfver den hädangångne, hvars gerningar
i lifvet och underverk efter detsamma befunnits
värdiga att skänka honom helgonglorian, och derefter
uttalade påfven sjelfva de heliggörande orden: »vi
förklare och döme dig helig.» Derpå begaf sig påfven,
åtföljd af alla sina kardinaler och prelater och en
oräknelig menniskomassa, i högtidlig procession till
<sp>Peterskyrkan</sp><footnote>
Den  förnämsta kyrkan i Rom och en af de största
och härligaste i kristenheten. Den var invigd till
apostelen Petri ära.</footnote>.
Helgonets bild bars främst, och messor
sjöngos och lofsånger, och klockorna ringde och i det
stora templet brunno hundradetals vaxljus och facklor,
och der uppläste påfven offentligen för folket det
nya helgonets namn och underverk. Sedan den följande
dagen lika högtidligt gått till ända, utgick påfven
på tredje dagen och höll i handen en gyllene bok,
hvari han inför den församlade menigheten inskref
det nyinvigda helgonets namn bland englarnes och de
öfriga helgonens. Detta var canonisation.

Beatifrcationen var äfven åtföljd af vidlyftiga
undersökningar och försiggick under stora och
kostsamma högtidligheter. Att förklara någon »salig»
kunde till en början hvarje biskop. Men ungefär vid
denna tid förklarades äfven denna handling vara af den
vigt, att den borde tillhöra »den heliga stolen» <footnote>
D. v. s. påfven.</footnote>.

Konung Erik blef hvarken canoniserad eller
beatificerad, men han blef dock helgon och Sveriges
skyddshelgon. Svenska folket förklarade honom för
helgon -- det var det högsta och bästa beviset på
detta folks kärlek. Och så högt var hans anseende som
helgon, att konungarne vid sin kröning aflade sin ed
i namn Guds, jungfru Marias och Sanct Erik konungs,
och bonden bekräftade sanningen af sitt vittnesmål med
orden: »Så sant mig Gud hjelpe och Sanct Erik konung»,
liksom för öfrigt hans namn åkallades vid alla heliga
förrättningar. Vid konungarnes kröning frambärs äfven
<sp>S:t Eriks tapet</sp> och upphängdes i kyrkans högkor. Denna
tapet framstälde de vigtigaste händelserna i konungens
lefnad, hvilka deruti voro invirkade. Den förstördes
vid den stora branden 1702.

Det banér, den helige konungen förde i striden mot
Finnarna, betraktades som en helgedom. Vid åsynen af
detsamma föll hvarje man på knä, och vid Eriksmessan
buros fanor med S:t Eriks bild af allmogen kring
åkrarna för att erhålla en god skörd. Denna S:t Eriks

bild blef äfven sköldmärke i den s. k. <sp>riksklämman</sp>
eller rikets stora signet, och hans hufvud afbildades
i Stockholms stads vapen.

Konung Erik blef först begrafven i Gamla Upsala kyrka,
men nittiosju år efter hans död eller år 1257 upptogos
hans ben ur grafven och inlades i ett kostbart skrin
af silfver, hvilket sedermera år 1274 bars till
Nya Upsala (Östra Aros) och insattes i ett litet
träd-kapell, hvilket der blifvit uppfördt till S:t
Eriks ära inom grundmurarna till Upsala domkyrka, som
då var under byggnad. Det var vid Distingsmarknaden
den 24 Januari sistnämnda år, som S:t Eriks skrin
flyttades till detta <sp>»S:t Eriks kapell inom mur»,</sp>
som det kallades till skilnad från ett annat på södra
sidan om domkyrkan, hvilket kallades <sp>det yttre</sp>. En
ofantlig menniskomassa hade samlat sig till staden,
äfven för marknadens skull, konungen var der och
erkebiskopen och alla rikets förnämligaste män, och
i närvaro af alla dessa försiggick den högtidliga
handlingen, då S:t Eriks skrin uppstäldes till
alla trognas dyrkan. -- Sedan bars hvarje år på S:t
Eriks dödsdag den 18 Maj, och på den dag, då hans
ben flyttades till nya Upsala, den 24 Januari,
<i>helgonskrinet</i> -- så kallades nämligen detta skrin,
som förvarade den helige Eriks ben -- mellan nya och
gamla Upsala, under lofsånger och böner, att han
skulle bedja hos Gud för sitt folk och dess synder.


<b>Carl Sverkersson.</b>

Efter sin seger blef Magnus Henriksson för ett år
konung. Han var son af den danske prinsen <i>Henrik
Skatelår,</i> som var gift med <i>Inggerd,</i> konung Inge den
äldres sondotter<footnote>
Se slägttaflan öfver Stenkilska konungahuset,
sid. 243.</footnote>, och ansåg sig derför, såsom
ättling af det Stenkilska konungahuset, närmare
berättigad till svenska kronan än båda de aflidne
konungarne, Sverker och Erik, och deras söner. Måhända
hade han på grund af denna slägtskap sitt förnämsta
anhang hos Vestgötarna, hvilka så högligen hållit
de Stenkilska konungarna kära. Man säger, att denne
Magnus Henriksson redan haft sin hand med i konung
Sverkers mördande, men det är obevisadt.

Länge var han dock ej konung. De sorgliga tidenderna
om Eriks död spredo sig snart i bygderna, och
skyndsamligen sammankommo bönderne till rådplägning
om hvad som nu var att göra. Dyster var stämningen
ibland dem; alla sörjde den döde, som om de sörjt en
fader. De grepo till vapen, och väldigt gick genom
bondehären ropet om hämd på konungamördaren.

Det var i Helsingland, hos det folk, som skickat de
flesta krigare med konung Erik på hans Finlandsfard --
det var der som det första steget togs till Magnus
Henrikssons fördrifvande. De af konung Eriks män,
som hade undkommit från striden vid Upsala, hade
flyktat dit, och nu drogo de med Helsingehären utför
till Upland och mot Upsala.

Med dem förenade sig då bönderne från de öfriga
Svealandskapen, och sjelfva Carl Sverkersson
skall hafva slutit sig till dem. Denne Carl var
då Götakonung. Han blef vald af Östgötarna till
konung, förr än S:t Erik valdes i Upland -- säger
den gamla krönikan. Om han emellertid varit konung
i Östergötland under hela Eriks regering eller om
han för någon kort tid måst vika för Sveakonungen,
kan svårligen med visshet afgöras. När Erik föll,
nämnes Carl som Götarnes konung och hade då varit
det i två år, heter det, således sedan år 1158,
eller från den tid, då Erik var sysselsatt med sitt
korståg mot Finnarna. Måhända hade han under Eriks
frånvaro begagnat sig af tillfället att göra sina
rättigheter gällande och blifvit af Götarna erkänd
som konung. Blott två år skulle då Erik hafva varit
konung öfver hela Sverige, från 1156 till 1158. När
nu Erik var död, och hans tron stod ledig, förefaller
det icke underligt, om Carl ville bereda sig väg till
denna tron genom att uppträda som S:t Eriks hämnare.

På gränsen mellan <sp>Lagunda</sp> och <sp>Hagunda</sp> härad
flyter <i>Örsunds-ån.</i> Den börjar i <i>Simtuna</i> socken
af Vesterås län och flyter i östlig riktning till
<sp>Låstaviken</sp>. En bro har från gamla tider gått
öfver ån och kallats Örsunds-bro. Här stod slaget
mellan S:t Eriks folk och Magnus Henriksson. Magnus
stupade. Carl Sverkersson skall sjelf hafva dödat
honom i striden. Detta skedde året efter S:t Eriks
fall, 1161.

Carl Sverkersson var nu konung öfver Svea och Göta
landom. S:t Erik hade väl efterlemnat söner,
men för dem stod ej att vinna riket. Den ene af
dem, <i>Knut,</i> försökte väl med vapen i hand att taga
sin faders krona, men det lyckades icke; han blef
besegrad och måste fly till Norge. Han hade ännu
medan fadern lefde trolofvat sig med en jungfru af
förnäm härkomst, men hvars namn dock icke blifvit
oss i häfderna bevaradt. När han nu öfvervunnen måste
lemna sitt fädernesland och sin hjertas kär, föll det
honom tungt i sinnet, mest för de oroliga tidernas
skull. Den flyktande konungasonen samtalade då om det
ärendet med jungfruns föräldrar, och man öfverenskom,
att hon skulle »taga doket», d. v. s. ikläda sig
nunnedrägt och gå i kloster, dock icke såsom nunna,
utan för att inom de heliga murarnas hägn få i frid
afbida för hennes kärlek lyckligare dagar, om så
Herren unnade henne dem. Konungasonen skildes så från
sin trolofvade brud och drog till Norge. Medan han der
upplefde öden, om hvilka vi veta intet, och medan hans
brud väntande beder för hans lycka och välgång, vilja
vi se, hvad som tilldrager sig hos den nye konungen.

Äfven konung Carl väntade på sin trolöfvade brud. Hon
hette <i>Kristina</i> och var dotter af en storättad man
i Skåne, som hette <i>Stig Hvitaleder.</i> Hennes moder
<i>Margareta</i> var Margareta Fridkullas systerdotter och
konung Valdemar den stores syster.

När konung Carl hade kommit i lugn besittning af
riket, sände han sin jarl <i>Guttorm</i> till Danmark att
hemföra sin brud. Det var år 1163, som jarlen kom
till Danmark och blef der med all heder

emottagen. Konung Valdemar hade vid det laget fått en son,
hvars döpelseakt just skulle försiggå då, när den
svenske jarlen befann sig hos honom. Och var jarlen
så väl ansedd, att konungen lät bjuda honom till sin
sons fadder.

Sedan drog Guttorm med konungabruden hem till
Sverige till konung Carl, och hade han väl utfört
det värfvet.

Under Carl Sverkerssons regering upptogs åter den
fråga, som föll på Linköpings kyrkomöte 1152, nämligen
att Sverige skulle få sin egen erkebiskop. Det var
ett ögonblicks uppehåll nu i de ständiga striderna
mellan Svear och Götar, och detta uppehåll borde
vara gynnande för sakens afgörande. Något närmare
om denna händelse har dock icke blifvit i häfderna
upptecknadt.

Alexander III var påfve år 1163 och hade för
en af den tyske kejsaren uppsatt motpåfve måst
flykta till Frankrike. Medan han befann sig der i
staden <i>Sens</i> i Champagne, anlände dit från Sverige
en andlig man, efter hvad det påstås en munk från
Alvastra kloster, som hette <i>Stephanus.</i> Han gick
upp till påfven och förevisade honom ett bref,
hvari konung Carl Sverkersson i Sverige, hans jarl
<i>Ulf</i> och samtlige biskoparne bönföllo och bådo af
»den helige fadern», att den biskop de valt måtte
beklädas med den erkebiskopliga värdigheten och att
Upsala måtte blifva bestämdt till erkebiskopssäte
i Sverige. Påfven tog med bevågenhet emot den
utvalde biskopen och villfor konungens, jarlens och
biskoparnes begäran. Genom ett påfligt bref af den
5 Aug. 1164 upprättades erkebiskopsstolen i Upsala
och den högtidliga vigselakten verkstäldes i påfvens
närvaro af erkebiskop Eskil i Lund, som äfven vid det
tillfället befann sig i staden Sens. Erkebiskopen
i Lund skulle fortfarande och allt framgent vara
svenska kyrkans primas, och alla Sveriges biskopar
vara Upsala erkebiskops lydbiskopar. -- År 1164 på
sommaren återkom den nyinvigde erkebiskopen till
Sverige och sitt stift.

Om å ena sidan det sålunda verkstälda
erkebiskopsvalet var en följd af det tillfälliga
lugnet i riket, så bevisar det å den andra, att en
öfvergångstid inträdt i de båda hufvudstammarnas,
Svearnes och Götarnes, förhållande till
hvarandra. Möjligheten att förena sig om en gemensam
högsta <sp>kyrklig</sp> styresman förberedde och understödde
möjligheten att förena sig under en högsta <sp>verldslig,</sp>
och redan Carl Sverkersson kallades i offentliga
handlingar »Svears och Götars konung». De häftigaste
och de egentliga stamstriderna kunna derför med
detta är anses slutade. Strider fortfore väl -- vi
hafva godt om sådana i vår historia -- men de blefvo
efter denna tid mera en strid mellan konungahusen, i
hvilken strid stammarna så till vida deltogo, som de
gynnade hvar sitt, Svearne öfver hufvud det Erikska,
och Götarne det Sverkerska.

Strax öster om Finska viken ligger en stor sjö, som
heter <i>Ladoga</i> och som genom <i>Newa</i>-floden afbördar sitt
vatten i nämnda vik. Vi känna trakten af gammalt. Der
låg det gamla redan på sagornas tid

bekanta Aldeigjaborg, som jarlen Bjartmar, Angantyrs
svärfader, rådde öfver, och der den vestgötiske
jarlen Ragvald Ulfsson slutade sina dagar. Under
konung Carls regering föreföll ett tåg till dessa
trakter, men i underrättelsernas dunkel visar det sig
mera som ett företag i den gamla vikingaandan än som
något af konungen utfördt krig. Måhända stod det på
något sätt i förbindelse med den svenska nedsättningen
i södra Finland, hvilken liksom kristendomen skulle
skyddas och stärkas mot Ryssarna och de närmast dem
boende <i>Karelerna.</i>

Det var icke Aldeigjaborg som detta tåg gälde, utan
staden <i>Ladoga,</i> som också låg vid Ladogasjön på dess
sydöstra kust.

En nötta af fem och femtio svenska härskepp kom på
våren 1164 seglande uppför Newa-strömmen och lade
sig framför staden Ladoga. Invånarne i staden blefvo
förskräckta, så att de uppbrände sina träbyggnader
och jemte sin ståthållare inneslöto sig i borgen,
sändande tillika, bud till Nowgorod om skyndsam
hjelp. Innan denna hann ankomma, försökte dock
svenskarne att storma staden. Det skedde på lördagen
den 23 Maj; men stormningen misslyckades alldeles,
så att de blefvo med förlust tillbakaslagne. Då
gingo de åter till skepps och drogo längre uppåt
sjön in i <sp>Voronaja</sp>-floden (en mellan <sp>Svir-</sp> och
<sp>Wolchow</sp>-floderna flytande ström). På torsdagen
i veckan derpå vid femte timmen på dagen stötte
den nowgorodiska hjelpsändningen här på dem. En
häftig strid uppstod, och Svenskarne blefvo dervid
fullkomligt slagne. Fyratiotre af deras fartyg föllo
i Nowgorodboarnes händer, och de få, som lyckades
rädda sig på de återstående tolf, voro svårt sårade.

I Vettern, vid dess sydöstra strand, midt emot
den lilla staden Grenna, ligger en ö vid namn
<i>Visingsö,</i> ett namn, som skall betyda »höfdingarnes
ö». Många märken från forna tider finnas på ön,
och deribland trenne slottsruiner. En ligger på öns
nordvestra kust. Fordom stod der ett slott, som hette
<i>Borga-slott.</i> Ett annat var bygdt på öns södra ända
nära sjöstranden, och hette det <i>Näsbo-slott.</i> Der synes
ännu från landsidan tvänne stora höjder öfverväxta
med gräs. Troligen stodo der fordom tvänne torn, som
tillhörde det stora slottet. Den tredje slottsruinen
tillhör en långt senare tid. Den ligger på öns
östra strand midt emot Grenna stad, och är enda
återstoden af Brahernes ryktbara och praktfulla
slott <i>Visingsborg.</i>

På den tiden, med hvilken vi nu sysselsätta oss, var
Visingsö en af konungarnes käraste boningsorter. Carl
Sverkersson uppehöll sig der ofta, men på hvilketdera
af de gamla slotten, veta vi icke. På våren år
1167 -- sex år efter konung Eriks fall och två år
sedan dennes son måst fly till Norge -- befann sig
konung Carl på Visingsö. Det var i April månad, och
man framlefde som vanligt dagarna, utan att någon
i konungens borg anade den öfverhängande faran. Då
med ens stodo fiender för dörren.

Det var Knut Eriksson, som kommit från Norge och nu
stod inför konung Carl för att af honom kräfva sin
faders krona och på samma

gång hämd för sin faders död, hvari han påstod att
Carl varit delaktig. Carl Sverkersson dödades, och det
var med möda som hans unge son <i>Sverker</i> kunde räddas
till Danmark. Han blef förd ditöfver »i skötet» --
säger den gamla konungakrönikan -- »och ömklig var
hans färd».

Konung Carl begrofs i Alvastra, der som hans fader
låg. Han skall hafva varit en god och fridsam
konung och saktmodig, ehuru vi, utom hvad som
redan är berättadt, föga känna om honom och hans
regering. Berömmet kommer dock från en urkund, som
icke innehåller annat än beröm för de konungar den
upptager. Det är derför mindre tillförlitligt.

Denne konung kallas i konungalängden Carl den
<sp>sjunde,</sp> liksom hans företrädare kallas Erik den
<sp>nionde</sp>. Egentligen är denna deras ordningsnummer så
till vida oriktig, som den icke kan bevisas. Carl är i
sjelfva verket den förste med det namnet. Erikar hafva
vi haft flera, och de vi känna uppgå ungefärligen
till det antalet, som Erik den heliges ordningsnummer
angifver. Orsaken till dessa för höga ordningstal är
att söka hos äldre författare, hvilka satte en ära
uti att låta Sverige lysa med en rad af konungar,
ju längre, desto bättre, viljande med detsamma bevisa
det svenska rikets höga ålder och långvariga bestånd,
omständigheter, hvaruti det kunde täfla med hvilket
annat land i Europa som helst. Emellertid hafva dessa
ordningstal vunnit häfd, så att någon ändring numera
svårligen kan komma i fråga.

<b>Knut Eriksson.</b>

Sedan konung Carl blifvit lagd till sin fader i
Alvastra klosterkyrka och Knut Eriksson efter honom
blifvit konung, öppnades klosterportarna för den nye
konungens trolofvade brud. Hade åren varit långa, som
hon tillbragt i det tysta klostret, medan Knut var i
Norge, så blef glädjen desto större, när tidenderna
kommo om konung Carls död och Knuts seger. Bröllopet
vardt genast tillredt, och glädjen och fröjden var
stor hos alla, men störst hos det lyckliga brudparet,
konungen och drottningen.

Många barn, både söner och döttrar, blefvo frukten af
detta äktenskap. En gång, då drottningen i en svår
sjukdom låg nära döden, och den djlipt bedröfvade
konungen redan var öfvertygad om, att han ej mer
skulle få ega sin älskade drottning, gjorde hon i
sin själsångest renlefnadslöfte. Konungen gaf sitt
samtycke dertill. -- Han ville ej oroa henne med några
föreställningar under hennes svaghetstillstånd. --
Emellertid tillfrisknade drottningen, och lif och
glädje började åter blomma i konungens gård.

Då önskade både konungen och drottningen att löftet,
som drottningen gjort, varit ogjordt. Konungen
skickade derför bud med skrifvelse till påfven i
Rom, hvari han omtalar sakens rätta förhållande och
utbeder sig af påfven, att han, som egde löse-
och bindenyckeln i

sin hand, skulle fritaga drottningen från sitt löfte.
Påfven uppdrog åt de andliga fäderna att undersöka
sakens förhållande och om allt vore så, som konungen
det framstält, och konungen sjelf icke aflagt något
återhållsamhetslöfte, skulle de lösa drottningen från
hennes löfte. Allt gick emellertid efter konungens
önskan och äktenskapets fortsättande blef tillåtet.

Det är allt hvad vi veta om konung Knut och hans
drottning. Om hans syster <i>Margareta</i> få vi längre fram
tillfälle att tala.

Knut Eriksson vann riket med svärd och
hade mången strid, innan han fick ega det med ro.

Der funnos nämligen i Sverige tvänne ättlingar af
det Sverkerska konungahuset, <i>Kol</i> och <i>Burislef,</i> af
hvilka Kol skall varit Sverkers son och Burislef,
hans styfson, förmodligen med Richissa. Båda nämnas,
i de gamla uppteckningarna om dessa tider, konungar,
och de hade naturligtvis sitt egentliga anhang hos
Östgötarna. Efter Carl Sverkerssons fall var det
dessa, som upptogo och fortsatte striden med den
nye konungen, och förde den flera år igenom, utan
att fullkomligt besegras, ehuru Knut Eriksson -- som
det berättas i konungalängden vid Vestgötalagen --
»fick seger i alla strider».

En half mil sydvest om Skeninge ligger <i>Bjälbo</i>
kyrka och strax sydvest om kyrkan ligga de så
kallade <i>blodåkrarne</i> eller <i>rödåkrarne.</i> Här, äfvensom
vid de nära intill belägna byarna <sp>Bristtorp,
Snoppetorp, Sjuntorp</sp> och <sp>Öfvertorp</sp> skall
det afgörande slaget hafva stått mellan Knut och de
Sverkerska konungasönerna, och en mängd förrostade
svärdklingor och sporrar, som blifvit uppgräfda
ur jorden, synas vittna om, att der en gång stått
ett slag. Knut vann seger, och så väl blodåkrarne
som de fyra byarne skola hafva fått sitt namn af
slaget. Vid Bristtorp skall striden hafva brutit lös,
vid Snoppetorp fienden börjat taga till flykten, vid
Sjuntorp, som dessförinnan hetat <sp>Svem</sp> eller <sp>Sem,</sp>
700 af fienden stupat, och vid Öfvertorp konung Knut
vunnit en afgjord seger.

Efter denna tid veta vi föga om konung Knut
personligen; mera om händelserna, som tilldrogo sig
i hans dagar. Vid skildringen af dessa få vi kasta
en blick på grannrikena Danmark och Norge, något
som vi anse nödigt för att rätt få ett begrepp om
tillståndet i Norden på dessa tider.

<i>Birger Brosa</i> satt på denna tid jarl i Sverige. Han var
Svea och Göta jarl och kallas af konung Knut sjelf
»den berömde». Det var en rik och mäktig man, och,
hvad som bättre är, häfderna hafva intet att säga om
honom, som visar, att hans makt ledt honom till någon
mot konungen och sitt land förderflig handling. Sonson
af en dansk konungadotter, var han sjelf gift med den
norske konungen Harald Gilles dotter <i>Birgitta,</i> och kom
i följd af dessa sina slägtförbindelser i beröring
med så väl Danmark som Norge. Genom redbarhet och
fasthet förvärfvade han så stort anseende, att efter
de Sverkerska konungasönernes fall inga inre strider
mera föreföllo under Knut

Erikssons regering, icke heller efter denne konungs
död, så länge Birger jarl lefde.

Men från grannrikena kommo mer än en gång flyktande
prinsar till jarlens gård, bedjande om skydd och hjelp,
och ofta erhållande båda alltid det förra.

När vi sist talade om Danmark, sågo vi detta rike
deladt mellan trenne konungar, Sven, Knut och
Valdemar; och vi antydde derjemt i korthet, att
efter Knuts och Svens timade död Valdemar blef ensam
konung. Dermed gick så till:

Tre dagar efter det möte, hvarvid man kommit öfverens
om rikets delning, var ett gästabud hos konung Knut
i Roskild på Seland. Knut hade dit inbjudit konung
Sven, och sjelf med sin vän Valdemar begifvit sig
dit från Laaland, der mötet hållits. Sven kom mycke
riktigt, men i spetsen för en stor skara beväpnadt
folk. Valdemar förebrådde honom, men Sven svarade, att
han hört, det Knut vela möta honom med sitt folk. Man
skred dock till dryckesgillet, och der gick muntert
till under sommarnatten; det var nämligen i Augusti
månad. Följande afton fortsattes gillet. Sven hade
under dagens lopp varit hos en vän i närheten, hos
hvilken hans dotter uppfostrades, och skylde derpå
sitt långa uteblifvande. I sjelfva verket hade han hos
vännen stiftat onda råd mot sina medkonungar, ehuru
han tre dagar förut på det nämnda mötet svurit de
heligaste eder och tillsammans med Knut och Valdemar
njutit altarets sakrament på att obrottsligt hålla
dem.

Under måltiden satt Sven på hedersplatsen mellan sina
medkonungar och var idel vänlighet och glädje. En
tysk skald sjöng en visa hvari man gjorde spe öfver
Svens landsflykt, och då han fick befallning att tiga,
vände Sven det sjelf till skämt, sägande att man borde
glädja sig vid minnet af öfverståndna lidanden. När
det sedan blifvit mörkt och man tändt ljus i salen,
kom Svens förtrogne och gaf honom en vink, hvarpå
han trädde afsides och talade hemligen med mannen.
Knut fattades härvid af en mörk aning, kastade sig
med häftighet om Valdemars hals och kysste honom. I
detsamma trängde sig krigare med dragna svärd in genom
dörrarna i salen. Valdemar märkte genast att det gälde
lifvet, sprang upp och slog med ens omkull alla ljusen
så att det blef mörkt, hvarpå han kastade sig midt in
bland krigarna och lyckades sålunda rädda sig. Konung
Sven hade genast vid krigarnes inträde lemnat salen,
och hans förtrogne blef, då Valdemar arbetade sig ut,
af honom omkullslagen. Så fort han hunnit resa sig,
lät han öppna vindues-luckorna, och vid den matta
belysning, som sommarnatten kunde bestå, såg han
hvar Knut satt, sprang fram och klöf hans hufvud. Knut
föll ned och mottogs i biskop Absalons armar. Denne
tog honom först för sin älskade barndomsvän Valdemar,
men när han märkte misstaget, begagnade han sig af
ögonblicket, då krigarne strömmade ut för att leta
efter Valdemar, och lyckades, ehuru under de största
faror, att rädda sig till honom.

Morgonen derpå förkunnade Sven för Roskilds borgare,
»att Knut

och Valdemar velat dräpa honom, men att deras anslag
blifvit upptäckt, och att den ene af dem låg nu fallen
på sina gerningar». Han bad dem hjelpa sig att fånga
den andre och visade dem sina kläder, som han sjelf
hade genomstungit.

Oaktadt alla af Sven tagna försigtighetsmått lyckades
det emellertid Valdemar att med några trofasta män
rädda sig öfver till Jutland i en liten farkost,
som tycktes gå sin vissa undergång till mötes, då den
lemnade Selands strand. Det rasade nämligen den natten
en förfärlig storm, som dränkte i hafvets djup en
hel wendisk flotta vid kusten af Halland. Farkosten,
på hvilken Valdemar befann sig, hotades af samma
öde, men slutligen uppkastades den af en räddande väg
på en liten ö invid jutländska kusten, hvarifrån,
sedan stormen följande dagen lagt sig, Valdemar och
hans män lyckligen kommo öfver till Jutland.

Genast sammankallade Valdemar folket till Viborgs
ting, skildrade der det grymma mordanslaget i Roskild
och visade sina friska sår. Vid den älskade furstens
tal upplågade alla af harm och svuro att hämnas på
den nedrige Sven. Med kraft bedrefvos rustningarna
att möta mördaren, och för att ännu närmare med sig
förbinda Knuts parti firade Valdemar härunder sitt
bröllop med den sköna Sofia, med hvilken han nu sedan
fyra år varit förlofvad.

Ändtligen kom Sven öfver med sin här. På <i>Gratheheden,</i>
något söder om Viborg, mötte han Valdemar. Striden
blef häftig, men kort. Valdemar segrade och Sven blef
dödad under flykten. Det är efter detta slag som han
fått tillnamnet Sven <sp>Grathe,</sp> under hvilket namn han
i vår historia är känd.

Så var Valdemar ensam konung öfver hela
Danmark. Obestridd blef dock icke hans konungakrona,
så mycket mindre som många funnos, hvilka på grund
af sin härkomst ansågo sig kunna eftersträfva
densamma. Bland dem voro Erik Lams son <i>Magnus, Buris,</i>
en son af Henrik Skatelår, samt <i>Knut</i> och <i>Carl,</i>
den myndige erkebiskop Eskils fränder, men hvilka
på mödernet nedstammade från Knut den helige. Sedan
Valdemar på ett möte i Ringsted år 1170 låtit utvälja
och af erkebiskopen, i erkebiskop Stefans från Sverige
närvaro, till konung kröna sin 7-årige son <i>Knut,</i> var
med ens allt hopp för dessa konungafränder afhugget,
och med detsamma började deras stämplingar.

Buris blef 1167 fängslad, såsom den der deltagit
i landsförrädiska stämplingar, och hans ögon
utstungna. Föga trovärdighet eger den folkvisa, som
sjungits äfven i Sverige och hvilken låter Buris vara
drottning Sofias broder, som förgäfves anhåller om
»liten <i>Kerstins</i>», konungens systers eller dotters,
hand. Under konungens frånvaro skall dock Buris hafva
kränkt konungens vilja, i det han med våld tagit liten
Kerstin till sig. Konungen hade emellertid lofvat
bort liten Kerstin åt en af sina män, och då hon vid
konungens hemkomst från kriget kallades inför honom,
skall drottning Sofia hafva yppat de ungas kärlek
och derigenom vållat liten Kerstins död. Så sjöngs
derom i visan:

<poem>
Konungen talte till liten smådräng:
<tab>Den lilla grön lind --
»du hämte mig in de stålpiskor fem!»
<tab>Den lilla grön linden hon sörjer.
Och konungen hade ej förr tält de ord --
<tab>Den lilla grön lind
så föll liten Kerstin döder till jord,
<tab>Den lilla grön linden hon sörjer.
</poem>

Liten Kerstin skall konungen då låtit begrafva i
<sp>Vesterviks</sp> kloster och der satt Buris i fängelse,
fästande honom vid muren med jemt så pass långa
kedjor, att han kunde nå hennes graf.

Om folkvisan verkligen handlar om denne Buris, denne
Valdemar och denna Sofia, visar den, huru lätt en
händelse kunde helt och hållet förvridas, när den
på folkets mun hade sitt enda lif. I allmänhet är
det endast hufvudtråden, som är sann i alla dessa
muntliga öfverlemningar; biomständigheterna äro
blott tillsatser, gjorda på olika tider och af olika
personer, utan att någon kan uppgifva huru. Likvisst
bör å andra sidan medgifvas, att vi känna föga om
denna händelse, öfver hvilken ett dunkel hvilar.

Sedan Buris blifvit fängslad, sammansvuro sig Magnus,
Knut och Carl emot Valdemar, åsyftande ingenting
mindre än att rödja konungen och hans barn ur
vägen. Sammansvärjningen blef dock genom tvänne
krigares oförsigtighet upptäckt, och de förbundne
måste fly. Magnus begaf sig till Tyskland, men Knut
och Carl togo vägen till Sverige till Vestergötland,
der de träffade den mäktige jarlen Birger Brosa,
med hvilken de räknade slägtskap<footnote>
Denna slägtskap åskådliggöres sålunda:
<img>
</footnote>.

Medan de vistades hos jarlen, kom Magnus åter
till Danmark från Tyskland, bekände för Valdemar
sin förbrytelse och fick nåd. Men kort derefter
upptäcktes det, att han stod i förbindelse med
Knut och Carl i Sverige, hvarför han blef insatt i
fängelse på <i>Sjöborgs</i> slott i norra Seland. Ungefär
vid den tiden kom den gamle erkebiskop Eskil från sin
utomlandsresa, hvarunder han i 3 års tid uppehållit
sig i Clairvaux. Underrättelsen om hans dottersöners
deltagande i sammansvärjningen mot konungen gjorde
på den gamle mannen ett våldsamt intryck, och då
han förgäfves med sina böner sökt vinna nåd för dem,
greps han af en så häftig rörelse, att han för någon
tid mistade talförmågan. Valdemar förblef obeveklig
och lät döma de

brottslige till landsflykt samt indrog deras gods. Med en
ringa, men djerf och modig här, samlad med jarlens
vetskap och måhända med hans medverkan, drogo då Knut
och Carl år 1179 från Vestergötland in i Halland. Carl
stupade i striden och Knut blef tagen till fånga samt
förd till Danmark, der han blef insatt på Sjöborg,
liksom Magnus före honom.

Året förut hade erkebiskop Eskil högtidligen i Lund
nedlagt sin höga värdighet och till sin efterträdare
utnämnt den redan för oss bekante biskop Absalon,
Valdemars vän och Danmarsks anseddaste man på sin
tid.

Skåne, detta vårt lands bördigaste och folkrikaste
landskap, lydde, så som vi förut nämnt, under Danmarks
krona, och var en vigtig och betydande del af det
danska riket.

Ehuru Skåningarnes historia för dessa tider tillhör
Danmarks historia, anse vi det dock vara på sin
plats att vidröra så vigtiga och för tidsandan
upplysande händelser som dem, hvilka timade under
konung Valdemar den stores regering. Föga finnes
nämligen om detta land, liksom om det tillgränsande
Halland och Bleking, taladt i svenska historieböcker,
förr än dessa landskap blefvo svenska. Nu äro de
det, och det är billigt, att de i svensk skrift må
kunna läsa om svenskt land, äfven för de tider, då
detta samma land icke var svenskt, liksom för öfrigt
hvarje svensk bör vara lifvad af att lära känna de
vigtigaste händelserna i det land, som nu mera är så
införlifvadt med hans eget, att de båda utgöra ett.

I de tider, med hvilka vi nu sysselsätta oss,
intager Skåne en ganska sjelfständig ställning i den
danska rikskroppen, och under tronstriderna mellan
Sven Estridssons ättlingar bildade alltid Skåne
(d. v. s. Skåne, Halland och Bleking) ett helt
för sig, alltid färdigt att emottaga och erkänna
flyktande konungasöner. Icke underligt derför om
de ofvan nämnde missnöjda riktade sina blickar på
Skåne. Också uppsnappades af de i Skåne på de
allmänna vägarne utstälda vakter ett bref till
Skåningarna, skrifvet af den förutnämnde Magnus,
hvari han uppmanar Skåningarna att gripa till vapen
och under hans anförande återförvärfva deras forna
frihet, medan han i ett annat bref till Knut och
Carl söker visa dem nödvändigheten af att rikta sin
uppmärksamhet på Skåne.

Vi känna, huru dessa mäns strid blef af kort
varaktighet. Ett svårare uppror hotade från
Skåningarna sjelfva. Förtryck från fogdarnes sida,
tiondens utpressning, samt de förnämsta länens
bortgifvande åt män, hvilka icke voro bördiga inom
Skåne, voro orsakerna till Skåningarnes uppror.

Erkebiskop Absalon var den, mot hvilken hatet
och missnöjet hufvudsakligen vände sig. Han hade
lemnat förvaltningen af erkestiftets angelägenheter
och uppbörden af dess inkomster åt förnämligast
Seländare af sin egen mäktiga slägt. Ibland dem nämnas
erkebiskopens tvillingbroder <i>Asbjörn,</i> en djerf och
tapper krigare, som för

sin raskhet och snarfyndighet i farans ögonblick
fått tillnamnet <i>Snare</i> och som i folkvisan förekommer
under namnet <sp>Esbern Snare</sp>; vidare erkebiskopens
syskonbarn <i>Sune Ebbesson</i> och <i>Saxo Torbernsson.</i> I
afseende på förtrycket må nämnas, huru i östra Skåne
bönderne måste på vägar, som voro otillgängliga för
dragare, släpa hela stora träd fram till utvisade
ställen, hvarifrån de fördes förmodligen till de
erkebiskopliga slotten.

År 1180 stod upproret i full låga. Emot Esberns och
Sunes råd begaf sig Absalon från Seland, der han helst
vistades, öfver till Skåne, för att om möjligt stilla
upproret i sin början. Erkebiskopen insåg då genast
vid sin öfverkomst omöjligheten af alla försök i den
vägen. Han begaf sig derför åter till Seland, och då
han ej ville gifva vika för Skåningarnes fordringar
samt ett hotande bref desslikes ankommit ifrån
konung Valdemar, aflyste Skåningarne högtidligen och
offentligen alla skatter till konungen, frånsade sig
den tunga tionden till presterna, förelade dessa att
taga sig hustrur för att icke ofreda andras hustrur
och barn, och förklarade derjemte, att de ej vidare
behöfde någon biskop, enär presternes tjenst vore
dem alldeles nog.

Det var ett djerft språk Skåningarne förde. Det
vittnar om en sjelfständighet och en inre kraft,
ett medvetande af folkets makt, som man svårligen
väntade ätt finna i dessa tider. Och likväl skulle
bondens frihet dö i detta Danmark!

Konung Valdemar ankom år 1180 på hösten med en
flotta till Helsingborg, men derigenom stillades icke
upproret. De kungliga och erkebiskopliga läntagarnes
gårdar plundrades och uppbrändes, och erkebiskopen
utfärdade befallning till presterna att stänga
kyrkorna. All gudstjenst skulle upphöra, och hela
landet ligga i kyrkans bann, så länge Skåningarne
fortforo i sin vägran att erlägga tionden.

De väpnade bönderne sammankommo då till ting vid S:t
Laurentii kyrka i Lund. Här utsago de sändebud och
läto genom dem säga de församlade presterna, »att det
var allmogen, som födde dem och icke erkebiskopen; de
skulle derför fortfara att förrätta hvad deras pligt
tillkom, eller också såsom otacksamma rymma landet;
efterkomme de icke det ena eller det andra, skulle
de icke blott mista allt hvad de egde, utan dertill
hårdeligen straffas äfven till kroppen». Presterne
vägrade dock att öfverträda erkebiskopens bud, och
nu kom Valdemar öfver med en vällrustad här att i
grund kufva de motsträfviga bönderna.

Vid <i>Dysia</i>-ån<footnote>
Nu <sp>Saxån</sp> på gränsen mellan <sp>Harjagers</sp> och <sp>Onsjö</sp>
härad. På den stranden, som ligger inom <sp>Annelöfs</sp>
socken, skall den egentliga striden utkämpats.</footnote>
möttes bondehären och konungens
folk. Erkebiskopen skall hafva bedt konungen att
endast nyttja käppar mot bönderna för att tvinga dem
till lydnad, men Valdemar skall då hafva svarat, »att
han hade att strida med män och icke med hundar». Och
så började striden, och bönderne visade väl derunder,
att de icke voro

hundar, utan män, som kunde föra vapen. Länge var
stridens utgång oviss. Det gick en bro öfver strömmen
och på den stormade en del af bondehären öfver,
men då gick en del af erkebiskopens ryttare öfver
på ett obekant vadställe och angrep den qvarvarande
delen af bönderna i sidan, och denna rörelse -- säger
Saxo -- afgjorde strident. Bönderne ledo ett stort
nederlag. Det har i krönikorna fått namne <i>Dysiafall</i>
efter ån, invid hvilken slaget stod.

I östra Skåne lade vid underrättelsen om detta
nederlag bönderne frivilligt ned vapen, och det blef
åter för en tid lugnt i Skåne, ehuru det var med möda
som det lyckades konungen att förmå erkebiskopen till
foglighet mot bönderna. Det var i synnerhet tionden,
som äfven efter Dysiafall bönderne hade svårt att
underkasta sig, och konungen insåg omöjligheten att
den gången med vapen tvinga dem. Men härom ville
erkebiskopen ej höra talas. Dock förmådde konungen så
mycket öfver honom, att han ej genom någon öfverdrift
retade bönderne till uppror. Att elden emellertid
lefde under askan, skall följande berättelse visa
oss.

Året efter nyss beskrifna uppror dog Valdemar,
och efterträddes af sin äldste son <i>Knut</i> VI, som
snart måste liksom fadern draga öfver till Skåne med
härsmakt. De djerfve Skåningarne reste sig åter. Förra
gången -- menade de -- var det bristen på en duglig
anförare, som vållat den olyckliga utgången. Kunde
de erhålla en sådan, skulle det gå bättre. De sågo
sig derför omkring efter en, som kunde och vågade
ställa sig i spetsen för dem.

I Sverige lefde då en slägting till det danska
konungahuset. Han hette <i>Harald</i> och fick till följd af
sin oduglighet tillnamnet <i>Skräng</i><footnote>D. ä. skral</footnote>. 
Han var sannolikt
sonson af Harald Kesia, men hade utom sin höga börd
intet i sitt väsende, som gjorde honom lämplig till
anförare i ett företag, riktadt mot sådana män som
Absalon och Knut VI. Icke dess mindre var det på
denne Skåningarne stälde sitt hopp. De skickade bud
till honom med anhållan, att han ville komma till dem
och blifva deras höfding. Harald mottog de skånska
böndernes anbud, började genast värfva folk i Sverige,
utan att hvarken konung Knut eller hans jarl derför
lade något hinder i vägen, och ryckte så ned i Skåne.

Der stod upproret redan i full låga, och de mäktiga
herrarnes gårdar plundrades öfver allt, nu som förra
gången. Harald såg sig snart omgifven af en väldig
bondehär, ty bönderne strömmade från alla håll till
honom. Detta uppväckte till en början mycken fruktan
hos de store i landet, som voro föremålet för folkets
hat. Men snart samlade de sig för att möta våld med
våld. När Harald kom ned mot Lund, vägrade staden att
för honom öppna sina portar, och ej långt derifrån
vid <sp>Lomme</sp>-ån möttes han af de förenade herrarna.

Här blef Harald fullkomligt slagen, hvarpå han
skyndsammeligen flydde tillbaka till Sverige.

Men svårt drabbades bönderne af konung Knuts hämd,
när han kort derefter kom öfver från Seland; och
<sp>Froste</sp> härad i mellersta Skåne, som lemnades till
sköfling, skulle helt och hållet blifvit ödelagdt,
om icke erkebiskop Absalon trädt emellan med sina
böner. Skåningarne måste då helt och hållet underkasta
sig konungen.

Harald framlefde sitt återstående lif i Sverige utan
att genom någon handling fästa minnet vid sitt namn.

<i>Östen Östenssons äfventyr.</i> Vi vända oss nu till Norge,
det land, der konung Knut vistades, när han måste
fly undan för den segrande Carl Sverkersson.

Norge var liksom Danmark sönderslitet af beständiga
strider emellan konungasönerna eller alla, som på
grund af arf kunde göra anspråk på konungakronan. De
siste af oss omtalade konungar voro Sigurd Jorsalafar
och Harald Gille. Sigurd dog 1130. Samtida med Knut
Eriksson var <i>Magnus V Erlingsson</i> Norges konung<footnote>
Slägttafla öfver konungarna i Norge efter Sigurd Jorsalafar:
<img>
</footnote>. Han hade sjelf, under ständig strid, som hufvudsakligen
fördes af hans fader, den mäktige och storättade
<i>Erling Skakke,</i> kämpat sig till kronan. Hans slägtskap
med Sigurd Jorsalafar, hvars dotterson hån var, var
den egentliga grunden för hans anspråk, men som denna
ansågs otillräcklig, hittade Erling på det rådet att
förklara Norges rike för S:t Olofs arf och eget, och
att erkebiskopen i Trondhjem skulle jemte en samling
af de förnämsta i landet hädanefter utse konung. Det
är en af de vigtigaste punkterna i Norges historia.

Erling och Magnus fingo dock icke njuta i ro af
sin makt. Tvänne farliga medtäflare till tronen
uppträdde efter hvarandra, först en vid namn <i>Östen,</i>
sedan en <i>Sverre,</i> båda utgående vid sina företag från
Sverige, och derför förtjenta af att ihågkommas i
dessa berättelser.

Östen kom frampå sommaren år 1174 till Sverige. Den
myndige jarlen Birger Brosa var gift med hans faster
<i>Birgitta,</i> och till denna sin slägting vände sig
Östen nu med anhållan om hjelp. Han ville bemäktiga
sig Norges rike, emedan han dertill var boren och
hade större rätt än Magnus Erlingsson hade. Han var
nämligen Harald

Gilles sonson, och skulle såsom sådan ovedersägligen
vara närmare arfvinge än Sigurd Jorsalafars
dotterson. Jarlen och hans gemål togo väl emot den
unge konungasonen och gåfvo honom godt hopp i hvad
som låg honom på sinnet. Han blef så hos jarlen en
tid bortåt och fick derunder genom hans tillhjelp
lägenhet att samla något manskap. Dertill fick han
af Birger äfven penningar, så mycket som var af noden
för hans företag, så att jarlen och hans faster löste
honom i allo väl af händer, och när han lemnade dem
för att draga mot Norge igen, lofvade de honom bägge
fortfarande en stadig vänskap.

Sålunda rustad drog Östen nedåt Viken. Vi veta, att
folket der var ett hårdt och stridbart folk, bekant
derför sedan hedenhös. En mängd af dessa Elfvagrimar
slöto sig genast till den djerfve äfventyraren, och
dessutom många af Markmännen, äfvensom från Telemarken
i Norge. Alla voro de modige, raske och oförtrutne
män, törstande efter strider och ära. Dessa utnämnde
Östen till konung.

I Viken höll Östen till vintern öfver. Men när
penningarne började tryta och underhåll fattades, sågo
sig Östen och hans folk tvungna att genom plundringar
förskaffa sig hvad de behöfde. Derigenom uppretades
åter bönderne i Viken, så att de samlade en här mot
konung Östen och hans folk. Östen var böndernes här
underlägsen, så att han måste draga sig undan ut på
skogarna. Der uppehöll han sig länge, utan att hans
folk kunde besegras i den otillgängliga ödemarken,
men också utan att deras mod i ringaste måtto
försvagades. När deras kläder började förslitas,
togo de näfver af träden och bundo om benen. De fingo
deraf tillnamnet <i>Birkebenar,</i> ett namn, som från denna
ringa början snart öfvergick till den betydelse,
att det eftersträfvades som något ärofullt af de mest
högättade och mäktigaste män i Norge.

Och fullt ut lika manligt kämpade de kring konung
Östen i sina näfverbyxor, som om de varit klädda i
bättre och dyrbarare bonad. Än här, än der visade de
sig i bygderna, och alltid der man minst väntade dem,
så att det mot dem samlade krigsfolket sällan mötte
dem, der de anföllo. I många öppna slagtningar, som
föreföllo, vunno de seger. En gång på en skog höllo de
dock på att bli öfvervunna. Bönderne kommo der till
ett vida öfverlägset antal öfver dem. Goda råd voro
dyra, men Birkebenarne voro för väl vande att umgås
med faran, för att de skulle förlora modet. Vid första
tecken, att bönderne voro i antågande och nära att
falla öfver dem, höggo de en stor bråta i skogen, så
att bönderne ej kunde komma längre fram. Birkebenarne
försvunno, som om de varit bortblåsta kring de
angränsande fälten. -- Öfver tvänne vintrar höllo
Östen och Birkebenarne på detta sätt till i Viken.

Men så lyckades Birkebenarne på tredje sommaren
att erhålla skepp, hvarpå de drogo utefter kusten,
förskaffande sig på vikingavis penningar och folk. När
de då ansågo sig tillräckligt starka, styrde de norrut
från Viken, der de allt hittills hållit sig. Plötsligt
en vacker dag visade de sig framför Trondhjem, utan
att någon underrättelse

om deras färd hade hunnit före dem. Ännu mindre
kunde Erling Skakke och hans son konung Magnus,
der de sutto i Bergen, ana, att så farliga fiender då
seglade förbi dem upp till kröningsstaden.

Det var helgdag, när Birkebenarne kommo för
Trondhjem. Folket gick just från ottesången, då
det berättades för <i>Nils Sigurdsson,</i> hvilken hade
befallning öfver staden, att några långskepp
kommo seglande öfver fjärden. »Helt visst är det
Birkebenarne» -- tillade mannen, som var höfdingens
måg, -- »Och synes mig nu bäst, att vi genast låta
med lurarna sammankalla folket och möta dem ute på
öarna.»-- »Icke springer jag åstad» - genmälde Nils --
»efter fiskares sqvaller. Vi skola sända spejare ut
på fjärden och emellertid hålla ting.» Nils begaf
sig derefter i högmessan. Hans måg gick der ännu en
gång till honom och bad honom med sig rida ut och
samla krigsfolk. Nils ville dock hålla messan till
slut. När han derefter kom ur kyrkan, lät han sin
måg ensam rida ur staden att samla folk, sjelf gick
han att äta middag och derefter att hålla ting.

Just som maten sattes fram på bordet för honom, kom
en man in och sade, »att Birkebenarne nu rodde in i
ån». Då steg Nils upp och befalde sina män att väpna
sig, hvarpå han stängde sig in med dem i loftet, kring
hvilket som vanligt lopp en täckt gång. Snart kommo
Birkebenarne och fylde gården och omgåfvo hela loftet
rundt omkring. De erbjödo Nils lif och frihet. Men den
stolte mannen svarade dertill tvärt nej. Då började
en häftig strid. Birkebenarne nedhöggo husen. Nils
hade en röd sköld, prydd med gyllene stjernor, och
värjde sig manligen. Då klang det mot skölden. Det var
en pil, som genomborrade den, så att den satt tvärt
igenom. »Nu ljuger skölden för mig» -- sade Nils. Sedan
föll han och med honom en myckenhet af hans folk.

Det var det enda motstånd Birkebenarne rönte. De
gåfvo alla öfriga stadens invånare fred, och snart
blef Östen tagen till konung, och allt folket gick
honom till hända. Birkebenarne voro 2000 man starka,
när han någon tid derefter mönstrade dem.

Konung Magnus hade emellertid, medan hans fader satt
qvar i Bergen, dragit öster ut till Viken, och satt
om julen i Tönsberg, då bud kommo, att Birkebenarne
voro på <i>Re.</i> Genast väpnade sig Magnus och drog 1500
man stark upp mot Re. Det hade fallit mycken snö och
var sträng vinter. Magnus tågade ett stycke ut från
gården utmed gärdesgården och lät folket der upptrampa
snön, så att de hade en jemn och hård mark att strida
på. Så snart Birkebenarne sågo Magnus och att han var
dem mycket underlägsen i antal, började de genast
anfallet. Men emedan de icke kunde bibehålla sin
slagordning, utan männen, så snart de gingo på vägen,
sjönko ned i snön, råkade de i oordning och deras
märke blef nedhugget. Då började Birkebenarne fly,
och förmådde icke sedan uppställa sin slagordning, och
Magnus Erlingssons män nedhöggo alla, som de nådde.

Konung Östen var en bland dem, som lyckades undkomma. Han

kom på flykten in i ett hus, der han båd bonden gömma
honom och låta honom behålla lifvet. Bonden hade dock
näppeligen fått höra, hvem han hade framför sig, förr
än han dräpte honom. Derefter begaf sig bonden att
finna konung Magnus. Denne var då på <i>Rafnsnäs.</i> Han
satt och värmde sig framför elden i stugan, när
bonden trädde in, och var der en stor mängd folk hos
kungen. Bonden berättade, hvad som tilldragit sig,
och begåfvo sig några män åstad att hemta liket. De
kommo efter en stund åter och buro liket med sig in
i stugan. Då bad konungen sina män se, om de kände
konung Östen.

Der satt då på krokbänken, okänd för alla, en
Birkebenare. När han fick höra sin konungs namn
nämnas, blef han uppmärksam, och när den döda kroppen
sedan blef inburen i stugan, trängde han sig jemte de
andra kring liket för att se, om det verkligen var
hans konung. När han då fick se att så var, sprang
han fram på golfvet med lyftad yxa och högg till
konung Magnus mellan halsen och skuldrorna. Innan
ännu någon tänkte på att hindra den djerfve mannen,
svingade han ännu en gång sin yxa till ett väldigt
hugg. Denna gången gälde det konungens broder,
som låg på en bänk der tätt invid. När denne såg
yxan svingas och märkte, att hugget var måttadt
åt honom, kastade han hastigt benen tillbaka,
så att yxan fastnade i bänken. Så snart den första
förskräckelsen var öfverstånden, riktades hundrade
spjut och svärd mot kämpen, så många och så tätt,
att han, ehuru genomborrad, ej kunde falla. När
det så blef rum omkring honom, kunde alla se, huru
mannen fått ett sår i striden, så att alla tarmarne
voro utfallna, men att han, känslolös för smärtan,
dragit dem efter sig kring golfvet, då han stod upp
att hämnas sin konungs död. Birkebenaren föll, men
hans mod och hans kärlek till sin konung blefvo vida
berömda, och länge lefde hans minne i Norden.

<i>Sverre kommer till Norge.</i> Ungefär midt emellan Norge
och Island ligga i Atlantiska hafvet några små öar,
som bära det gemensamma namnet <i>Färöarna.</i> De hade
af ålder utgjort ett stamhåll för Nordens vikingar
och af dem blifvit bebyggda. Man kan ännu i dag der
få höra sånger sjungas om händelser och personer,
som till höra den nordiska sagoåldern.

Det gick vid denna tiden i skola en yngling,
som ansågs vara biskopens på Färöarna brorson. Han
var ämnad till prest och fann sig temligen i
sitt öde. Men en dag, då det började stunda till
sjelfva prestvigningen, fann han sin moder bittert
gråtande. Han förundrade sig deröfver och menade,
»att hans moder väl nu snarare hade all anledning att
glädja sig, då så stor ära skulle honom vederfaras». --
»Ringa, käre son», svarade honom då modern, »är denna
ära mot den, som rätteligen tillkommer dig. Ty du är
konung Sigurds af Norge son och icke den mans som du
menar.» Dessa moderns ord gjorde ett djupt intryck
på ynglingen, och hela hans väsende blef efter den
dagen förändradt. Väl var han till en början villrådig,
men snart

fattade han det beslut af t begifva sig
öfver till Norge och der försöka sin lycka.

År 1176 landsteg han i Norge. Men han kom som en
främling till sitt land och vågade icke för någon
upptäcka, hvem han var. Öfver allt, hvar han for fram,
sökte han dock begagna sig af hvarje tillfälle för att
vinna kännedom om landet och dess förhållanden samt
utforska den rådande sinnesstämningen hos folket. Hos
sjelfve jarlen Erling Skakke var han ofta, äfvensom
hos konung Magnus, och var till sitt väsende glad och
hurtig, så att alla trifdes väl i hans sällskap. Ingen
kunde emellertid ana, hvem han verkligen var eller
hvad som var hans syfte. Utaf allt hvad Sverre erfor
kunde han väl finna, att det icke var något lätt
arbete att kämpa mot Erling jarl och konung Magnus
om Norges krona.

Sverre begaf sig då till Konghäll och derifrån öfver
Lödöse till Vestergötland till Birger jarl, med
hvilken han räknade nära slägtskap som Östen. Jarlens
gemål var nämligen äfven Sverres faster, enär så väl
Sigurd, Sverres fader, som Östen, Östens fader, voro
hennes bröder. Han blef väl emottagen och upptäckte
för Birger, hvem han var, bedjande honom om goda
råd. Jarlen tycktes dock ej med välbehag lyssna till
ynglingens tal. »Jag hafver nu», svarade han, »hulpit
din farbrors son till Norge; jag vill ej vidare göra
någon hjelp dit i landet.»

Flere orsaker bestämde jarlens svar. Dels ville han
ej, kunde icke heller, understödja en ny konung,
enär han nyss med råd och dåd bisprungit Östen,
om hvilken äfven de tidender kommit, att han vid
det laget var af Tronderna vald till konung; dels
började det talet gå bland jarlens män, att den norske
ynglingen var sänd på spe af jarl Erling, och man gaf
Birger till och med det rådet att taga äfventyraren af
daga. Men jarlen var en man, som vördade gästfrihetens
rätt, han ville på inga vilkor tillstädja en sådan
handling. Dock önskade han utforska den förmente
konungasonens verkliga tankar.

Dermed stäldes så till, att en gång vid
gästabudsbordet lät jarlen skänka i för honom
rikligen af det starkaste mjöd och vin; när han så
blef drucken, borde man lägga märke till hans ord,
om man af dem kunde utspana, hvem han verkligen var
och hvad han ville. Men Sverre kunde den konsten att
beherska sig sjelf. Han märkte väl, hvad som var på
färde, och var så noga på sin vakt, att intet stod
att af honom utleta. Detta stärkte väl den gamle
jarlen i hans goda tankar om ynglingen, men något
understöd fick han icke. När derför julen var förbi,
drog Sverre sina färde och begaf sig uppåt Vermland.

Här var då lagman en man, som hette <i>Folkvid.</i> Han
var Sverres svåger, ty han var gift med en dotter af
konung Sigurd, som hette <i>Cecilia.</i> Men besvärligheter
af alla slag mötte Sverre på vägen. Så illa fore ej
den, hvilken träffats af sin styfmoders onda förböner
-- säger hans såga. I den skarpaste köld irrade
han hela sju dagar omkring i de stora skogarna utan
att träffa bebyggda orter, utan skydd

mot det hårda vädret, utan möjlighet att stilla sin
hunger. Efter utståndna besvärligheter af alla slag
framkom han slutligen till sina fränder.

Här mötte honom då tidender från Norge. Män, som kommo
derifrån, visste berätta om slaget, som stått mellan
Östen och Magnus Erlingsson, samt huru efter den
segern Magnus ännu mera befästade sin konungatron. Då
misströstade Sverre. Han lade råd med sina fränder,
och fattade med dem det beslutet att draga bort i
främmande land och afbida, om Gud i framtiden ville
så skicka, att bättre lägenhet yppade sig.

Innan ännu Sverre hann sätta detta beslut i
verkställighet, inträffade dock saker, som gåfvo
en annan fart åt hvad han hade i sinnet. Det blef
nämligen snart bekant, att i Vermland var en son
af konung Sigurd, och hvarje dag kommo flyktande
Birkebenare till trakten, der Sverre vistades. Dessa
Birkebenare hade icke af sitt nederlag och konung
Östens fall förlorat modet. De flesta af dem voro
sårade, många hade så sönderslitna och utnötta kläder,
att de nästan voro nakna och dertill voro de flesta
utan vapen, men lika trotsiga voro de, lika modiga,
lika törstande efter faror och äfventyr. De voro
efter Östens död utan anförare och kunde utan en
sådan intet uträtta. Sverre var liksom af en högre
makt utskickad att intaga Östens plats och leda dem
åter ut till strid. De samlades derför mangrant till
Sverre och bådo honom blifva deras höfding.

Men Sverre afslog deras begäran. I deras
närvarande usla belägenhet, utan penningar och
med hans oerfarenhet, kunde han ej göra dem till
viljes. »Men gån till min frände jarl Birger och hans
hustru Birgitta», sade han; »de hafva trenne söner,
alla med lika bördsrätt till Norges rike som Magnus
Erlingsson; bedjen jarlen gifva eder en af sina söner
till höfvidsman. Jag är ung och kommen från en fjerran
ö, der jag icke mycket kunnat lära af andra folks
skick och bruk; saknar derför just det, som vi bäst
behöfva i striden mot en sådan man som Erling jarl,
det är visdom och erfarenhet. Mig känner dessutom
ingen. Ingen vet, att jag är konung Sigurds son och
till bevis derför kan jag endast anföra, att jag
säger det. Kan då hända att I sägen till mig, som
I saden till eder förre höfvidsman, att I icke med
visshet kände, af hvilken slägt han var, och detta
skall alltid kastas eder i näsan, hvar I möten edra
fiender. Birgers söner äro deremot kända af alla.»

Och Birkebenarne gjorde, som konungasonen bad dem. De
utsago män bland sig, som skulle begifva sig till
jarlen i Vestergötland, medan de andre skulle hålla
vakt om Sverre, ty de hade hört, att han hade i sinnet
att draga ur landet till Jorsala. -- De utsände kommo
emellertid till Birger och androgo sitt ärende. Jarlen
svarade då på männens tal med dessa ord: »Allt för
unga till sådan färd äro mina söner; de kunna hvarken
styra sig sjelfva eller andra, och bland eder finnas
icke många, som kunna gifva dem ett godt råd. Men
här var hos

oss i julen konung Sigurd Haraldssons son, och månde
han nu vara i Vermland, tagen honom till eder höfding,
han syntes mig vara en förståndig man.» Birkebenarne
svarade, att de redan hade gjort, hvad jarlen rådde
dem till, men att Sverre afvisat dem och bedt dem
draga till jarlen. Då styrkte dem Birger ännu mer att
välja Sverre till anförare. »Sägen honom dessa mina
ord» -- sade han - »att Birger jarl lofvar honom sitt
bistånd i allt det han förmår; skall ock han och hans
följe hafva fri och säker tillflykt till Sveavälde,
då så påtränger. Föreläggen honom de vilkor, att han
antingen efterkommer eder vilja eller I tagen honom
af daga.»

Sändebuden vände så åter till Vermland, sedan de äfven
fått bref med sig till Sverre så väl från jarlen
som från konung Knut. Båda lofvade att främja och
styrka Sverre i allt hvad på dem ankomme. När de
framburo dessa tidender för Sverre, jemte jarlens
helsning och hans och konungens bref, blef Sverre
något eftertänksam, men svarade sedan ännu en gång
nej. Då förklarade Birkebenarne, att de ville dräpa
honom för att med hans död kunna köpa sig fred af
konung Magnus. Nu gaf ändtligen Sverre efter och
lofvade blifva deras höfding. Birkebenarne gåfvo
honom genast konunganamn och rörde enligt gammal sed
vid hans svärd. Alla Sverres föreställningar voro
fåfänga. »De ville ej» -- menade de -- »tjena den,
som icke var högre man än en af dem sjelfva.»

Med en handfull folk, blott 70 man, bröt då konung
Sverre upp från <i>Hammarön</i><footnote>
Strax söder om Carlstad.</footnote> för att vinna Norges rike
från Erling jarl och hans son konung Magnus. Hans
första försök misslyckades dock; han måste åter draga
in i Vermland. Icke bättre gick det andra gången. Båda
gångerna förföljdes han af den norske jarlen ända
till Vermlandsgränsen, och hade icke Vermländingarne
genom förhuggningar i skogen tillspärrat vägen för
Norrmännen, hade Sverre icke ens varit säker inom den
svenska riksgränsen. »Om du vågar dig in i vårt land»
-- sade Vermländingarne åt Erling jarl -- »så skall
denna färd blifva din olyckligaste»; och Norrmännen
måste återvända.

Men det var till Trondhjem Sverre ville, liksom Östen
velat före honom. Norges styrka låg sedan gammalt hos
Tronderna, och dertill voro de inga synnerliga vänner
af Erling och konung Magnus. Det var dock ingen lätt
sak att komma till Trondhjemsbygden. Fartyg hade han
icke, och att kämpa sig fram genom hela Norge var
ej att tänka på. Utgången af hans föregående företag
visade nogsamt det.

Då beslöt han att draga norrut och på en lång och
farlig omväg intränga i Norge. För oss Svenskar är
detta konung Sverres tåg af den största vigt, emedan
den bevarade berättelsen om detsamma tillåter oss att
kasta en blick på förut alldeles okända delar af vårt
land.

Det var år 1177 i islossningen som Sverre bröt upp
med sitt folk. Genon <i>tolfmila-skogen</i> kom han fram
till Klarelfven och

<i>Eikisherat</i> (nu <sp>Ekeshärad</sp>), derifrån genom
<i>tiomila-skogen</i><footnote>
Milen, som här förekomma, voro troligen den gamla
s. k. »skogsmilen», motsvarande ungefär en half svensk
mil.</footnote> till <i>Molungr</i> (nu <sp>Malung</sp>) i
Vesterdalarna.

Vi kunna knappast göra oss ett begrepp om de
svårigheter, som Sverre och hans Birkebenar hade att
utstå på detta tåg, vi, som så hastigt och beqvämt
kunna förflytta oss från den ena delen af riket till
den andra. Det var just när vintern började draga
sin kos från fjellen och skogarna och vattnen, som
Sverre var stadd på färden, så att otroliga hinder
mötte vid hvarje sjö eller ström, medan de för att
stilla sin hunger måste nöja sig med bär, som vintern
öfver legat under snön, samt saf och bark af träden.

När de från Malung, efter ett tåg genom 15 raster
ödemark och skog, hvarunder de lifnärde sig med köttet
af foglar och elgar, som de lyckades fälla, kommit in
i det egentliga Jernbäraland (d. v. s. Österdalarna
och efter all sannolikhet i <i>Mora</i> och <i>Elfdals</i>
socknar), funno de visserligen bebyggda orter, men
folket var rått och hedniskt, hade ännu icke sett
en konung resa genom sitt land och visste ej ens,
om han var en menniska eller djur<footnote>
Äfven Olof den helige tågade genom
Jernbäraland. Men hans tåg gick sydligare, så att den
norra delen af Dalarna icke finnes i häfderna omtalad,
förr än densamma nämnes i denne konung Sverres saga.</footnote>. Emellertid
mottogo invånarne den gången konung Sverre väl och
befordrade hans färd genom sitt land. Öfver kärr
och moras, öfver stora öar och sjöar samt slutligen
genom en 18 raster<footnote>
Benämningen <sp>rast</sp> betecknade egentligen så långt
vägstycke man vanligen gick, tills man behöfde rasta
eller hvila.</footnote> lång skog kom Sverre in uti
Herjedalen. Härifrån genomvandrade de under mödor och
besvärligheter af alla slag 38 raster skog, tills de
kommo till Jemtländingarnes hyddor.

Ifrån Jemtland gick äfventyrarnes djerfva tåg öfver
fjellen in i Trondernes land och efter en vunnen seger
blef Sverre på <sp>Öre thing</sp> tillerkänd konunganamn och
riket honom genom vapenmakt tilldömdt. Det var dock
långt ifrån, att den tappre och ihärdige ynglingens
motgångar ännu voro slutade. Han måste snart för
Magnus och Erling jarl draga söder ut. Han försökte
sin lycka i det vestanfjeldska Norge, men måste äfven
härifrån draga sig tillbaka, och var detta återtåg
förenadt med de största faror och svårigheter, som
Sverre någonsin haft att bekämpa. Strax i början
öfverföllos Birkebenarne af en så häftig och våldsam
fjellstorm med snöyra, att 20 man och 120 hästar med
deras munderingar omkommo, och under hela 8 dagar
derefter foro han och de öfrige af hans män ville på
fjellet utan att hafva annat än snö att lifnära sig
med.

Slutligen måste Sverre och hans män alldeles rymma
landet för jarlen och Magnus, men kommo åter lyckligt
tillbaka till Vermland.

Men året derpå, 1178, företog Sverre samma färd å nyo. Denna

gången rönte han dock icke så vänligt emottagande
hvarken i Jernbäraland eller i de andra landskapen,
som han genomtågade.

Dalkarlarna fälde då bråtar emot honom på skogen och
vägrade honom att tåga genom deras land. »Vi äro ej
vana vid slik konungafärd» -- sade de -- »vilja ej
heller veta deraf.» Men Sverre red då fram till
bönderna och talade till dem vänligen sådana ord,
att de tillstadde honom draga genom deras land
och gåfvo honom dertill allt det biträde de kunde.

När han från Österdalarna kom in i Helsingland
och till <i>Alfta,</i> var der en hel bondehär honom
till mötes. Böndernes antal var stort -- 3000 man
säges det, och dertill 100 man i harnesk -- och deras
hållning var hotande och krigisk. De hade samlat sig
för att hindra den främmande konungen genomtåga deras
bygder, och då Sverre ville här som i Jernbäraland med
goda ord vinna dem, läto de säga honom, att hvarken
han sjelf eller någon af hans män finge infinna sig
i deras krets eller der tala ett ord.

Sent omsider fick dock Sverre komma till deras
ting. Sverre kom och bönderne slogo en ring om den
biltoge konungen, der han stod lugn och djerf och
med konungslig hållning midt ibland de väl beväpnade
bönderna. »Icke veta vi, jag och mina män» -- sade han,
och hans stämma var mäktig och stark, så att hvarje
man kunde förnimma hans ord -- »icke veta vi, hvad I
kunnen hafva att lägga oss till last. Dock borden I
betänka, att som vi alla dyrka en Gud och kalla honom
Fader, borde vi hålla fred inbördes och en hvar af
oss akta och anse den andra som sig sjelf. Jag och
mitt folk hafva aldrig gjort eder något ondt, och
något godt hafven I icke att tacka Erling och konung
Magnus för.»

Sedan han sagt detta, lät han framleda tvänne hästar,
och när så skett, befalde han sina män att slagta
dem. »Skall det spörjas vida om länderna» -- sade
han dervid till Helsingarna -- »huru som detta lands
inbyggare sparade så på sin mat, att kristna män måste
taga vid att äta hästkött hos dem för att uppehålla
lifvet» -- Dessa Sverres ord gjorde ett sådant intryck
på bönderna, att han derefter blef öfver allt, hvar
han drog fram hos dem, med gästfrihet emottagen.

Tidenderna om Sverres färd genom Helsingland spridde
sig snart till Jemtland, så att han äfven der blef
med lika gästfrihet emottagen. Sålunda hade han
dragit ända norrut i landet, då en helt oförutsedd
fara hotade honom. En gång, då han i fullt förtroende
till böndernes fredliga och gästvänliga sinnelag låtit
sitt folk sprida sig omkring i gårdarna och blott hade
hos sig 100 man, väcktes han plötsligt midt i natten
af ett oväntadt budskap. »Jemtländingarne» -- sade
budet - »komma tågande östan ifrån i trenne starka
hopar, viljande öfverfalla och nedergöra dig och
allt ditt folk.» -- Sverre sprang genast upp. Knappt
hade han dock hunnit väcka sina män och väpna sig,
förr än Jemtländingarne kringrände gården, så att
Birkebenarne voro instängda från alla sidor. En
krigslist räddade dem. Sverre sade

dem i få ord den enda möjligheten till räddning,
och så skyndade de ut och ned mot bönderna. Konungen
och hans hundrade Birkebenare anföllo som vanligt
med yttersta häftighet, men blefvo snart af bönderna
omringade. Då upphofvo de, såsom konungen sagt dem,
bondehärens lösen, och som det var kolmörkt, trodde
de närmast dem stående bönderne, att de anfallande
voro en flock af dem sjelfva, hvarför de förenade sig
med dem och anföllo de andra bönderna. När sålunda
den häftigaste strid upplågade mellan bönderna
sjelfva, begagnade sig Birkebenarne af den allmänna
förvirringen och räddade sig ur stridsvimlet. Emellan
bönderna fortfor emellertid striden, tills det
började ljusna om morgonen. Då först märkte de sitt
misstag. Knappt hade dock detta inträffat, förr än
konung Sverre åter föll öfver böndernes uttröttade
och af den inbördes striden glesnade leder. Vann då
Sverre seger och Jemtländingarne flydde. Detta skall
hafva skett på <sp>Frösön.</sp>

Sedan skickade Jemtländingarne bud och begärde fred,
men måste lemna gisslan och betala stora böter samt
förbinda sig att blifva Sverres undersåtar.

Derefter drog Sverre in i Norge. Följande året föll
Erling jarl i striden mot honom, och fem år derefter
konung Magnus sjelf.

Nu var Sverre ensam konung i Norge. Det var år 1184,
som Magnus Erlingsson föll. Samma år firade Sverre
sin förmälning med den svenske konungens syster,
Erik den heliges dotter Margareta.

Sverre var en kraftfull man, modig och rådig i farans
stund, aldrig förtviflande, alltid färdig att uppoffra
sig för sin rättvisa sak. I synnerhet var han högt
älskad af sina Birkebenar, ett namn, som numera
öfvergick till en benämning på Sverreska husets
anhängare och blef en äretitel, som de förnämsta i
Norge eftersträfvade. Likväl blef Sverres regering
ingalunda lugn och fredlig. Den ene upprorsstiftaren
och tronfordraren uppstod efter den andre, och
en hvar hade sitt parti. På sådana tronfordrande
prinsar var det i allmänhet, som vi hafva sett,
ingen brist i Norge. »De uppväxte» -- säger en af våra
historieskrifvare<footnote>
<i>S. Lagerbring</i> i sin Svenska rikshistoria.</footnote>
-- »som svampar på fuktig mark
om hösten.» Hela Norges medeltid är full af strider
mellan dessa prinsar. Och så medtogos landets krafter
för dessa strider, att när höfdingarne falla, faller
Norge, dess inre kraft och sjelfständighet med dem.

Af de många, som Sverre hade att strida emot, voro
först och främst presterne, hvilkas allt för stora
makt han sökte hålla inom tillbörliga gränser. I
nära förening med dem stod ett parti, som kallade
sig <i>Baglerne.</i> Biskop <i>Nicolaus</i> af Opslo anförde dem,
när de 1196 kommo från Danmark. Med Baglerna måste
Sverre kämpa under hela den återstående tiden af sin
regering.

Mot slutet af Sverres regering började man tala i
Norge om en man vid namn <i>Erling,</i> som sades vara den
aflidne konung Magnus Erlingssons son, och talet kom
äfven för konungens öron. Sverre

sände genast ut män för att gripa mannen. Erling
lyckades dock undkomma ur Norge. Han blef i tid varnad
och flydde öfver till Sverige.

Då skickade Sverre bud med bref till sin svåger konung
Knut Eriksson, »att i Sverige uppehöll sig en man,
som gaf sig ut för att vara son af konung Magnus och
hade för afsigt att stifta ofred i Norge». -- Konung
Knut sände genast ut män att spana efter Erling och
gripa honom. De utsände funno honom snart, och han
blef förd till Visingsö, der han insattes i det höga
tornet.

Der satt nu Elling i en tid bortåt och blef deraf
kallad Erling <i>Stenvägg.</i> Han gjorde dock beständiga
försök att undslippa sin fångenskap, hvilket också
slutligen lyckades honom.

Maten bars till fången af en qvinna. Erling lyckades
väcka hennes medlidande och hon förskaffade honom
några klädespersedlar och lakan. Dessa skar han i
remsor och band tillsammans, hvarpå han en mörk natt
hissade sig ned från tornet och lyckades undkomma
till Jernbäraland. Konung Sverre var då död, men
hans son och efterträdare <i>Hakon</i> sände män att gripa
och döda Erling. Männen återkommo efter någon tid
och sade sig hafva utfört uppdraget. Men sommaren
derefter, år 1203 uppträdde på marknaden i Skanör en
man, som påstod sig vara Erling Stenvägg. Han blef
också af Baglerna tagen till konung, men den äran var
af kort varaktighet, och något märkligt uträttade
icke Baglerne under hans anförande.

Af de många mödorna och bekymren, synnerligen under
den 6-åriga striden mot Baglerna, började konung
Sverres starka och härdade kropp att duka under. Sedan
han efter 20 veckors belägring lyckats tvinga en
del af Baglerna, som inneslutit sig i Tönsberg, att
gifva sig, insjuknade han, men han lät dock föra sig
till Bergen, der han dog, sedan han efter sin egen
begäran att få dö som konung blifvit uppledd i sitt
konungsliga högsäte. Det var den 9 Mars 1202.

Hans drottning Margareta, dottern af Sveriges
skyddshelgon, den milde och fromme Erik IX, var af
ett ränkfullt, stolt och hämdlystet sinnelag. När
hennes herre, konung Sverre, var död, ville hon
ej längre stanna i Norge, utan tog med sin dotter
och systerdotter, båda med namnet <i>Christina,</i> vägen
till Sverige. Detta hennes beslut att lemna sin
konungs land väckte dock ovilja, i synnerhet hos
Birkebenarna. De sände derför män efter den resande
drottningen. Männen funno henne i Opslo. Drottningen
befann sig i badet, då konung Sverres systersson
<i>Peter Steifr</i> sprang upp till prinsessan och sade,
»att Baglerne voro öfver dem och att endast den
skyndsammaste flykt kunde rädda dem». Christina,
som icke anade någonting ondt, sprang glad emot sitt
syskonbarn, och Peter bar henne ned i sin båt. Båten
lade genast ut fråh stranden och roddes i rask fart
utåt fjärden.

Margareta plägade aldrig lemna sin dotter ur sigte. Då
hon nu saknade henne, skyndade hon ut och ned till
stranden, dit hon hann i tillräckligt god tid för att
långt ute på sjön se sin dotter bortföras. Hon ropade
då till männen och bad dem gifva henne sitt barn

tillbaka. »Hon skall först se sin broder, konungen»,
svarade Peter Steifr, och allt mer aflägsnade sig
båten utåt sjön. Männen hörde icke eller låtsade
icke höra den förtviflade moderns ångestrop. När då
drottningen såg allt vara förgäfves, sträckte hon sina
armar mot himmelen och ropade: »Gud låt mig lefva den
dag, att jag kan göra eder så stor sorg och harm igen,
som I nu gören mig.»

Emellertid fördes prinsessan till sin halfbroder
konung Hakon, som med stor vänlighet och
broderlig kärlek mottog henne och visade henne all
heder. Följande året sände han äfven bud till sin
styfmoder enkedrottningen, som med sin systerdotter
fortsatt sin resa och nu bodde i Vestergötland,
»att hon måtte komma åter till Norge. Så väl hon som
hennes systerdotter skulle der» -- sade sändebuden
--, »blifva bemötta med all den heder dem tillkom,
och rikligen blifva försörjda». Och drottningen kom,
men icke som en moder till sin son, utan som sagan
plägar framställa en styfmoder. Hon kom med harmen och
vreden i hjertat, afbidande första lägliga tillfälle
till hämd.

Den unge konungen var i mycket lik sin far. Han
var mild och vänsäll, dertill modig i striden och
segersäll, så att han af alla var högligen älskad,
och det såg ut, som om en bättre dag randats för
Norge. Men all hans vänlighet, all hans mildhet och
godhet och all den ära, han visade sin aflidne faders
drottning -- intet förmådde smälta kylan af det hat,
som bodde hos Margareta. Stolt och högmodig till
sin natur, var hon till och med tvär och ovänlig
mot styfsonen. Hon lefde i Norge helt och hållet
för sig, hade sitt eget kök, sitt eget bord, sitt
eget hof, hvilket allt för den tiden var ganska
ovanligt. Men till julaftonen -- det var år 1203 --
blef hon på det vänligaste inbjuden af konungen
att glädja sig med honom och hans hoffolk. Hon
gaf på den vänliga inbjudningen ett bitande svar,
och det var endast den unga Christinas upprepade
böner, som förmådde henne att villfara konungens
bjudning. Vid inträdet i kungssalen gick den unge
konungen henne till mötes. Men drottningen var tyst
och ovänlig som vanligt och besvarade icke med ett
godt ord all konungens vänlighet. I öfrigt firades
den ingående helgen med allsköns gamman och glädje.

Efter den dagen blef konung Hakon sjuk. Hans kropp
uppsvälde, och sju dagar derefter eller sjelfva
nyårsdagen år 1204 var han död. Hela hans kropp var
då blå och så uppblåst, att man knappast kunde se,
om liket var en menniskas. Det är alldeles gifvet,
att sorgen i landet och synnerligast hos Birkebenarna
blef stor. Så mycken ungdom, så många förhoppningar,
och allt med ens försvunnet! Och lika naturligt
var det, att man började spörja om orsaken till den
älskade konungens så plötsliga död. Och hur man talade
och hur man frågade, alltid stannade misstanken på
drottningen. Slutligen beskylde man offentligen henne
och hennes omgifning att hafva med förgift afdagatagit
konungen.

För att visa sin egen och sina tjenares oskuld måste
Margareta beqväma sig dertill att låta en af sina
tjenare undergå <i>jernbörden.</i>

Järnbörden var enligt tidens tro ett sätt att låta
Gud sjelf omedelbarligen uppträda som domare och fria
eller fälla. Den anklagade skulle bära vissa steg
ett glödande jern på bara händerna. Var han efter
utståndet prof oskadd, hade Gud friat, i motsatt fall
hade Gud fält honom<footnote>
Ett annat sätt var att trampa med blotta fötterna
på glödande plogbillar eller att med naken arm
upphemta från botten af ett med sjudande vatten fyldt
kärl en ring eller något annat föremål. Dessa, med
flera sätt att utröna sanningen, hvilka tillhörde
medeltidens rättegångsväsende, kallades med ett
gemensamt namn <i>ordalier.</i> Ordet är ett germaniskt ord
och förekommer i vårt gamla lagspråk; <i>ordela</i> betyder:
göra slut på en tvist, och <i>or dela sik:</i> fria sig från
en anklagelse.</footnote>.

Ett sådant erbjöd sig nu Margareta att genom sin
tjenare undergå. Dock kunde vid dessa prof många
omsvep och hemliga medel begagnas, som gjorde att man
kunde genomgå det utan att blifva skadad. Men för att
bli delaktig af sådana medel fordrades antingen att
stå väl hos presterna, under hvilkas uppsigt profvet
aflades, eller att af den allmänna folkmeningen
vara friad på förhand. Nu var den allmänna tron emot
Margareta, till och med presterne voro öfvertygade
om hennes brott. Mannens hand blef bränd och han blef
genast dränkt.

Härmed var dock ännu icke folket nöjdt. Drottningen
borde sjelf -- menade man -- undergå samma straff,
och säkert hade detta blifvit hennes öde, om icke den
mäktige och ansedde jarlen <i>Håkan Galin</i> lyckats rädda
henne. Han förde henne under säker betäckning österut
till Värmland och derifrån till Vestergötland. --
Fem år derefter dog drottning Margareta i Norge, dit
hon begifvit sig att öfvervara sin dotters bröllop.

<i>Sigtunas förstöring.</i> Under det Norge sålunda
sönderslets af beständiga strider och under det
Valdemar i Danmark och hans son Knut kämpade mot yttre
och inre fiender, synes Sverige på det hela hafva
åtnjutit ett ostördt lugn, och der ligger sanning i
de gamla uppgifterna om Knut, att han varit en god
och fridsam konung, sedan han öfverstått de första
striderna för vinnandet af sin krona. Hans tid,
liksom hans faders och de båda föregående Sverkerska
konungarnes, synes till det mesta hafva varit upptagen
af kyrko- och klosterbyggnad samt deras riktande med
gåfvor. Man får dock icke misstyda detta konungarnes
begär att pryda sitt land med tempel och andliga
byggnader. Sådan var tidsandans riktning.

Vi nämnde, att historien egentligen känner intet
om konung Knut personligen under hans för tiden
ovanligt långa regeringstid<footnote>
Han regerade -- säges det -- i 23 år, men då man
efter allt utseende får sätta hans dödsår till 1196,
måste dessa 23 år räknas från den tid han fick riket
med ro eller från segern öfver Kol och Burislef.</footnote>.
Hans regering var
derför ingalunda fattig på vigtiga och äfven för vårt
land upplysande händelser. Vi hafva sett det så väl
i afseende på Danmark som Norge. Oss återstår att
berätta Sveriges förhållande till länderna österut.

I afseende på det påbegynta kristendomsverket i
Finland gick det långsamt och var utsatt för ständigt
öfverhängande faror från de kringboende hedniska
folkens sida. Det oaktadt gick kristendomens sak
framåt.

Länderna söder om Finska viken äro de, som här
draga blicken till sig. Ryska krönikor berätta om
ett tåg, som gjordes från Nowgorod emot Jemerna
(Tavasterna) år 1186, då Nowgorodsboarne hemförde
många fångar. Samma år landsteg en norsk flotta på
kusten af Estland. Anförare för folket var en man
vid namn <i>Erik,</i> konung Sverres broder och höfding
för hans hird. Han hade, när han for från Norge,
blott fem skepp, men under vägen ökades hans flotta
mycket genom dem, som hade lust att med Erik dela
företagets ära och fördelar. I Estland fingo de
ett rikt byte. Likaledes vid Gotland, der de mötte
några sachsiska skepp, som de genast angrepo och
togo. Derefter seglade Erik till Svithiod, lade der
skeppen i land och drog att besöka konung Knut. Den
svenske konungen tog mycket väl emot honom och skänkte
honom som vängåfva ett långskepp.

Året derpå kom en hel flotta seglande genom skären
emot Stocksund och in i Mälaren. Ingen visste derom
och ingen anade faran, förr än skeppen styrde kurs
förbi <i>Lofön</i> och <i>Färingsön</i> norrut till <i>Görveln,</i> en
af Mälarens vikar, som vid <i>Stäket</i> står i förbindelse
med <i>Skarfven,</i> hvilken åter i norr får namn af
<i>Sigtunafjärden.</i> Stäket är en liten ö, som skiljer de
båda fjärdarna åt, lemnande på ömse sidor om sig en
smal genomgång för skeppen, som der segla fram. Då låg
på ön ett slott, som kallades <i>S:t Eriks</i> slott och som
innehades af erkebiskopen. Den dåvarande erkebiskopen
hette <i>Johannes;</i> han var erkebiskop Stefans närmaste
efterträdare och hade tillträdt sitt embete två år
förut eller år 1185.

Flottan, som seglat fram genom skären och
Mälarfjärdarna och nu skulle fram vid Stäket,
var en sjöröfvarflotta österifrån, från Estland,
säga urkunderna. Det var den 12:te dagen i Juli
månad<footnote>Enligt andra i Augusti.</footnote>,
som hon visade sig framför Stäket. På
S:t Eriks slott befann sig då erkebiskop Johannes
i egen person. Knappt hade man dock från slottet
sett seglen sticka upp i fjärden, det ena efter det
andra, förr än sjöröfvarne lade i land, kringrände
och öfverrumplade slottet, hvarest, till följd af
det oförutsedda anfallet, inga eller otillräckliga
försvarare funnos. Slottet nedbröts i grund och
erkebiskopen sjelf dödades.

Derefter fortsatte flottan sin färd norrut genom
Skarfven och Sigtunafjärden. Här låg på fjärdens
östra strand den då stora och rika handelsstaden
Sigtuna. Detta Sigtuna bör skiljas från ett äldre
Sigtuna, det s. k. Forn-Sigtuna, som låg snedt
emot detta på andra sidan om fjärden, ungefär der
nu <i>Signildsberg</i> ligger. Forn-Sigtuna anses hafva
blifvit förstördt af Olof Haraldsson, då han som
viking härjade i Mälaren, hvarefter det nya skall
hafva blifvit anlagdt af Olof Skötkonung.

Detta nya Sigtuna växte snart till stor
betydenhet. Staden, af hvars grundmurar man ännu skall
kunna se lemningar, var så stor, ätt man knappast
på sex timmar kunde gå omkring den; och om dess
folkrikhet och rikedom vittna de ännu qvarstående
ruinerna af forna kyrkor.

Den 14 Juli anlände den fiendtliga flottan framför
Sigtuna, som helt och hållet blef förstördt,
liksom Konghäll ett halft sekel förut. I afseende
på orsakerna till detta Esternes tåg och Sigtunas
förstöring voro de troligen desamma som vållade
Konghälls, nämligen ryktet om stadens rikedomar och
det stora byte, man der väntade att vinna. Måhända
kom härtill något begär att hämnas för anfall, som
förut skett vesterifrån på deras eget land. Häfderna
upplysa intet härom.

Det förnämsta af bytet skall hafva varit tvänne
silfverportar, som man antagit hafva varit
stadsportarna i Sigtuna. De finnas ännu i staden
Nowgorod i Ryssland och sågos der år 1722 af
<sp>H. Brenner</sp>, som beskrifvit dem. De uppgåfvos vara
tagna från <i>Czartuna,</i> ett namn, som man anser beteckna
Sigtuna. Enligt Brenners beskrifning synas dessa
portat hafva varit begagnade till chordörrar.

Efter denna förstöring återvann aldrig Sigtuna
sin forna glans. Härtill bidrog äfven anläggandet
af Stocknolm, hvars första begynnelse tillskrifves
konung Knut Eriksson.

Åtta eller nio år efter denna händelse dog konung
Knut på sin gård <i>Eriksberg</i> i <sp>Gäsene</sp> härad i
Vestergötland. Eriksbergs kyrka skall vara uppbyggd
af honom till hans faders minne. Här i trakten vid
<i>Gathe</i> synas lemningar af vallar och grafvar. Man
säger, att konung Knut här haft sin bostad och att
han der mycket uppehållit sig. För honom hade orten
äfven minnen från hans första strider om svenska
kronan. Ett slag stod här emellan honom och konung
Carl Sverkersson, innan Knut måste fly till Norge,
och man visar i närheten en sten, kallad <i>Kungsbotten,</i>
hvarunder Knut hållit sig gömd, innan han lyckades
fly undan för Carl.

I afseende på konung Knuts dödsår äro meningarna
olika. Enligt ett gammalt dokument synes man kunna
antaga året 1196 som hans dödsår, så mycket mer
som han har ett bref af hans efterträdare, af
år 1200, hvari denne säger sig då hafva regerat i
fyra år. Kyrkoherdarne <i>Åke</i> och <i>Ambjörn</i> i <sp>Vernamo</sp>
och <sp>Berga</sp> säga sig i det förra hafva tagit en trogen
afskrift af gamla bref, som de sjelfva sett och enligt
hvilka konung Knut dog den 8 April 1196.

»Att i all fred styra rike, som blifvit honom
anförtrodt af konungarnes konung» -- säger
Knut sjelf i ett af sina till var tid bevarade
bref hafva varit hans lifs uppgift.
Den mindre rimkrönikan låter honom säga:

<poem>
Fullmäktig jag i Sverike var
i godan tima, tre och tjugu år.
Af sot jag i Gäsene dog,
och lades jag i Varnhem till ro.
</poem>

<b>Sverker II Carlsson.</b>

<i>Sverker Carlsson,</i> han som vid sin faders död blef
räddad från Visingsö och förd till Danmark, blef
efter Knut Eriksson vald till konung. Bestämda
underrättelser om huru härmed har tillgått hafva
vi icke. Att det icke aflupit utan strid, kunna vi
gissa. Men att en ättling af det götiska konungahuset
blef konung, visar Götarnes seger öfver Svearna.

Konung Sverker skildras som en förståndig och i
all måtto behaglig man med höfviska seder, dertill
en god stridsman och mån om sitt rikes väl. Hans
beröm härflyter dock ur en källa (konungalängden vid
Vestgötalagen), om hvars tillförlitlighet vi redan en
gång hafva nämnt att man kan hysa tvifvel. Medan han
ännu vistades i Danmark, hade han ingått giftermål med
<i>Ebbe Sunessons</i> dotter <i>Bengta</i> och derigenom skaffat
sig ett mäktigt stöd för sina anspråk på svenska
tronen. Sedan han blifvit konung i Sverige, gifte han
sig för andra gången med jarlen Birger Brosas dotter
<i>Ingegerd.</i> Birger var fortfarande efter konung Knuts
död äfven Sverkers jarl, och var det till sin död
1202, hvilket år äfven var tvänne märkliga konungars
dödsår, nämligen konung Sverres i Norge och konung
Knut VI:s i Danmark.

Ännu medan denne jarl Birger lefde, utfärdade konung
Sverker det vigtiga konungabref, hvarigenom det första
i lag erkända <i>samhällsstånd</i> bildades i Sverige. Det
var det så kallade <i>andliga frälset.</i> Konungen
förklarade nämligen <sp>alla gods och gårdar, som
tillhörde kyrkan, fria från alla utskylder till kronan</sp>,
och stadgade derjemte såsom en för alla tider gällande
lag, <sp>att ingen prest månde för något brott, hvilket
det än måtte vara, dragas inför verldslig domstol,
utan skulle han stå till ansvar endast inför biskopar
och prelater</sp>.

Det var stora friheter presterne sålunda
vunno. Måhända hade Sverkers långvariga vistande i
Danmark, der kyrkan i utveckling stod långt framom
den svenska och der han på nära håll sett, hvilket
stöd konungen hade i den danska kyrkans förste man,
erkebiskop Absalon, verkat hos honom det beslut, att
genom åstadkommandet af en sjelfständig myndighet
vid sidan af konungamakten stärka och stödja
denna. Troligt är emellertid, att dessa rättigheter
i sjelfva verket varit kyrkans ända från den tid,
då hon först fick jordegendom. Sverker gjorde det
häfdvunna till lag.

Men det är något ovanligt att finna konungen sålunda
utfärda lag. Med tanken fästad på Olof Skötkonungs
saga, der man finner allmogen så mäktig gent
emot konungen, och då man ännu under de Stenkilska
konungarna finner folkets makt större än konungens, om
denne var frestad att handla emot folkviljan -- finner
man det underligt nog, huru som konung Sverker stiftar
lag alldeles på egen hand, »af gudomlig ingifvelse»,
som det står i hans bref. Brefvet är

dertill på ett eget sätt uppstäldt. Det börjar i form af
ett donationsbref på några hemman och lägenheter till
kyrkan i Upsala, och derefter inflyta så oförmärkt de
vigtiga, här ofvan anförda orden. Slutligen förbannas
den regent, som skulle vilja ändra detta; hans del
skulle blifva lika med Dathans och Abirams.

Saken låter dock förklara sig. Kyrkan i det öfriga
Europa började på denna tid anses vara en högre
makt än den verldsliga konungamakten, och det på den
grunden, att kyrkan hade sin makt af Gud, och själen
är för mer än kroppen. Presterne i Sverige voro af
samma tanke som presterne i det öfriga Europa. Det
gick således icke gerna an att taga en sådan försäkran
på friheter af en makt, som var lägre och som till och
med ansågs utgå från den andliga. Men å en annan sida
kunde icke presterne sjelfve af egen maktfullkomlighet
tillerkänna sig dessa fri- och rättigheter. Derför
togo de dem af konungen, men icke af konungen och
folket, utan af konungen genom »Guds ingifvelse»,
det vill ändå säga på sätt och vis af Gud sjelf. --
Saken var dessutom grundad i folkmedvetandet och
dessa friheter voro redan, som vi nämnt, af ålder
gällande. Derför, emedan folkets vilja redan var i
sak gällande, lemnade det åt konungen erkännandet i
formen. Det är en egenhet, som vi ofta återfinna hos
folket.

Ur en folkvisa, som varit och måhända ännu någonstädes
i vårt land är sjungen, anföra vi här några verser,
emedan hon på ett åskådligt sätt låter oss se lifvet
i den tid, till hvilken hon hör.

Hon begynner på följande sätt:

<poem>
De hjeltar de ligga slagne
så vida kring Sveriges land,
allt sedan herr Sune Folkesson
borttog det liljevand.
<tab>Der ligga de hjeltar slagne.

Det var stor ymka i Sverige
och hjeltarne de voro vrede,
allt sedan de herrar af folkungaslägt
bruto Vreta klostermur neder.
<tab>Der ligga de hjeltar slagne.
</poem>

Konung Sverkers dotter, förmodligen med första giftet,
<i>Helena,</i> var insatt i Vreta kloster. Hon skulle dock
icke blifva nunna, utan endast vistas der för en
tid. Men konungadottern älskades af <i>Sune Folkesson,</i>
en bland Folkungarna, hvilken slägt nu, synnerligast
genom jarlen Birger Brosa, kommit till stor makt och
myndighet.

<poem>
Det var herr Sune Folkesson,
sade till sin broder herr Knut:
»vi vilja rida till Vreta kloster
och taga fröken Elin derut.»
</poem>

Det var i allmänhet icke något godt förhållande
mellan Sverker och Folkungarna. Jarl Birger var
lika myndig under honom som under Knut, det är sant,
men det kan lätt förklaras, hvarför icke så mäktig
man störtades. Måhända kan Sverkers andra giftermål
med jarlens dotter förklaras deraf, att han insåg
nödvändigheten att förbinda med sig denna mäktiga
slägt. Emellertid synes äfven folkvisan antyda detta
mindre goda förhållande.

Fröken <i>Elin,</i> d. ä. Helena, som allt fortfarande
vistades i klostret,
hade en natt en underlig dröm, som hon om morgonen
omtalade.

<poem>
Jag drömde om min faders falkar, .   jag
de voro inte mer än tre,
de satte sig på vårt klostertak,
så ymkligt läto de.

Jag drömde om min faders falkar,
der de för östan flögo;
jagfruktar, jag far en sorg i mitt bröst,
som går mig sent af huge.

Jag drömde allt om den flygande örn
och så om den villande gam;
de begynte sig en träta emellan,
och flögo så i min famn.
</poem>

Abedissan i klostret skulle »råda drömmen», och hon
uttydde den så, »att herr Sune Folkesson hade henne
dagligen i sin hug, men att han skulle göra henne
både ångest och harm».

Herr Sune låter emellertid sadla sina hästar och
säger till sin broder, som gjort »invändningar»:

<poem>
»Nu vilja vi rida till Vreta kloster,
de rika jungfrur att gästa.

Draga vi oss till Vreta kloster
och vinna vi oss det vif;
veta må nu min broder herr Knut,
den jungfru skall vara min. --
</poem>

Och så redo de till Vreta. »Sju gånger redo de
klostermuren omkring, och midt uppå klostermuren
bröto de sig in.» Då kom en af klosterjungfrurna,
klädd i kjortel blå, och sporde »hvem det var som
bröt klostrets heliga frid». Men herr Sune svarade:

<poem>
»Hör du liten klostermö
allt hvad jag säger dig:
hvar sofver stolts Elin,
du dölj det icke för mig.»
</poem>

Klosterjungfrun svarade:

<poem>
»Det huset det är af marmorsten,
och taket är täckt med bly,
och sängen är med silke uppredd,
den jungfrun sofver uti.»
</poem>

Vaknade så äfven af bullret abedissan och frågade
sina tärnor, »hvem som var för klostret och hvem som
ville in». Och äfven riddarne, som voro satta till
konungadotterns skydd, vaknade. Den yppersta af dem
sade till sin broder:

<poem>
»Vi vilja våga vårt unga lif
för kära jungfrun vår.»
</poem>

Der uppstod då en häftig, men kort strid, hvaruti
alla prinsessans riddare stupade. När de då lågo
döda »för dörr», rusade angriparne in och utförde
konungadottern. De kastade en blå kappa öfver hennes
gula hår, lyftade henne upp på hästryggen, och så
bar det af på vägen öfver Vreta bro. »Aldrig hördes
någon konungadotter hafva gjort så ynklig färd» --
står det i visan.

Som de då redo vägen fram, frågade herr Knut den
sköna fången:

<poem>
»Hören I, stolts Elin lilla,
I lofven min broder eder tro.»
</poem>

Men konungadottern svarade:

<poem>
»I tigen herr Knut Folkesson.
I sägen inte så,
jag hafver det ofta tillförene svurit,
herr Sune skall mig aldrig få.»
</poem>

Snart kommo de till Sune Folkessons borg, och stolts
Elin måste der blifva hans brud.

Äktenskapet blef dock icke lyckligt. I hela 15 åren
lefde de tillsammans, »men stolts Elin lefde sig till
daglig sorg», och till slut blef förhållandet mellan
henne och hennes man sådant, att icke ett godt ord
vexlades dem emellan.

Slutligen en dag -- det var på femtonde året af deras
äktenskap om en onsdagsafton -- blef fru Elin häftigt
sjuk, och hon bad innerligen till Gud, att det måtte
snart lida med henne. När plågorna tilltogo, sade
hon till tvänne sina tärnor:

<poem>
»I bedjen herr Sune Folkesson
i stugan inför mig gå!»
</poem>

Tärnorna gingo då inför herr Sune och framförde
sitt ärende. Sune sprang genast upp, der han satt
omgifven af sina gäster, och gick i frustugan in,
klädd i skarlakanskinn. Han sporde då fru Elin:

<poem>
»Hvi sänden I mig bud så brådt,
att jag skall gå från gäster min?»
</poem>

Fru Elin svarade härtill:

<poem>
»Jag hafver ett sting i min sida fått,
jag hoppas att jag skall dö;
jag tackar Gud Fader i himmelrik,
som mig löser af all min nöd!»
</poem>

Den stränge herr Sune blef slagen af dessa den
lidandes ord. Han klappade henne sakta på snöhvitan
kind och sade:

<poem>
»Förlåt mig all min skuld och brott,
aller kärestan min!»
</poem>

Minnet af femton års långa lidanden grodde dock för
djupt i den döende fru Elins hjerta. Hon svarade så:

<poem>
»Jag skall eder aldrig förlåta
allt för den stora harm,
att I toge min tjenstemö
och lade henne på eder arm.»
</poem>

Herr Sune strök ännu en gång sin hustru på
hvitblommand kind och båd henne om tillgift.

<poem>
»Ack, förlåt mig all min skuld och brott,
jag beder dig, käresta min!»
</poem>

Fru Elin svarde:

<poem>
»Jag kan eder aldrig förlåta
allt för det stora ve.
Sju döttrar hafver jag med eder fått,
jag måtte dem aldrig se.»
</poem>

Sorgsen svarade herr Sune:

<poem>
»Sju döttrar hafver jag med eder fått
allt med så mycken möda.
De tre jungfrur lefva än,
de fyra äro döda.»
</poem>

På befallning af herr Sune blefvo då de tre
jungfrurna införda. Sedan de helsat sin moder, sade
fru Elin till den äldsta, som hette <i>Karin:</i>

<poem>
»Hörer du stolts Karin,
du lyd din moders råd.
Du lofva dig aldrig Magnus Bendiktsson,
han blifver dig aldrig god.»
</poem>

Men stolts Karin svarade:

<poem>
»Det kan Gud gifva, I lefven
så länge, I sen hur mig vill gå.»
</poem>

Fru Elin igenkände sin herres sinnelag
i det bestämda svaret. Hon vände sig då till den
yngsta:

<poem>
»Du var välkommen stolts Adelin,
du yngsta dotter min.
Gif du dig i kloster in,
bed godt för kär moderen din!»
</poem>

Stolts Adelin började dervid gråta:

<poem>
»Inte gifver jag mig i kloster,
fast hellre tager jag mig en man.»
</poem>

Öfver sådana svar af sina barn sörjde fru Elin svåra.
Hon vred sina händer, klagande:

<poem>
»Må jag icke blifva hörd
ett ord utaf mina egna!»
</poem>

Stridare runno då tårarna på unga stolts Adelins
kind, och hon sade till sin moder:

<poem>
»Jag gifver mig gerna i kloster in
efter eder vilja, kär moder min.»
</poem>

Det var en sorgens stund. Äfven den stränge
herr Sunes kind fuktades af tårar, och ännu en gång
bad han:

<poem>
»Förlåt mig all min skuld och brott,
hjertans allra käresta min!»

»Förlåt mig all min skuld och brott
och allt det jag gjort eder emot,
så vill jag mig till Rom att gå
uppå min bara fot.»
</poem>

Med mera vekhet i rösten svarade då fru Elin:

<poem>
»Gå I eder till Rom
och så till Jerusalem,
förgäter ock icke mina tolf riddare,
förgäter jag aldrig dem.»
</poem>

De tre döttrarna förenade sina böner och tårar
med faderns. Fru Elin såg dem an. Hon räckte sin
hand åt mannen -- och så drog hon sin sista suck.

<poem>
»Det var herr Sune Folkesson,
han lät henne ärlig begrafva,
så låter han hennes kista beslå
med förgylda bokstäfver.
<tab>Der ligga de hjeltar slagne.»
</poem>

*

Vid pass 1/8 mil från <i>Elgarås</i> kyrka, på en med buskar
och småskog bevuxen höjd, synas lemningar efter ett
gammalt slott. Hvem slottet tillhört vet man icke, ej
heller fäster sig minnet af någon händelse dervid. Men
i trakten mellan <sp>Tiveden</sp> och <sp>Fägremo</sp> skogar skall
hafva stått ett slag, och i det hafva alla konung
Knuts söner fallit med undantag af en.

Så lyder i sin enkelhet berättelsen om kriget vid
Elgarås. Orsakerna och biomständigheterna äro på
olika sätt framstälda af olika författare. Vi följa
den äldsta urkunden för denna händelse, skrifven kort
efter sjelfva tilldragelsen. Det är ett påfvebref,
helt visst bemödande sig att gifva konung Sverker
och hans handling den vackraste färg, men likvisst
åtminstone med den sanning, som måste ligga i
framställningen af sjelfva handlingen, då man ej gerna
kan tänka sig någon förvrängning af densamma i ett
bref skrifvet till åskådare och deltagare. Brefvet är
från påfven <i>Innocentius</i> III till biskoparna i Vadstena
(Vexiö?), Linköping och Skara.

Enligt detta hyste Sverker, sedan han kommit till
konungadömet, förbarmande med den aflidne konung
Knuts barn, efter som de voro hjelplösa. Glömmande
all den oförrätt han lidit, upptog han dem till barn
och var så glad öfver umgänget med dessa konungabarn,
att han aldrig tillät dem vara aflägsnade ifrån sig.

Detta låter för oss, oaktadt den uttalade välviljan
och kärleken, som om konungasönerne hållits i ett
slags fängsligt förvar. Frie voro de åtminstone icke,
då de ej fingo lefva utan under konungens ögon. Detta
sätt att gå till väga står heller alldeles icke
enstaka i historien. Den påminner starkt om en konung
-- han regerade i Persien omkring 16 århundraden före
konung Sverker -- som afsatte sin lydkonung och
tog honom till sig i sitt palats, icke för något
annat -- som han sade -- än emedan en för honom så
kär person icke fick vara för långt aflägsnad från
storkonungen. Vi finna det derför ej underligt,
om konungasönerne funno detta förhållande något
tryckande och önskade sig fria från konungens stora
kärleksbevis.

Det var fridens och menniskoslägtets fiende --
säger påfvebrefvet -- som i harmen öfver ett sådant
den kristliga kärlekens verk sådde tvedrägtens frö
mellan konungasönerna och konung Sverker, och förmådde
de förra genom några ondskans anstiftare att trakta
efter konungens lif.

Vare emellertid härmed huru som helst, en strid
utbröt mellan konung Sverker och Knutssönerna, det kom
till ett slag vid Elgarås, ej långt från sjön <i>Unden,</i>
och der föllo prinsarne med undantag af den äldste,
sorn hette Erik och som undkom till Norge.

Händelsen, lycklig för Sverker, om man ser den från
synpunkten af hans och hans ätts fördelar, blef dock
orsaken till hans ofärd. Dess första och närmaste
följd var ett bittert hat, som upplågade hos männen
Nordanskogs, Uppsvearna, hvilka betraktade den Erikska
ätten såsom sin.

Sedan Erik Knutsson vistats tre år i Norge, kom han
tillbaka till sitt fädernerike för att fresta, om han
kunde vinna det från konung Sverker. Och allt gick
honom väl i händer. Uppsvearne reste sig mangrant,
och öfver hela riket var sinnesstämningen sådan, att
Sverker måste se sig om, hvar han kunde få hjelp. Han
anhöll då hos konungen i Danmark om denna hjelp och
fick den äfven. Konungen der hette <i>Valdemar</i> och hade
till följd af sina segerrika tåg mot Wenderna fått
tillnamnet <i>Sejer</i> (Segraren). Han var Valdemar den
stores son och Knut VI:s broder.

En väldig här till häst och fot kom då från Danmark
att strida för konung Sverker. Ebbe Sunesson,
Sverkers svärfader, anförde den, och jemte honom hans
bröder <i>Lars, Jakob</i> och <i>Peder,</i> den sistnämnde biskop
i Roskild. Likaledes var sjelfva erkebiskopen i Lund
<i>Anders Sunesson,</i> också en broder till den förutnämnde,
en ifrig förfäktare af konung Sverkers sak, ehuru han
icke var med i hären. Alla voro de erkända som konung
Valdemars ypperste män, och Ebbe och Lars hade det
talet om sig, att de voro Danmarks erfarnaste och
tappraste härförare. Äfven erkebiskopen i Upsala,
<i>Valerius,</i> var med konung Sverker. Han hade, innan
han år 1207 blef erkebiskop, varit Sverkers hofbiskop
och är troligen den, som genom sin framställning af
händelserna föranledde det ofvan nämnda påfvebrefvet
af Innocentius III.

Danska hären drog upp genom Götaland. Vid <i>Lena</i> mötte
Erik Knutsson med Uppsveahären. Den 31 Januari 1208,
i sjelfva dalen mellan <sp>Högstena</sp>-berget i vester
och Kongslena by och berg samt <sp>Hvarfs-</sp> och
<sp>Fårdals</sp>- bergen<footnote>
Dessa äro egentligen fortsättningar af <i>Billingen</i>
mot söder.</footnote> i söder kom det till ett slag, det
blodigaste, som blifvit hållet inom Sveriges gräns
sedan slaget på Fyrisvall mellan Erik Segersäll och
Styrbjörn Starke.

Men der voro tappre män å ömse sidor; och i följd
deraf kämpade man länge, innan det visade sig,
på hvilken sida öfvervigten låg. Der föll från
de svenska ett pilregn så stridt och så tätt, som
när bonden kastar kornen eller som när det hårdt
regnar. Slutligen började

ock manfallet blifva större på den danska
sidan. Konung Sverker såg sin svärfader Ebbe Sunesson
falla, och efter honom de ädla herrarne Lars och
Jakob Sunesson. Äfven <i>Ebbe Glug,</i> en af de danska
fältöfverstarna, låg bland de döda. Sedan vann Erik
Knutsson den fullkomligaste seger. »Aldrig hade jag
förr det trott, att de svenske skulle så mig bida»
-- låter folkvisan Sverker utropa.

Konung Sverker, erkebiskop Valerius och Pehr Sunesson
voro bland de få, som undkommo från det med döende
och döda helt och hållet betäckta slagfältet. Något
förföljande kom ej i fråga. Der voro inga att
förfölja. Så fullkomligt var Danskarnes nederlag. Man
såg blott här och der en och annan draga sig från
valplatsen.

Folkvisan säger om danska hären:

<poem>
När som de redo till Valaberg,
så voro de tolftusen krigsmän;
men när de kommo tillbaka igen,
så voro de inte mera än fyratiofem,
</poem>

Och om konung Sverker:

<poem>
Han springer uppå hästen grå,
femton mil han rider fram,
innan han tillbaka såg.
Ute stå de danska fruar,
de vänta sina herrar hemkomma,
Hem kommo hästarna blodiga,
och sadlarna voro alla tomma.
</poem>

Minnet af slaget och segern utplånades ej lätt ur
svenska folkets minne. Berättelsen om detsamma gick
från far till son, och ännu på Gustaf Vasas tid hördes
visor sjungas om slaget och Danskarnes nederlag. En
har bibehållit sig till våra dagar och sjungits äfven
inom Danmark. Den danska visan, som är fullständigare
än den svenska, slutar med följande verser:

<poem>
Konung Sverker vinker genom gylden hjelm
»Have nu denne strid en ende!
Flyktig man ej mister sitt mod,
han kan en gång omvende.

Mine fiender ere slagne, mine Mage<footnote>D. ä. slägtingar i allmänhet</footnote> ere döde,
men lever han Sverker år och dag,
han kommer igen till lande.

Her er tabt og her er vunden,
her sörjes på begge sider;
så vel tror jeg Dan-konung god,
till honom jeg henrider.

Min fader er slagen med falsk och svig,
och skal jeg landet römme,
så ilde skal det de oplandske bönder
og deres medfölg bekomme.

Og förr skal jeg lade mitt unge liv
og blod og and udgive,
forend jeg skal trädo fra kongeligt navn,
mine fiender det overgive.»
</poem>

Det är folkvisans uppfattning af konung Sverker. Hans
hjerta är fullt af sorg, när han ser sina tappra
fränder ligga slagna omkring sig och slaget
förloradt. Men vid sidan af sorgen uppspira mod och
hopp om bättre lycka och det fasta beslutet att med
svärdet vinna denna lycka eller ock sätta lifvet
till.

Man visar i trakten ett kärr, kalladt <i>Helveteskärret,</i>
der de flyende

Danskarne sjunkit ned i gyttjan och blifvit
nedgjorda. Norr om Högstena-berget, ej långt
från <i>Borgatorp,</i> finnes en ansenlig kulle, kallad
<i>Kungshögen,</i> ifrån hvilken, som det berättas, en konung
skall hafva åskådat ett fältslag. Måhända har sägnen
afseende på detta slag och på Erik Knutsson. Måhända
var det härifrån som han -- enligt folkvisan -- på
sin hvita häst såg danska hären tåga fram till
strid. Folkvisan låter honom dä utropa:

<poem>
»De har jag tillförene spått,
att vi skulle Sverker bida.»
</poem>

I jorden vid derom kulle har man funnit åtskillig
krigsredskap, äfvensom i Kungs-Lena norra gärde på de
så kallade <i>Ryttarebackarna</i> yxor, hamrar, sporrar och
menniskoben. År 1670 fans vid Lena en större pilspets
af jern, hvilket allt syntes bekräfta sanningen af
berättelserna om det stora slaget.

Märkligt är dessutom detta slag, emedan det är
det sista, hvari folktron låter den gamle Odin
uppträda. Uppsvearne påstodo sig hafva sett honom på
Sleipner kämpa framfor deras slagordning och leda
stridens gång. Naturligtvis var det han, den gamle
segerguden, som skänkte dem segern. -- Så inrotad
var tron på Valhalls gamla gudar, så föga hade
kristendomen ännu hunnit uttränga dem ur folkets
sinnen!

l Norge gick länge en saga om en ryttare, som sent
en afton kommit till en smed och bedt honom sko sin
häst. Ryttaren var enögd, hade en slokig hatt på
hufvudet och en sid blå mantel. Smeden blef något
underlig till mods och frågade, hvar han legat den
förra natten. Ryttaren nämnde då så långväga orter
i norr, att smeden log och icke ville tro honom. --
»Länge var jag i Norden», sade då den enögde, »har
varit i många strider och ämnar mig nu till Sverige.»
Der blef sedan ej vidare taladt, men när smeden skott
hästen, steg ryttaren upp. »Jag är Odin» -- sade han
till den förvånade smeden, och så bar det af genom
luften, och han försvann. Följande dagen stod slaget
vid Lena.

Slutligen må vi om detta slag anföra den gamla
halflatinska munkversen:

<poem>
Contigit in Lenum
två danska lupo för enom;
af svenskom svenom
togo dorsum verbere plenum.
</poem>

Det är:

<poem>
Hände sig vid Lena
att två danskar lupo för en;
af svenska svenner
togo de ryggen full med stryk.
</poem>

Konung Sverker höll ord. Två år efter nederlaget
vid Lena var han åter här i Sverige, och äfven denna
gången var hans här från Danmark. När efter slaget
vid Lena han och de öfverlefvande herrarne kommit
till erkebiskop Absalon i Lund, och ryktet spridt
sig öfver

Danmark om den stora olyckan, upplågade alla af harm
och hämdlust, så att det blef ej svårt för Sverker
att åter samla här.

Denna gången möttes konung Sverker och Erik Knutsson
med sina härar vid <i>Gestilren,</i> helt nära det forna
slagfältet vid Kungs-Lena. Men äfven detta slag
förlorade Sverker. Han skall hafva fallit för sin
egen mågs, Sune Folkessons hand. Äfven <i>Folke</i> jarl
och många andra af Folkungaätten skola här hafva
stupat. Man vet ej med säkerhet, på hvilken sida
Folkungarne stodo i striden, men det är troligt
att det var på Eriks, och i konungalängden vid
Vestgötalagen heter det: »Folkungarne slogo Sverker
ihjel i Gestilren mellan Dala och Lena.»

Äfven om detta slag gå sägner, och många ortnamn
och andra minnesmärken antyda att här en gång
stått en strid. Ej långt från <i>Gislegården</i> ligger
<i>Kongsbro,</i> kanske märkvärdig genom Sverkers död,
och på slätten, som sträcker sig från Kungs-Lena
norrut in i Dala socken, ligger en hög, om hvilken
den allmänna sägen går, att de stupade danske kämparne
der blifvit begrafna. <i>Kongsängen</i> och <i>Segerkärret</i> vid
<i>Hvarfsby</i> hafva likaledes måhända sina namn från denna
tilldragelse. I ett gärde derinvid ligger en hög,
som kalks Björnskog, i hvilken man år 1740 påträffade
en stenkista med ett skelett, som hade sporrar på
fötterna.

Konung Sverkers lik fördes från slagfältet till
Alvastra, der han begrofs hos sina fäder. »Oc aer
hans e giaettit at godo», det är: han lemnade ett godt
minne efter sig, som det står i en gammal förteckning
på Sveriges konungar.

<b>Erik X Knutsson.</b>

Erik Knutsson var efter slaget vid Gestilren
och konung Sverkers fall obestridd konung öfver
Sverige. Den fallne Sverkers son var då blott 9 år
gammal och kunde således icke komma ifråga.

Samma år sände konung Erik bud till Danmark till
konung Valdemar Sejer med anhållan om hans syster
<i>Richissas</i> hand. Hon var dotter af den Sofia, hvars
skönhet de samtida historieskrifvarne saknade ord att
beskrifva. Måhända låg der någon beräkning å konung
Eriks sida i afseende på detta val. Åtminstone
gifva den föregående tidens händelser anledning
att tro på något sådant, och att Erik genom en så
nära slägtskapsförbindelse med danska konungahuset
ville undandraga sverkerska ätten det stöd, som
den derstädes haft, på samma gång som han ville
vinna detsamma för sin ätt. Å andra sidan var
det för Valdemar mera skäl för än emot en sådan
förbindelse. Den svenske konungen tillhörde en ätt,
som, oaktadt den nödgats ett par gånger vika för
Sverkrarna<footnote>
Knut Eriksson för Carl Sverkersson och denne Erik
för Sverker Carlsson.</footnote>, dock alltid segrande återbestigit
tronen, och det utan

någon hjelp utifrån. Den siste af sverkerska ätten
hade i slaget vid Lena icke mindre än 16,000 man
danska hjelptrupper<footnote>
Visserligen en för hög siffra. Men uppgiften
är tagen ur folkvisan, och äfven om summan enligt
folkvisans art skulle vara fördubblad, visar den dock,
att det ingalunda var en obetydlig här, med hvilken
Sverker sökte återvinna sin krona.</footnote>.
De erikska konungarne åter
kämpade i spetsen för inhemska krafter.

Må emellertid orsakerna hafva varit hvilka som
helst. Sjelfva giftermålet är obestridt, och likaså
det förändrade förhållande, som efter detsamma
inträdde mellan erikska ätten och Danmark. Konung
Valdemar lemnade sitt bifall till den svenske
konungens begäran, och hans kungliga brud fördes
oförtöfvadt öfver till Sverige.

Sedan fartyget kastat ankar på svenska stranden, var
konungabruden den första, som steg i land. Till hennes
möte voro många svenska herrar och fruar, och ståtliga
hästar, hvilkas sadeltyg glimmade af silfver och guld,
framleddes för hennes vidare färd.

<poem>
»I sitten nu upp och hvilen härpå,
stolts jungfru! I må icke längre gå.»
</poem>

Det var de svenska fruarna, som yttrade dessa ord
till Richissa. Vi anföra dem ur folkvisan, äfvensom
Richissas svar. Folkvisan målar för oss lifligast
tidens lynne och seder.

Den främmande konungadottern förundrade sig öfver
att icke få karm<footnote>D. ä. vagn.</footnote> och körsven, som hon var van i
sin faders och broders rike. Hon svarade derför de
svenska fruarna:

<poem>
»Och vore jag mig i min faders land,
jag körsven finge och förgyllande karm.»
</poem>

Men härtill blef henne genast svaradt, dock »med akt
och all heder»:

<poem>
»I före oss ej hit några jutska seder.

Sadel af sölf och förgyllande mila,
dermed plägar de svenska fruar utrida.

Och så hafver varit gammal sed;
så länge vi lefva, vi blifva dervid.»
</poem>

Vidare förmäles ej om färden. Men när de kommo
till konung Erik,

<poem>
»då blef det stor lust och mycken gamman,
det ädla konungapar blef gifvet tillsamman.

Och konungen tog sin käresta uti famn:
Stolts jungfru! I lefven hos mig utan harm!»
</poem>

Deras äktenskap blef lyckligt, säger den anförda
folkvisan, och välsignadt med flera barn, om hvilka
vi framdeles få tillfälle att tala.

Vi öfvergå till den vigtigaste handlingen i konung
Eriks historia.

Kröningen var en handling, hvarigenom konungarne
högtidligen invigdes till sitt höga kall. Märkliga
äro den norske jarlen Erling Skakkes ord
till Trondhjems erkebiskop, då han med denne
underhandlade om stadgandet och stärkandet af sin
sons konungakrona. Att

dennes rätt till densamma var omtvistad på grund
deraf, att ej hans fader varit landets konung, hafva
vi redan anfört. Då jarlen förebrådde erkebiskopen,
att han olagligen förhöjt örevärdet al Trondernes
sakören, hade erkebiskopen svarat, »att större
lagbrott var det, att den var konung öfver riket,
som icke var konungason, hvilket stridde både mot
lagen och landets sedvana». Och erkebiskopen hade
derutinnan rätt, Erling och hans son fingo höra
detsamma från andra håll. -- Men jarl Erling visste väl,
huru hans sons laglighet lättast skulle blifva erkänd.

Han yttrade sig till erkebiskopen sålunda: »Viljen I
föröka eder rätt, så lären I ock vilja biträda oss
att lika mycket föröka konungens rätt. Nu är här i
Norge erkebiskopsstol, till mycken heder och ära för
landet; låtom oss nu öka rikets heder med flere goda
ting och se till, att vi kunna få en krönt konung,
såsom Danskar och Engelsmän hafva. Om Magnus icke
blifvit så till konung tagen, som gammal sedvänja
varit här i landet, så hafven I makt att gifva honom
konungavigsel på sätt Guds lag bjuder, att konung
skall till välde salvas, och kan han sedan med rätta
icke skiljas från konungadömet. Styrken I Magnus uti
hans välde, som I hafven lofvat, så vill jag främja
edert välde och af all makt i all måtto befordra
edert bästa.»

Magnus Erlingsson blef sålunda Norges förste krönte
konung. Jarlens ord äro märkliga, emedan de i
allmänhet visa oss den heliga handlingens betydelse
och hvilken vigt tiden fästade dervid. Jarlen sjelf
ansåg den vara så stor, att hans sons <i>laglighet</i>
derigenom erkändes i ett land och af ett folk, som ända
sedan Harald Hårfagers tid tagit sina konungar endast
ur mansstammen af denna konungs ätt. <sp>Krönt kunde
hans son icke med rätta skiljas från konungadömet</sp>.
Detta var väl för jarlea det vigtigaste skälet,
af mindre vigt de anförda föredömena i grannrikena.

Konungamakten utgår från Gud. Den sanningen erkände
äfven hedningen, och det så i grunden, att han ansåg
sina konungar i rätt nedstigande led vara gudarnes
ättlingar. Men hedningens konung förestälde sjelf
gudomen inför folket och var folkets förespråkare
inför gudomen. Den kristne konungen mottog i kröningen
sin makt af Gud, men det var en annan än han, som
handlade å Guds vägnar, det var kyrkans tjenare. Den
andliga makten vigde den verldsliga till embetet. Huru
till följd deraf ganska lätt den tanken kunde uppstå,
att konungamakten utgick ifrån och var lägre än
prestmakten, finna vi ganska naturligt. Tanken
uttalades också mer än en gång af kristenhetens
andliga öfverhufvud.

Erik Knutsson är den förste svenske konung, om hvilken
vi med visshet veta att han blifvit krönt.

Hvilka orsakerna voro, som föranledde
kröningens införande hos oss, känna vi
icke. Underrättelserna från dessa tider flyta dertill
för sparsamt. Troligt är, att de i det närmaste voro
desamma som i Norge. Konungakronans befästande på
Erik Knutssons hufvud och grannrikenas föredömen
kunna antagas såsom orsaker. Hvem som förrättade

ceremonierna veta vi icke heller, men det ligger i sakens
natur att det skulle vara biskoparne, och erkebiskop
var då ännu densamme Valerius, som vi lärde känna
såsom konung Sverkers vän och följeslagare på hans
flykt till erkebiskop Absalon i Lund.

Om de följande åren af konung Eriks regering känna vi
intet. Konungalängden vid Vestgötalagen kallar honom
en god <i>årkonung</i> i följd af den goda årsväxten och de
rika skördarna under hans tid. Likasom de föregående
konungarne utmärkte han sig genom frikostighet mot
de andliga.

<i>Riseberga</i> kloster, beläget sydvest om Hjelmaren,
synes på denna tid hafva åtnjutit ett stort anseende
och varit föremål för konungarnes och de stores
synnerliga bevågenhet. Den mäktige jarlen Birger
Brosa skänkte det egendom och hotar i gåfvobrefvet med
sina söners och anförvandters hämd en hvar, som icke
aktade hans förordnande i detsamma. Konung Erik gaf,
utom jordegendom, klostret den vigtiga rättigheten
att uppbära konungens sakören för alla brott, som
begingos inom klostrets område eller på dess gårdar.

Genom sitt giftermål blef konung Erik besvågrad icke
blott med Nordens mäktigaste konung på den tiden,
Valdemar Sejer, utan äfven med en af de märkligare
konungarna i Frankrike, Filip August, som var gift med
en annan syster till Valdemar vid namn Ingeborg. Så
väl kröningen som giftermålet inträffade år 1210.

År 1216 strådog Erik X på Visingsö, »och ligger i
Varnhem hos bröder sina och fränder».

<b>Johan I Sverkersson.</b>

Efter Erik Knutssons död blef <i>Johan Sverkersson</i> tagen
till konung. De närmare omständigheterna dervid äro
obekanta. Vid Eriks död fans egentligen ingen, som
kunde göra anspråk på kronan. Ty Erik efterlemnade
endast döttrar, hvilka icke heller kunde vara mer än
några få år gamla.

Samma år konung Erik dog, men efter hans död, födde
dock drottning Richissa en son, som efter fadern blef
uppkallad med namnet <i>Erik</i>.

Johan och denne Erik voro de enda, som nu på grund
af arf kunde göra anspråk på kronan. Vi säga på grund
af arf, ty denna grund uppstäldes verkligen af tiden,
ehuru riket var valrike. Vi komma dock i håg, att
konungadömet till och med under hedendomen gick i
arf från far till son. Seden förklaras deraf, att
man vid valet höll sig inom den gamla konungaätten.

Konung Johan räknar sjelf i ett af sina konungabref
sin regeringstid från år 1216. Han var då mycket
ung, enligt en uppgift i den ofvan nämnda konung
Sverres saga blott femton år, och Vestgötalagens
konungalängd yttrar om honom »att han var barnslig
till åren». Sjelf

kunde han således ej då föra sin sak, men han
hade mäktiga män omkring sig, hvilka förde den för
honom. Det synes väl då, som om någon strid ej borde
komma i fråga, mellan denne Johan och ett årsgammalt
barn. Men barnet hade äfven en mäktig förespråkare.

Det var Danmarks mäktige konung, den genom sina
segrar och eröfringar lysande konung Valdemar Sejer,
då herre, utom Danmark, öfver hela i nordkusten
af Tyskland. Han åtog sig sin systersons sak och
förklarade, att riket vore Eriks såsom arf efter
hans far. De store i Sverige bekymrade sig dock föga
om denna den danske konungens förklaring. Man, rustade
sig till den unge konungens kröning i Linköping.

Då stämde Valdemar erkebiskopen i Upsala och hans
lydbiskopar, såsom de öfriga biskoparne den tiden
kallades i förhållande till erkebiskopen, att inför
påfven i Rom försvara sin och konung Johans sak mot
hans systerson, å hvilkens vägnar han ville sända
män ifrån Danmark. Hvarken biskoparne eller rikets
öfrige store, som voro Johans anhängare, fästade
sig emellertid vid denna stämning inför den romerska
stolen.

Konung Johans kröning försiggick i Linköping år 1219.

En bulla kom visserligen från dåvarande påfven
<i>Honorius III,</i> som uppdrog åt trenne tyska biskopar
att med noggrannhet undersöka de svenska biskoparnes
förfarande. Hade de förrättat kröningen, sedan konung
Valdemar hänskjutit saken till påfvens afgörande,
skulle en viss tid föreläggas erkebiskopen af Upsala,
inom hvilken han egde att tillsammans med en annan
af de skyldiga biskoparna och fullmäktige från de
öfriga infinna sig vid den »apostoliska tröskeln»
(d. ä. Rom), för att der stå till svars för den
sidvördnad, de visat den heliga stolen. Efterkommo
de ej detta, skulle de bannlysas. -- Denna påfvens
skrifvelse, äfvensom en följande, var dock utan all
verkan. Konung Johan var och förblef konung, och
finnes hvarken konung Valdemar eller påfven vidare
uppträda mot honom.

Af ofvan anförda sändebref kunna vi emellertid se,
att det hufvudsakligen var presterne, som verkat för
upphöjelsen af konung Sverkers son. Också visste den
unge konungen att belöna dem genom stadganden till
deras förmån, som göra hans kröningsår särdeles
märkeligt ej blott i svenska kyrkans historia,
utan äfven i afseende på utvecklingen af hela vårt
samfundsväsende.

Konung Johan bekräftade nämligen det året de
privilegier (d. ä. fri- och rättigheter), som hans
fader konung Sverker II gifvit presterna och som
lade grunden till det andliga frälset, och dertill
ökade han ännu ytterligare dessa privilegier, i det
han gaf presterskapet i allmänhet samma rättigheter,
som hans företrädare, Erik Knutsson, gifvit Riseberga
kloster. Han förklarade nämligen, <sp>att alla sakören,
som ådömas kyrkans personer eller eljest för brott
begångna på kyrkans eller de andliges grund och mark,
skulle tillfalla biskopen.</sp>

På dessa privilegier sökte och erhöllo biskoparne
sedermera den romerska stolens bekräftelse.

*

Vi hafva nu att omnämna några förnämliga män af Johans
samtida och begynna med presterna.

På Upsala erkebiskopsstol satt ännu den för oss redan
bekante <i>Valerius.</i> Han skall, enligt några krönikor,
hafva dött sjelfva kröningsåret eller år 1219, men det
är troligt att han lefvat några år derefter, ehuru man
ej känner dödsåret. Han hade varit konung Sverker II:s
kapellan eller hofbiskop, och efter den då varande
erkebiskopen Olof Lambatungas död (d. 11 Nov. 1200),
sedan erkebiskopsstolen länge stått ledig, blef han
omsider vald till dennes efterträdare.

Ett vigtigt hinder fans för biskop Valerii upphöjelse
till denna värdighet. Han var icke född i lagligt
äktenskap. Men detta hinder var sådant, att det
kunde undanrödjas. Så väl konung Sverker som de
öfrige biskoparne och Upsala kapitel fälde förböner
hos påfven för upphäfvandet af detsamma. Påfve var
då Innocentius III, och då han fick veta, att med
presterskapets val förenade sig konungens bifall
och folkets önskan, gjorde han derpå det afseende,
att han gaf erkebiskopen i Lund uppdrag att närmare
undersöka förhållandet. Om erkebiskopen funne det
för kyrkan nyttigt, egde han att -- ehuru betänklig
bristen var -- meddela dispensen och förläna Valerius
med pallium. Och Valerius blef erkebiskop.

Att han var invecklad i sin tids politiska strider,
känna vi af det föregående. Han var Sverkers vän,
flydde med honom till Danmark. När Sverker var död,
försonade han sig med Erik Knutsson. Att han efter
dennes död arbetade för Sverkers son och i detta
arbete vågade trotsa ej blott den danske konungen,
utan äfven sjelfve påfven, vore hedrande for hans
minne, om man ej kunde tänka sig andra orsaker än
blotta vänskapens.

<i>Biskop Carl i Linköping</i> må näst erkebiskop Valerius
nämnas bland konung Johans samtida. Han var konung
Johans kansler och konungen kallar honom sin frände.
Troligen var han en Folkunge, Magnus Minniskölds
son och således Birger Brosas brorson. Han synes
hafva varit en kraftfull och verksam man i kyrkans
angelägenheter och det icke endast inom sitt
stift. Bäst visade han sitt nit i detta afseende
genom sin död, hvarom här nedan.

Hvaruti hans verksamhet skulle yttra sig är
lätt att inse. Kyrko- och klosterbyggnad var det
hufvudsakliga. Vidare sökte han på ett lämpligt
sätt fördela tionden och förnyade tillsammans
med erkebiskop Andreas Sunesson i Lund en äldre
förordning om visitationer på ön Gotland. Dessa skulle
verkställas hvart 3:dje år af biskopen i Linköping,
som då skulle fara öfver halfva landet. Hvarje
sockenprest, som på en sådan visitationsresa besöktes,
skulle gifva biskopen tre måltider och hans socknemän
ställa 14 hästar till biskopens begagnande. Den
del af ön, som icke besöktes, skulle med en viss
penningeafgift af hvarje kyrka ersätta biskopens möda.

På sin kröningsdag gaf konung Johan åt biskop Carl,
såsom ett bevis på sin sonliga kärlek för all den
ära och tro, biskopen visat honom så i motgång
som medgång, ett jordagods af sitt fädernearf till
evärdelig ego för Linköpings biskopsstol.

<i>Biskop Bengt II i Skara</i> var för dessa tider en man
af mycken betydenhet och stort inflytande. Det ofvan
nämnda kungabrefvet, hvarigenom åt biskoparna skänktes
de sakören, som föllo af kyrkans landtbor, är i
första rummet stäldt till biskop Bengt i Skara. Han
skall enligt biskopslängden hafva varit en sträng och
brådsint man, så väl mot lekmän som klerker, och hafva
förödt mycket gods, och när han for omkring landet,
var det mera som en verldslig herre än som biskop. Så
stort följe af väpnade män hade han med sig, och
mängden af biskopens hästar och hans kostsamma
hofhållning i öfrigt gjorde, att han måste pålägga sitt
stift svåra utlagor och sammanskott. Så förvaltade
han staf och stol, att han samlade härvapen, brynjor
och sköldar, heter det i biskopslängden.

Hvad som här är nämdt om biskop Bengt, gäller dock i
allmän-mänhet om de höga prelaterna på den tiden. Ty
i ett praktfullt och kostsamt lefnadssätt hade de
hunnit långt från de första missionärernes fromma
enkelhet, och helt och hållet förgätit Kristi bud
till sina apostlar och de första lärarnes till sina
utskickade, att lefva af eget, ej af de omvändas
arbete. Men det var alldeles naturligt att så skulle
gå, då kyrkans högsta platser redan eftersträfvades
af rikets mäktigaste slägter, af konungarnes fränder.

I dessa tider af beständig oro och beständiga krig
var det också lätt för en biskop att deruti inblandas,
i synnerhet som hans råd icke blott ofta efterspordes,
utan äfven var det gällande.

Vid konung Johans kröning i Linköping var biskop
Bengt med, och mellan honom och påfven i Rom rådde
så nära gemenskap, att den senare ville genom biskop
Bengt till och med meddela erkebiskopen i Upsala sina
föreskrifter.

Denne biskop dog på en visitationsresa i Uplanden,
hvarmed troligen icke menas landskapet Upland, utan
den trakten kring <sp>Kinnekulle,</sp> der nu <sp>Vesterplana,
Medelplana</sp> och <sp>Österplana</sp> socknar ligga.

Bland <i>verldslige store</i> hafva vi nästan öfverallt
i landet endast <i>Folkungar.</i> Hvarhelst der fans en
förnämligare och mera framstående plats i samhället,
så finna vi den upptagen af en Folkunge. Att följa
dessa Folkungar i spåren, huru de så småningom
utvidgade sin makt och sitt inflytande, tills
slutligen all makt inom riket låg i deras hand,
är omöjligt. Att så var, visa oss de följande
händelserna.

<i>Birger Brosa,</i> den mäktige jarlen, som hade en
enkedrottning till gemål och en konung till måg, som
i sin gård emottog konungasöner och skänkte dem råd
och hjelp, och om hvilken häfderna icke hafva annat än
godt att förmäla -- honom hafva vi sett framträda och
handla, om vi så få säga, i förgrunden. Han skymmer
till och med

undan sjelfve konungen. Och sedan hans tid tillhör
historien mera hans slägt än konungaslägterna. Efter
honom bekläddes det numera så vigtiga jarlembetet
uteslutande af Folkungar. Om denne Birgers söner
hörde vi konung Sverre, en af sin tids märkligaste
män, utmärkt både såsom menniska och konung, fälla
det yttrande »att de voro kända af alla».

Vida vigtigare för oss än jarlens söner är
hans broder <i>Magnus Minnisköld.</i> Hans vackra och
betydelsefulla tillnamn -- minnisköld betyder på vårt
nuvarande språk <sp>kärlekssköld</sp>, ty <sp>minni</sp> är <sp>kärlek</sp> --
tyckes göra oss berättigade till det spörsmålet
i häfderna: hvarför och hvaraf fick man detta
tillnamn? Men häfderna tiga och visa oss endast
namnet. Man har gissat att Magnus Minnisköld var en
af dem, som stupade i slaget vid Lena. Mera än en
gissning blifver dock detta ej, och den stöder sig på
en gammal uppgift, som säger, att en vid namn Magnus
stupade i det nämnda slaget.

Han var gift med <i>Ingrid Ylfva.</i> Om henne hafva några
sägner hunnit till vår tid, ehuru man om hennes
fäderne känner intet visst, och vi anse öfverflödigt
att här anföra alla gissningar. Vanligen antages hon
som dotter till en <i>Suno Sik,</i> som skall hafva varit
son af Sverker den äldre. Sägnerna om henne tillhöra
ett gammalt folkungagods Bjälbo, detsamma der vi sågo
konung Knut Eriksson vinna sin blodiga seger öfver
de sverkerska prinsarna. Bjälbo jarlasäte tror man
hafva legat vester om Bjälbo kyrka, hvilken sjelf är
så gammal, att hennes ålder väl hinner upp till dessa
tider. Man har vester om kyrkan funnit en stengrund,
som man tror tillhöra gamla Bjälbo gård. Flera namn
på gårdar i trakten anses äfven härflyta från det
forna jarlasätet. Så skall jarlens hirdmän eller
hofmän hafva haft sin boning, der nu <sp>Hofgården</sp> ligger,
jarlens fogde bott på <sp>Fogdegården,</sp> och <sp>Blockhusgården</sp>
hafva sitt namn af en forntida befästning eller
ett blockhus. Rusthållet <sp>Trädgården</sp> skall ligga,
der fordom slottsträdgården låg.

<i>Ingrid Ylfvas kamrar</i> äro belägna i sjelfva tornet
till den gamla kyrkan, hvars tjocka gråstensmurar
vittna om hennes höga ålder, på samma gång som tornet,
hvilket har 6 1/2 alnar tjocka murar och är uppfördt
af huggen kalksten till samma bredd som kyrkan. De
nämnda kamrarna ligga i tornet, den ena ofvanom
den andra. Sägnen förmäler, att Ingrid Ylfva under
ofredstider dragit sig undan till dessa tornrum. Ännu
år 1669 skulle i dessa rum funnits qvar af Ingrid
Ylfvas husgeråd.

Fru Ingrid skall vidare -- förmäler sägnen -- hafva
varit begåfvad med en stor spådomsanda och ibland
annat fält det yttrandet om sin ätt, »att så länge
hennes hufvud stod upprätt, skulle ätten icke dö
ut». Det var på sitt yttersta hon hade detta yttrande,
och hon var då mäkta gammal. Emellertid -- så förmäles
det -- skall hon efter sin död blifvit inmurad i
upprätt ställning uti en pelare i sakristian, för
att sålunda förekomma ättens utgång. I en fyrkantig
murad stenpelare till höger om dörren i sakristian
trodde man Ingrid vara inmurad,

tills man i förra århundradet fann sig derutinnan
bedragen. Kyrkan skulle nämligen då till en del
ombyggas, och då dervid sakristian refs, fann man
intet tecken till någon ihålig pelare, icke heller
till någon inmurad kropp.

Det är dock sönernas minne, som fört med sig till
sena efterverlden Magnus Minniskölds och Ingrid
Ylfvas. Tvänne af dem äro utan gensägelse sin samtids
ypperste män. Om den yngre af dessa få vi under den
närmast följande konungen tillräckligt tillfälle att
tala.

<i>Eskil</i> (eller <i>Askel)</i> var den äldre af dem. Han var
lagman i Vestergötland och intager en betydande
plats i dessa tiders och deras båda sista konungars
historia. Han skildras som en man kunnig i alla rätter
och i all måtto väl skickad för sitt kall, så att han
visste säga, hvad rätt och lag var. I lärdom kunde
han mäta sig med klerkerna, så att han deruti ej gaf
någon efter. Presterne voro på den tiden i allmänhet
de ende, hos hvilka lärdom fans. Att vara lärd som
en klerk, ännu mer att i lärdom ej öfverträffas af
någon, antyder således ensamt för sig en ovanlig
man. Manhaftig var lagman Eskil derjemte och väl
förfaren i allt hvad till svärd och strid månde
höra. I råd och dåd var han en man för sig med sådan
gåfva af Gud, att framför andra män han egde ett
stort förstånd och skicklighet i allt och öfvergick
alla rikets höfdingar. »Hvad må jag nu mera om honom
säga» -- yttrar häfdatecknaren vid Vestgötalagen --
»utan detta, att sent födes en annan slik man.»

Eskil skall hafva varit särdeles verksam i sitt
kall såsom lagman. Med största omsorg sporde han och
letade efter <i>Lums (Lumbs, Lumbers)</i> och andra gamla
lagar till kännedom om landets bruk i fordomtima,
och då han fann dem, begrundade han dem med mycken
snille och urskilning. Han lade sålunda grunden till
den äldre Vestgötalagen.

Lagman Lumb eller Lumbr nämnes såsom Vestergötlands
förste lagman, och gjorde en samling af Vestgötarnes
domareregler, som efter honom fick namn af <i>Lumbs lag,</i>
liksom <i>Vigers flockar</i> inom Upland fingo namn af sin
samlare och ordnare <i>Viger,</i> som skall hafva lefvat
på Ingiald Illrådas tid, och om hvilken det heter i
företalet till Uplandslagen, att »han var en hedning
i heden tima». Lagmanslängden vid Vestgötalagen säger
om Lumbr, »att han var född i Vangum<footnote>
<sp>Vånga i Skånings</sp> härad halfannan mil från
Skara. Der ligger en stor hög, som ännu bär namn af
<sp>Lumbs</sp> hög.</footnote>, och der ligger
han i en kulle, förty att han var hedning».

Rummet näst efter denna Lumbr intages med skäl af
lagman Eskil, såsom en nitisk lagarnas samlare och
ordnare, och föddes sent hans like, så dog också
sent hans minne bland Vestgötarna. »Väl är dem god
lag lyser och i skrift kommer; såsom mur omkring
hus för ovänner, så äro de värn mot ovänner.»

Lagman Eskil var gift med den Christina, som vi
sågo i Konghäll bortföras från sin moder, konung
Sverres enka. År 1215 ingick han detta äktenskap.
Christina var då enka efter den norske jarlen Håkan

Galin. Efter denne jarl framstår en annan mäktig
jarl i Norge. Han hette <i>Skule.</i> Tre år efter lagman
Eskils giftermål fick denne jarl Skule ett besök
af en man, som för efterverlden är af mycket större
vigt an den mäktige jarlen. Det var Isländaren Snorre
Sturlesson. Det var på sommaren 1218 han kom öfver
från sin ö till Norge, och sedan han vistats hos Skule
öfver vintern, begaf han sig sommaren derpå (1219)
till Sverige för att besöka Vestgötalagmannen och
hans husfru, öfver hvilken han hade gjort ett qväde,
kalladt <i>Andvaka.</i> Snorre blef af lagmannen och hans
husfru på det kärligaste emottagen och erhöll af dem
ståtliga skänker, bland annat, såsom vi redan nämnt,
den fana, som bars framför Sveahären i Erik Knutssons
strider mot Sverker. Vigtigare för Snorre och äfven
för oss voro de underrättelser om vårt land, som han
erhöll af lagmannen och som han sedan lät inflyta
i sina konungasagor. Utan dem skulle vi må hända
gått förlustiga mycket af det ljus, som ifrån dessa
sagor faller öfver de aflägsnaste tider i vårt lands
historia.

När lagman Eskil dog, veta vi icke. Troligen
inträffade hans död i början af striderna under den
följande konungen. Hans enka Christina lefde tills
konungakronan glänste inom lagmannens ätt. Sannolikt
dog hon icke förr än 1254.

Ur herrarnes klass kunde vi nämna många flera, ehuru
vi om dem för öfrigt känna intet. En må vi här nämna,
<i>Nils Sixtensson</i> <sp>till Tofta</sp>. Han var gift med Erik
Knutssons dotter <i>Märta,</i> månde således hafva varit en
betydande man. Vigtig är han såsom stamfader till de
båda lysande ätterna <i>Sparre</i> och <i>Oxenstierna,</i> hvilka
gåfvo Sverige så många utmärkta män.

För öfrigt må vi i afseende på dessa herremän eller
stormän, såsom de i häfderna nämnas, framhålla en
omständighet, visserligen af ringa vigt i och
för sig, men dock icke helt och hållet utan sin
betydelse. Vi finna nämligen efter denne konung Johans
tid det latinska ordet <i>dominus</i> (herre) börja begagnas
i gamla handlingar för att beteckna en herreman.

*

De kända tilldragelserna under konung Johan föra
oss österut, till Estland. Men innan vi företaga
skildringen af det tåg, konung Johan gjorde till
detta land, böra vi framställa en sak, som för
dessa tider är alldeles egen, och ej heller blef
främmande för Norden och vårt land. Det är <i>de andliga
riddarordnarna.</i> När vi tala om riddare, tänka vi
oss vanligen en krigare och en verldslig man. Dessa
riddare åter voro prester, men prester med sporrar
och svärd.

Vi känna fyra sådana andliga riddarordnar:
<i>Johanniterne, Tempelherrarne, Tyska orden</i> och
<i>Svärdsriddarne,</i> hvilka båda sistnämnda ordnar dock
sammansmälte till en. Utaf dessa är det just denna,
den Tyska orden eller Svärdsriddarne, som rör oss
närmast.

Dessa ordnar uppkommo under korstågen och voro det
egentliga stödet för det kristna konungarike, som
upprättades genom korstågen i det heliga landet. Utom
de tre vanliga munklöftena, <sp>kyskhet,</sp>

<sp>fattigdom</sp> och <sp>lydnad,</sp> aflade dessa ordensbröder ett
fjerde, nämligen att <sp>strida mot otrogna ock skydda
pilgrimer</sp>. Likasom klostren erhöllo de snart stora
privilegier och otroliga rikedomar, men förföllo
snart från sitt ursprungliga syfte.

Svärdsriddarnes orden stiftades af en <i>Albert,</i>
som ifrån att vara domherre i Bremen blef biskop
i Lifland. Han var, när han kom dit, i sin bästa
ålder, full af kraft och nit att gå framåt i sin
kallelse. Dertill egde han mycken erfarenhet, var
förutseende och beslutsam. Först och främst lade han
grunden till staden <i>Riga</i> för att få en fast förenings-
och utgångspunkt för omvändelseverket. Det fäste,
som den förste kristendomsförkunnarem i Livernes
land hade anlagt vid Dünafloden i <i>Yxkull (Ykeskola),</i>
var för det afsedda ändamålet mindre gagneligt. --
Der <sp>Righebäcken</sp> utfaller i <sp>Düna,</sp> strax invid mynningen
af denna flod, uppförde biskop Albert hus och byggde
kyrka samt omgaf detta sitt biskopliga hufvudsäte
med murar. Förbindelsen med hafvet var i synnerhet
den omständighet, som biskopen afsett vid Rigas
anläggning.

Derefter utgingo uppmaningar till korståg mot
hedningarna i Lifland. Och korsfarare strömmade
till landet. En hvar, som deltog i dem, fick af den
romerska stolen samma syndaförlåtelse, som om han fore
till det heliga landet. Men dessa skaror försvunno
lika fort som de kommo; innan året var till ända,
hade de dragit derifrån.

Då uppgick för biskop Albert tanken på hvad de
andliga riddarordnarna uträttade i det heliga
landet, och han beslöt att stifta en riddarorden i
Norden. Saken var dock ej så lätt satt i verket. De
första riddarne, som iklädde sig ordensdrägten, voro
ganska få. Deras namn Svärdsriddare (<sp>Svärdsbröder,
bröder af Kristi ridderskap, Kristi riddare</sp>) fingo
de af sin ordensdrägt, som var hvit, med ett rödt
kors och ett svart svärd på bröstet. Det var ett
tecken till ordens bestämmelse att helga lifvet
åt Kristi tjenst i utbredandet och försvarandet af
hans lära. Påfven -- det var Innocentius III -- gaf dem
samma regel som tempelherrarne. En tredjedel af landet
bestämdes till deras underhåll och i de eröfringar,
som gjordes, skulle de ega att efter godtfinnande
ordna författning och förvaltning. Närmast leddes
orden af en ordensmästare, men i Liflands biskop
skulle riddarne vörda sin öfverherre och vara honom
hörsamma.

Från sin ringa början växte orden ganska snart till
stor betydenhet. Men hårda, blodiga strider väntade
och måste genomkämpas i dessa länder, hvars hedningar
med fröjd gingo i döden för sin tro. »Gå, olycklige»
-- brukade de säga till den döendes tröst -- »gå till
den bättre verklen, der Tyskarne icke mer skola
vara dina herrar, men dina trälar.» Och så djupt var
fädrens tro rotad hos dem, med en sådan kärlek hängde
de fast vid den, att skaror af nyomvända strömmade
till Dünafloden för att i dess vatten två sig rena
från dopet.

När slutligen det egentliga Liflands inbyggare,
<i>Liverne</i> och <i>Letterne,</i> blifvit underkufvade, hade
orden vid sidan af dem i Esterna en

ny lika farlig fiende, farligare till och med,
emedan ett uppror sam tidigt skedde bland Liverna,
och äfven Rysslands furstar började med oro se den
nya ordens landvinningar.

Då begaf sig biskop Albert i egen person till Danmark,
att hos dess tappre och ridderlige konung söka hjelp
mot de hotande farorna. Ingenting kunde vara denne
konung mera välkommet än biskopens begäran. Han var då
herre öfver hela kuststräckan söder om Östersjön och
det fattades blott just de länder, dit han nu skulle
draga, för att hans välde skulle få Finska viken till
naturlig gräns på den sidan. »Nästa år» -- svarade
konung Valdemar den bönfallande biskopen -- »nästa
år vill jag komma med min här till Estland, till den
heliga jungfruns ära och mina synders förlåtelse.»

Redan 1205 hade konung Valdemar tillsammans med
erkebiskop Andreas i Lund företagit ett tåg mot
Estlands sjöröfvare, ett tåg, som dock blef utan
några vigtigäre följder. Nu kom han år 1219 enligt
sitt löfte med en väldig här och flotta och landade
i landskapet <sp>Harrien</sp> på Estlands nordvestra kust.

Der låg en gammal borg, som han nedbröt, men uppförde
i dess ställe en ny, invid hvilken sedermera staden
<i>Reval</i> uppstod. Huru stor den danska hären var,
kunna vi ej på siffran uppgifva, men att den
ingaf Estländingarne mycken fruktan, det se vi
af anteckningarna från den tiden. Invånarne i den
närmaste trakten, der hären landstigit, underkastade
sig nämligen genast och bådo om fred.

De erhöllo den, och Danskarne fortfore med
uppbyggandet af borgen, och biskoparne predikade och
döpte på det ifrigaste -- då plötsligt en afton hela
trakten omkring Danskarnes läger, så långt man kunde
se, fyldes af fiender. Det var den 15 Juni på aftonen,
tre dagar efter sedan Estländingarne begärt och
erhållit fred, som de i fem stora afdelningar anföllo
de intet ondt anande Danskarne. I den förvirring,
som uppstod vid det häftiga anfallet, hade troligen
hela danska hären gått förlorad, om ej en af konung
Valdemars vasaller, den unge <i>Vitzlau,</i> från Rügen,
på det tappraste hållit stånd mot den påträngande
fienden. Han stod på en höjd vid hafvet, och derifrån
tillbakaslog han de anfallande och lyckades tränga
dem tillbaka. Detta blef en vändpunkt i striden. Nu
vaknade hos Danskar och Tyskar den medfödda
tapperheten. Striden tog en annan vändning. Den
fullkomligaste seger krönte konung Valdemars vapen.

Äran för segern tillkom kyrkan och det heliga
banér med hvitt kors på röd grund, som dem helige
fadern sändt konungen, och under hvars underbara
beskyddkors hären fäktat. Det är <i>Dannebrogens,</i> det
danska riksbanérets begynnelse.

På en höjd invid slagfältet -- säger sagan -- låg den
gamle erkebiskopen Andreas Sunesson försänkt i den
mest brinnande bön för Kristi vapens seger. Så fort
han af mattighet nedsänkte sina upplyftade händer,
segrade hedningarne. De andlige bröderne, som omgåfvo
biskopen, måste då understödja hans armar, så att
han oaflåtligen kunde

anropa Herren i himmelen om nåd. Då skall det
himmelska banéret hafva nedkommit från himlen och
tillfört Danskarne seger.

Som man ser, är sagan hemtad dels ur berättelsen i
den heliga skrift om Moses, dels voro på den tiden
liknande tilldragelser kända så väl frän den gamla
romerska historien<footnote>
Kejsar <i>Constantin den store</i> skall hafva nästan på
samma sätt vunnit en seger år 312. Ett kors visade
sig äfven på himmelen med omskrift: »I detta tecken
skall du segra.»</footnote> som ur Portugals<footnote>
Före den afgörande segern öfver Saracenerna skall
<i>Alfons,</i> Portugals förste konung, hafva sett ett kors
på himlen och Kristus sjelf hängande derpå. Frälsaren
skall då hafva lofvat honom segern och befalt honom
i Portugals vapen upplaga de 30 silfverpenningar,
för hvilka Judas förrådde Frälsaren.</footnote>.

Efter vunnen seger fullbordade Valdemar byggandet
af Revals borg, tillförordnade biskop och prester,
lät lägga grunden till kloster och kyrkor, och sedan
han sålunda på allt sätt sökt stadga Danmarks välde
öfver detta aflägsna land, återvände han hem.

Biskop Albert bedrog sig, då han trodde, att den
danske Valdemar skulle göra eröfringar för hans
räkning. Också hade ej blott påfven Innocentius III,
utan äfven <i>Honorius</i> III tagit den danske konungen,
hans länder och egendom under sitt och den helige
Petri synnerliga hägn. Honorii bulla af den 9
Oktober 1218 beviljar utan ringaste inskränkning
konungens bön, »att det måtte vara honom tillåtet att
underkasta sig och sitt rikes kyrka de länder, som
han på sitt folks bekostnad fråntog hedningarna». På
grund häraf betraktade Valdemar Estland såsom sin
egendom. Men äfven Svärdsriddarne och biskop Albert
å sin sida betraktade landet såsom sin tillhörighet,
den senare eftersträfvade till och med att blifva tysk
riksfurste under kejsaren. Det är ganska eget att läsa
berättelserna om, huru de hvar för sig sökte försäkra
sig om landet. Prester från Riga och prester utsände
af den danske erkebiskopen sprungo om hvarandra på
vägarna. Den som först hann döpa, hans herre tillhörde
den döpte, och erkebiskop Andreas lät till och med
döda en inföding, som mottagit dopet af en prest från
Riga och lemnat honom sin son som gisslan. Uti dessa
omständigheter låg emellertid ett frö till långvariga
strider ej blott mellan de danske och biskopen i Riga,
utan äfven mellan denne senare och Svärdsriddarne,
hvilka fordrade större fördelar för egen räkning och
ingalunda ville med sitt blod betala utvidgningen af
biskopens besittningar och makt.

Året efter slaget vid Reval kommo äfven från Sverige
korsfarare till detta land. Konung Valdemars seger
hade må hända i Sverige upplifvat minnen från forna
tider, då dessa länder voro svenska skattländer. Men
det var så öfverensstämmande med tidens lynne
att företaga en riddarefärd för Kristi skull, att
det väl ej behöfves någon annan förklaring öfver
orsakerna till detta tåg, än den som ligger i de
äfven till vart land utsända bullorna att gripa till
vapen mot hedningarna i Estland. Ännu var ej heller
det gamla vikingalynnet utdödt. Men

det var kristnadt, d. v. s. man skulle strida mindre
för den ära, som striderna skänkte, än för Kristus
och hans lära. Detta förhindrade dock ej, att man
så väl nu som långt senare under kommande tidskiften
finner män, som älska striden för dess egen skull.

En omständighet, som dessutom kunde rikta
korsfararnes blickar just på Estland, var de ständiga
härjningarna af sjöröfvarflottor från detta land och
synnerligen från den utom Estland belägna ön <i>Ösel.</i> Vi
påminna oss väl det blomstrande och rika Sigtunas
förstöring. Fem år derefter 1202 hade åter en sådan
sjöröfvarflotta från Ösel, bestående af 16 härskepp,
härjat på kusten af Bleking i <sp>Listers</sp> härad, plundrat
kyrkorna, tagit bort klockorna och dels ihjelslagit,
dels i fångenskap bortfört landets inbyggare. Orsaken
till detta konung Johans tåg blir då densamma som den,
hvilken bestämde Erik den heliges tåg till Finland,
ett försök att hämma det onda i sjelfva källan.

Konung Johan rustade sig och seglade tillsammans
med sin jarl <i>Carl</i> och den ofvan nämnde biskop Carl
i Linköping öfver till Estland. År 1220 landade
den svenska flottan vid Estlands kust, gent emot ön
Ösel. Denna del af landet kallades <i>Rotalien</i><footnote>
Namnet finnes ännu qvar i socknen <i>Rötel</i> nära
Hapsal.</footnote> eller
af tyskarna <i>Wieck</i> och utgjorde sydvestliga delen af
den Estländska halfön, hvars nordvestra del var det
ofvan nämnde Harrien. Der i Rotalien eller Rotala,
såsom namnet finnes i gamla inhemska anteckningar,
låg vid stranden ett slott, som hette <i>Leal</i> (eller
Lehal), hvilket Svenskarne bemäktigade sig och der
de slogo läger.

Innan något vidare hunnit uträttas, och medan
ännu konung Johan befann sig på slottet, ditkommo
sändebud från biskop Albert och Svärdsriddarne,
hvilka tillkännagafvo, att dessa länder redan
blifvit af biskopen och riddarne omvända till
kristendomen. Derjemte varnade sändebuden konungen
att ej sätta för mycken lit till Esternes ord. De voro
opålitliga och svekfulla, och konungen borde alltid
hafva fullstark här omkring sig.

Emellertid började konungen sitt omvändelseverk. Han
lät sina prester genomvandra landskapet, predika om
Kristus och döpa de ännu oomvända. Tillika lät han
bygga kyrkor. Sedan konung Johan sålunda tillbragt
någon tid i landet, hvarunder Svenskarne på sina
vandringar äfven framkommit till Danskarna i Reval och
samtalat med dem, vände konungen åter hem till sitt
land igen. Jarlen qvarlemnades dock jemte biskopen och
tillika med dem 500 man till besättning på slottet.

Svenskarne ansågo sig ej hafva något särdeles
att frukta, omgifna som de voro af kristna
makter på tvänne sidor, nämligen Danskarne i
Reval och Svärdsriddarne i Riga. De bedrogo sig
dock. Tidigt en morgon -- den 8 Augusti 1220 -- i
första daggryningen väcktes de af en talrik här, som
kommit öfver hafvet från Ösel och nu kringrände Leal,
anläggande eldar rundt omkring för att sätta slottet
i brand. Svenskarne gjorde ett utfall ur slottet,
men deras tapperhet förslog icke

emot fiendens stora mängd. Jarlen stupade och jemte
honom biskop Carl och hela besättningen, så att endast
några få undkommo till Danskarna i Reval.

Den tilldragelse vi nu gå att beskrifva timade må
hända efter konung Johans död, men dels emedan den
vanligen hänföres till hans regering, dels till följd
af densammas rara sammanhang med nyss föregående
berättelser anse vi här vara stället för densammas
nedskrifvande.

På <sp>Ekerön</sp> i Mälaren låg ett gammalt folkungagods,
som hette <i>Askanäs.</i> Det egdes af en jarl vid namn
<i>Johan.</i> Han hade länge legat ute i strider med Ryssar
och Ingrer<footnote>Invånare i Ingermanland.</footnote>.
Under hela nio åren hade han varit
borta, innan han återvände till hemlandet och sin gård
Askanäs. Men första aftonen efter hans hemkomst lade
en estländsk sjöröfvarflotta till vid Ekerön. Esterne
gingo i land, öfverföllo Askanäs gård och ihjelslogo
Johan jarl.

Jarlems hustru lyckades dock undkomma. Hon var en
modig och behjertad qvinna, och när hon kommit till
det gent öfver Mälaren liggande <i>Hunhammar</i><footnote>
I Botkyrka socken. Lemningar af en borg finnas ännu på godset.</footnote>,
likaledes ett gammalt folkungagods, samlade
hon i största hast så mycket folk hon kunde och beslöt öfverfalla
Esterne och hämnas sin mans död.

Sjöröfvarflottan låg i det smala sundet strax sydost
om Ekerön mellan Södermanland och en liten holme, på
hvilken nu <i>Kungshatt</i><footnote>
Vid gården öfverst på en klippa, som
stupar brant ned i hafvet, är uppsatt en hatt af
jernblock. Om betydelsen af detta minnesmärke
äro gissningarna många. Något bestämdt om
uppkomsten af detsamma känner man icke. Enligt en
sägen skall under striderna mellan Olof Skötkonung
och Olof Haraldsson en svensk krigare afslagit
den norske konungens hatt; enligt en annan skall
detta minnesmärke syfta på någon händelse under
Erik Väderhatt.</footnote> ligger. Här föll den raska frun
öfver dem med sitt folk så hastigt och så oförutsedt
och stridde med en sådan tapperhet och ett sådant mod,
att sjöröfvarne ledo ett fullkomligt nederlag. Ingen
enda af dem undkom. Ännu i dag bevara namnen <i>Estaskär</i>
eller <i>Estklippan, Estbrötet</i> minnet af fruns raskhet
och sjöröfvarnes nederlag.

Biskop <i>Vilhelm af Modena</i> besökte såsom romerska
stolens legat år 1225 Lifland och Estland. Just som
han stigit ombord för att efter fullbordadt värf
anträda återresan till de tyska östersjöstäderna och
fartyget endast väntade på gynnande vind, fick man
helt plötsligt se ett af dessa otaliga sjöröfvarskepp,
som då svärmade omkring alla Östersjöns kuster. Det
var från Ösel och kom nu hem från Sverige, lastadt
med byte och fångar.

Biskopen sporde närmare efter underrättelser om dessa
sjöröfverier, och han ryste tillbaka för hvad han
fick höra. De olycklige fångarne rönte den råaste
behandling. De fångna qvinnorna voro ett mål för de
mest djuriska lustar, och sedan de blifvit skändade,
delades de som trälinnor mellan röfvarne sjelfva
eller såldes till andra hedningar.

Prester hade mördats, kyrkor och kloster hade bränts.
Biskopen såg tydligt af det medförda bytet, att det
var tåget ur kyrkor och kloster, och han rördes djupt
af sorg och medlidande öfver det myckna onda, som de
föröfvat i Sveriges land. Han bad till Gud om hjelp
emot så stor olycka.

När vinden sedan blåste upp, gick man till segels,
men alltid stod det rysliga af hvad han sett och
hört för biskopens själ. Så fort han kommit till
Gotland, förkunnade han, att en hvar, som för Kristi
skull ville mottaga korstecknet och utkräfva hämd
af Ösels grymma innebyggare, skulle få syndernas
förlåtelse. Götarne visade emellertid ingen håg att
efterkomma biskopens uppmaningar. Men Tyskarne voro
mer villiga. De antogo korset och rustade sig till
färden.

Sedan de öfverkommit till Riga, förenade de sig
med Svärdsriddarne och drogo så mot Ösel. Det var
efter julen, sedan högtidsdagarne till firande af
Frälsarens födelse voro till ända, som de bröto
upp. Hären, som var inemot 20,000 man stark, var
fördelad i särskilda afdelningar, hvarje under sin
fana, och sålunda ordnad beslöt man att gå på isen
öfver hafvet till Ösel. Kort förut hade det under
en ihållande sydlig vind fallit mycket regn, så att
uppsjö åstadkommits, men derefter hade inträffat stark
köld, som isbelagt hafvet, så att det nu låg som en
glatt spegel framför korsfararne. Utan tvekan anträdde
de öfvergången. Och dånet af hästhofvarna och vagnarna
och vapnens rasslande, der den väldiga hären tågade
fram, hördes såsom åskans rullande öfver hafvet.

Mot så mäktiga fiender kunde Öselboarne ej hålla
stånd. Deras starkaste fästen föllo i korsfararnes
händer, och derefter betogos de af en sådan skräck,
att från alla delar af ön sändebud kommo till de
kristna med anhållan om fred. De ville alla underkasta
sig och mottaga dopet. De erhöllo fred och ibland
vilkoren var äfven det, att de skulle lösgifva alla
hos dem varande svenska fångar af båda könen. Sedan
strömmade från alla håll män, qvinnor och barn till
de kristnes läger, för att undfå dopet, och presterne,
som åtföljde korshären, voro under flera dagars tid
från morgon till sent på aftonen sysselsatta med att
döpa.

*

Biskop Carl i Linköping, sade vi, var konung
Johans <i>kansler.</i> Man har ansett honom för den äldsta
som i vårt land innehaft slik befattning<footnote>
Dock förekommer en ännu äldre. Det är en af denne
biskops företrädare, den af oss redan nämnde biskop
Kol. Han var, enligt den förut af oss anförda år 1372
af Åke och Ambjörn vidimerade afskriften af äldre
urkunder, konung Knut Erikssons kansler och har med
honom samma dödsår.</footnote>.

Men hvad menas med en kansler? -- Embetet var af mycken
vigt, blef det ännu mera i tider närmare våra. Vi
böra derför egna detsamma någon uppmärksamhet.

Sjelfva namnet <sp>kansler,</sp> som kommer af det latinska
ordet cancellarius, hvarmed man betecknade en
skrifvare, emedan en sådan alltid

satt innanför galler eller skrank, på latin: cancelli
-- sjelfva detta namn antyder embetets åligganden. Han
var konungens skrifvare, uppsatte de bref och domar,
som utgingo från konungen, förde bok öfver hans
inkomster och egendom och förvarade det konungsliga
signetet.

Orsaken till embetets uppkomst, och hvarför vi
först nu få höra talas om en sådjan embetsman, är
lätt funnen. Han hade icke behöfts förut. Konungarne
afgjorde alla ärenden muntligen, vare sig på tinge i
förhållande till sitt folk eller i afseende på
främmande riken och konungar. Derutinnan var tiden
nu en helt annan. Dels komma skrifvelser utifrån till
Sverige, dels utfärdas sådana inom landet. Vi hafva
redan talat om många påfvebref, eller så kallade
bullor, och äfven konungabref.

Det äldsta svenska konungabref i urskrift, som
finnes, är af konung Knut Eriksson. Det är försedt
med konungens sigill, likt ett äldre, som finnes
vid erkebiskop Stefans bref och som är konung Carl
Sverkerssons. Man skref nämligen ännu icke sitt namn
under en handling, utan satte i dess ställe sitt
sigill derunder, och man har berättelser, som visa,
att de stote och maktegande förde på sina resor sina
sigill med sig för att begagnas vid förekommande
fall. Den sistnämnda urkunden af Sveriges första
erkebiskop är märklig såsom den äldsta kända i vårt
land.

Men skrifva kunde icke Sveriges konungar denna
tid. Skrifkonsten, konsten att i skrift uppfatta
och uppteckna sina tankar, var dessa tider ganska
sällsynt. Icke ens alla klerker kände den konsten,
mycket mindre de verldslige store. Utom presteståndet
kunde således konungen ej söka sin kansler, han
måste välja honom bland presterna. Men kanslerens
befattning, som höll honom i närheten af konungens
person, förskaffade honom ett inflytande, som gjorde
honom till en af de mest betydande och mäktiga män.

Kansleren var för vårt samfundsskick någonting
alldeles nytt, men gjordes nödvändig af
tidsförhållandena, af de förändringar i samhället,
som kristendomen och den kristna kyrkan medförde
och den nye af främmande förhållanden framkallade
embetsmannen fick ett främmande namn.

För att göra oss ett begrepp om denna tidens bildning,
må vi kasta en närmare blick på det äldsta till vår
tid bibehållna konungabrefvet.

Det är skrifvet på ett stycke pergament, 18 tum
högt och 11 3/4 tum bredt. Sjelfva skriften är ren
och fast med långa så kallade stafvar och påminner
mycket om skriften i den samtidigt med konung Knut
regerande kejsar Conrads diplom. I den andra af oss
nämnda urkunden, diplomet af erkebiskop Stefan, är
denna likhet sannerligen påfallande. Den visar sig
så väl i afseende på de första med en slags ornerad
skrift utförda orden, som i afseende på de följande.

Sigillet vid konungabrefvet är enkelt af hvitt
vax och fasthänger vid pergamentet genom ett hänge,
som består af en betydlig mängd hvita, fint tvinnade
linnetrådar, hvarje tråd ännu efter mer än 650 års

förlopp så stark, att den med möda kan
sönderslitas. Sjelfva sigillet föreställer konungen
sittande på sin tron med krona på hufvudet och spira
i högra handen. Kronan slutar i något, som liknar
en hjelmbuske, och spiran i en lilja. Den venstra
handen har troligen hållit klotet med korset, men
den är tillika med halfva sigillet borta.

Inskriften, hvars ena hälft likaledes saknas,
har utan tvifvel varit denna: (SIGILLUM KANV) TI
SVECORUM REGIS. Det inom klammer stående är det,
som gått förloradt. På svenska lyder inskriften så:
<sp>Knuts Sigill Sveriges Konungs</sp>.

För att förekomma förfalskning af en dylik urkund,
i synnerhet om den rörde öfverenskommelser af mera
enskild natur, plägade man understundom skära den
i två delar, så att af vissa ord den öfre hälften
tillhörde den ena, den nedra hälften den andra
delen. Man har i behåll nedra hälften af ett sådant
diplom från Nydala kloster. I öfra kanten på detsamma
står nedra hälften af orden: carta testimonialis.

*

Konung Johan var barnslig till åren, när han blef
konung, heter det. Han var blott sex år äldre,
när han dog. Han var mycket godviljader -- heter
det vidare i konungalängden vid Vestgötalagen -- och
allt Sverige harmade hans död mycket, att han skulle
ej lefva längre. Af sin ungdom har han blifvit
kallad <sp>Johan den unge</sp>. Presterne kallade honom <sp>den
fromme</sp>. Han vistades, liksom farfadern, på Visingsö,
då han dog i Mars<footnote>
En yngre anteckning har, må hända i följd af
ett skriffel, månaden Maj.</footnote> 1222, »och i Alvastra ligger han»
-- säger ofvannämnda konungalängd -- »och alltid gömme
Gud själ hans».

Några grushöljda grundmurar och några hvalf --
det är allt som nu är qvar efter Alvastra härliga
klosterbyggnad.

Den förste Sverker och hans drottning Ulfhild
grundade klostret och må hända har det fått sitt
namn af drottningen. <sp>Alfhildsstad</sp> eller <sp>Alfhildsrum,
Alvidsrum</sp> förändrades till <sp>Alvastrum,</sp> och deraf blef
Alvastra. Linköpings siste katolske biskop <i>Hans
Brask</i> skrifver i ett bref till konung <i>Gustaf I,</i>
att drottning Ulvilla funderat klostret med jord
af sin morgongåfva. Efter henne riktades klostret
tid efter annan med gåfvor, tills det slutligen
egde icke mindre än 438 underlydande landtbönder.

Men andra tider kommo med andra renare
kristendomsbegrepp, och klostren försvunno och blefvo
till grus, om de ej inreddestill kyrkor.

Då förstördes äfven Alvastra, dess murar nedbrötos,
stenarne fördes till slottsbyggnaden i Vadstena och
hvad som stod qvar blef ett mål för vinstbegäret hos
arrendatorerna af Alvastra boställe<footnote>
År 1545 och följande
åren -- säger Tuneld -- då Vadstena slott var under
byggnad, blefvo en del af klostrets murar nedbrutna
och stenen förd till Vadstena. Likaså hade grefve
Per Brahe länge haft tillstånd att bryta tegel af
gamla Alvastra kloster och föra till Visingsö, men
det blef honom slutligen vägradt af konung Johan III
år 1573. Ett konungabref af år 1797, som afslår en
anhållan af staden Hjo att få hemta byggnadssten från Alvastra
ruiner till sin kyrkas återuppbyggande, innehåller äfven en
befallning till dåvarande landshöfdingen i Linköpings
län, att ruinerna efter klostret och kyrkan, såsom
uråldriga minnesmärken af utmärkt beskaffenhet, måtte
fredas och ostörda lemnas». -- Huru konungabrefvets
befallning efterföljts, derom vittna ruinerna
sjelfva. Alvastra är numera öfversteboställe vid
första lifgrenadierregementet.</footnote>. Hvad som

af dessa lemnats orördt, står ännu, trotsande tiden
och gifvande ett begrepp om det storartade och fasta
af forntidens byggnadsverk.

Bland de många förnämliga män, som der blifvit
begrafna, äro de fyra konungarne af sverkerska
ätten. Deras grafvar hafva dock icke stått att finna
i byggnadens grushögar. Efter all sannolikhet böra de
sökas i trakten af det forna högkoret; men det finnes
intet spår af dem eller af några grafvar i allmänhet.

Åren 1826, 1828 och 1829 företogos, med för ändamålet
beviljadt statsanslag, arbeten för att undersöka
denna ålderdomslemning<footnote>
Biskop Vallenberg i Linköping ingaf
till Kongl. Vitterhets-, Historie- och
Antiqvitets-akademien en berättelsa om det förfall,
hvari lemningarne af Alvastra kloster råkat, och om
de minnesmärken af högre värde, som man förmodade vara
der under gruset begrafna. Undersökningen verkstäldes
på uppdrag af akademien af dess ledamot kammarjunkaren
<sp>L. F. Rääf</sp>, och anslog Kongl. Maj:t 500 R:dr till
det erforderliga arbetet.</footnote>. Det enda af något
värde, som då fans qvar, var lemningar af sjelfva
klosterkyrkan. För öfrigt var allt förstördt och
öfverhöljdt med grus. Man såg visserligen grundvalarne
till mer och mindre betydliga byggnader, äfvensom
delar af tvänne murar, af hvilka den ene var en hög
gafvel, som fordom varit sammanbunden med sjelfva
kyrkan och tillhört munkarnas egentliga boningshus,
hvarifrån varit en ingång till kyrkan; men vidare
kunde intet finnas.

För att finna grafvarna utfördes den flera fot djupa
massan af grus och sten, som fylde kyrkan. När
man sålunda kommit ned till golfvet, fann man så
väl golfstenarna som grafstenarna uppbrutna och
bortförda. Bottenjorden under golfplanen bestod
öfverst af en ytterst fin och bördig mylla, som var
mellan 2 och 4 fot djup. Den bär i ytan spår af
begrafningar, och af de grafvar, som i denna mylla
öppnades, syntes det, som om de blifvit -- troligen
till förekommande af skadliga ångors uppstigande från
de förruttnade liken -- fylda med jord och kringsatta
med stenar så väl på sidorna som ofvantill, samt
öfverst golf- eller grafstenarne blifvit pålagda.

På norra sidan är kyrkomuren genombruten af ingångar
till små sidorum, som ligga utom kyrkan intill hennes
yttre vägg. Då ett af dessa fullkomligen urröjdes,
fann man der en grafsten, hvars inskrift utvisar att
Nerikes lagman <i>Ulf Gudmarsson (S:t Birgittas</i> man)
der ligger begrafven<footnote>Om honom se framdeles.</footnote>.

»Under en hög häll i grannskapet af klosterkyrkans
högaltare ligger konung Sverker begrafven» --
säger den krönikeskrifvare, som först nämner något
om belägenheten af denna graf. Vid foten af den
ofvannämnda gafveln leder en liten trappa, som utgår
från kyrkan,

ned i ett grafkor af tvänne platta hvalf, förenade
till ett. Det är detta grafkor, som man sagt vara
konung Sverkers graf. Det är en möjlighet att så
varit, men ingen inskrift och intet annat minnesmärke
lemnar det ringaste tecken till visshet derom. De
tvänne hvalfvens läge utanför kyrkomuren synes tala
för osannolikheten af den åsigten, att de varit det
helgade hvilorummet för klostrets förste grundläggare
och det äldsta intyg häfderna lemna talar äfven
deremot.

Helt visst får man söka konungarnes stoft, såsom den
gamle krönikeskrifvaren säger, i närheten af den
plats, der det gamla högaltaret stod.

Förmultne dock deras ben hvar som helst inom de gamla
ålderdomslemningarna; en vård blifva de till deras
minne och till minne af deras tid.

Konung Johan var den siste af sin ätt, den sverkerska
konungaätten.

<b>Erik XI Eriksson.</b>

Det var en gynsam tid för de mäktiga herrarna,
hvilka sträfvade efter utvidgad makt och äfven
så småningom vunno sitt syfte. Den sist bortgångne
konungens regering hade icke på minsta vis lagt hinder
i vägen för dessa deras sträfvanden och ännu mindre
kunde något sådant nu komma i fråga, då den ende,
som kunde göra anspråk på kronan, den siste ättlingen
af de båda om densamma kämpande konungaslägterna,
<i>Erik Eriksson,</i> ännu var ett barn.

Han föddes, som vi påminna oss, efter faderns död
och var således vid konung Johans död blott sex år
gammal. Den danske konungen åtog sig genast vid hans
födelse hans sak och fordrade faderns krona för sin
systersons räkning, men detta bemödande misslyckades
då. Nu, år 1222, blef han till konung tagen.

Att barnet ej kunde föra styrelsen öfver riket,
är klart; men hvem förde den då? -- Denna fråga kan
ej bestämdt besvaras, ehuru det är alldeles gifvet,
att regeringen skulle ligga i de mäktiges hand. Och
hvilka desse mäktige voro, är icke svårt att säga. Det
var den »folkunga rote», om hvilken rimkrönikan
talar. Hos dessa Folkungar fick den unge konungen --
som vi framdeles få se -- det bästa stödet för sin
krona, men från dem utgick också det farligaste
anfallet mot densamma.

Hvar och huru konungen tillbringade sin barndom och
ynglingaålder, derom veta vi intet att säga. Att
en <i>Erengisle Vig</i> var hans fosterfader och kallas så
af konungen sjelf, derom upplysas vi af ett konung
Eriks bref.

Detta bref, ett dombref, utfärdadt af konungen,
rörande en rättegång mellan tvänne hemman, är
äfven märkligt genom den omständigheten, att deruti
för första gången uttryckligen nämnas <i>konungens
rådsherrar.</i> Öfrige män med denna benämning och hvilka
nämnas i

detta konungabref äro, utom den ofvannämnde konungens
fosterfader, biskop Bengt i Skara, som tillika
är konungens kansler, <i>Knut Holmgersson</i> och <i>Knut
Christinæson,</i> båda konungens fränder. Lagman Eskil
i Vestergötland och erkebiskopea Olof i Upsala ha
äfven undertecknat detta bref, men om ingendera af
dem säges att de voro konungens rådsherrar.

Oaktadt detta bref, hvars årtal saknas, men som
hänföres till tiden mellan 1222--1230, är den första
handling, der konungens råd nämnes, är det emellertid
troligt, att sjelfva saken är mycket äldre. Vi
sågo Olof Skötkonung kalla »sina rådgifvare till
rådstämma», och sjelfve Odin var omgifven af 12 diar
eller drottar, hvilka skulle förestå offren och döma
mellan folket. Egenskapen af domare är visserligen
den, som företrädesvis tillägges de 12 män, hvilka
omgåfvo Olof Skötkonung. »Olof konung» -- heter det --
»hade för jemnan med sig 12 de visaste män, hvilka
sutto öfver domar med honom, och rådslogo öfver
svåra mål»; -- men just af ofvan anmärkta ställe i hans
saga se vi dessa 12 män uppträda såsom en konungens
rådsförsamling.

Det är nu troligt, att denna sed fortfarit äfven
sedan den nya lärans allmänna antagande bortjagade
offerföreståndarne (diarne) från Odins lund. Någon
ständigt kring konungens person vistande församling,
såsom först i 17:de århundradet <i>Riksens Råd</i> blef,
var den visserligen icke. Troligen sammankallade
konungen vid förekommande fall till rådplägning sina
förnämsta män i den ort, der han befann sig. Vi böra
märka detta, då vi inom kort få höra talas om »allt
Svea rikes råd».

Händelserna under konung Eriks regering föra oss
först till Norge. När vi sist lemnade detta land,
funno vi det försänkt i sorg. Den unge, raske,
af alla älskade konung Hakon Sverresson var död,
förgifven, som man trodde, af sin styfmoder, den
stolta drottning Margareta. Norge hade efter de
många inre striderna allt sedan Sigurd Jorsalafars
död fatt ett ögonblicks ro. Efter konung Hakons död
var friden försvunnen, och de inre striderna upplågade
å nyo.

Det var ett parti, som hade satt Sverres ätt på Norges
tron, Birkebenarne. Efter dem uppstodo många andra.
Vi hafva nämnt Baglerna. De fingo sitt namn af det
fornnordiska ordet <i>bagall,</i> som betyder <sp>staf,</sp> och här
biskopsstaf. Birkebenarne gåfvo dem namnet, och ville
dermed beteckna något föraktligt, emedan Baglerne
såsom prestparti leddes af biskoparna. Baglerne
sjelfve tyckte dock om namnet och begagnade det
gerna som partinamn<footnote>
Namnet bagler förbyttes sedan till <i>baggar,</i>
hvaraf vi fått vårt <i>norrbaggar,</i> såsom ett uttryck
för Norrmän i allmänhet. Men denna benämning
har alltid af Norrmän ansetts som ett skällsord.</footnote>.

När Erik XI blef konung, satt nämnde konung
Hakons son på Norges tron. Han hade då redan varit
fem år konung. Han bar samma namn som fadern och var
tapper, rask och driftig. Samma år, han uppsteg på
tronen eller år 1217, ingingo Baglerne och

Birkebenarne en fullständig förlikning, så att de förre
såsom parti helt och hållet upphörde och till och
med bortlade sitt partinamn.

Två år efter denna förlikning uppstod ett nytt
parti. Det var <i>Ribbungarnes.</i> De anfördes af en man
som hette <i>Sigurd Ribbung,</i> och som gaf sig ut att vara
Erling Stenväggs son och således sonson af konung
Magnus Erlingsson. Ribbungarne bildade ett ganska
talrikt parti och Sigurd var en man i allo vuxen
att vara deras anförare. Han var tapper och modig,
snarfyndig i farans ögonblick och outtröttlig. Knappt
hade han blifvit slagen på ett ställe, förr än han
visade sig på ett annat, lika manstark och lika färdig
till strid. Den unge konung Hakon fick derföre mot
honom mycket att göra. När nöden var alltför stor
och ingen annan utväg till räddning fans, gjorde
Sigurd som Östen och Sverre före honom hade gjort;
han tog sin tillflykt till Sverige, till Vermland. Så
fort ett lämpligt tillfälle bjöd sig, drog han åter
derifrån in i Norge och började leken å nyo.

Härigenom försvårades striden för konung Hakon. Han
sände derför bud till de anseddaste männen i Vermland,
att de skulle komma till honom till Tönsberg och der
svara för all den skada, han ock hans män ledo genom
det skydd och den hjelp, som Ribbungarne erhöllo i
Vermland. Vermländingarne infunno sig verkligen i
Tönsberg hos den norske konungen och öfverlemnade
åt honom att döma öfver dem i denna sak. Konung
Hakon fälde dem till svåra böter, men eftergaf
dessa. Liksom att gengälda detta konungens ädelmod
lofvade Vermländingarne med ed, att Ribbungarne ej
vidare skulle mottagas hos dem. Derpå återvände de
hem. -- Men Ribbungarne fingo derefter som dittills
hålla till i deras land. Huruvida detta dock bör
betraktas såsom något edsbrott å Vermländingarnes
sida, vilja vi lemna oafgjordt. Det ser snarare
ut, som om de, hvilka infunnit sig hos konungen i
Tönsberg och aftalat med honom, gjort det mera för
sina enskilda personer, än såsom fullmäktige för sitt
landskap att tala och besluta i dess namn.

Konungen skref då till konung Erik i Sverige och
klagade öfver detta förhållande. Det blef dock utan
verkan, och konungens bref blef ej ens besvaradt. Vi
veta, att konung Erik sjelf var ett barn vid den
tiden, och mellan dem, som förde styrelsen i hans
namn, och de öfriga store i landet synes hafva rådt
oenighet<footnote>
Åtminstone gifver ett yttrande af lagman Eskil,
som vi strax skola anföra, anledning att tänka slikt.</footnote>.
Må hända ligger deruti orsaken till den
overksamhet och den tystnad, hvarmed styrelsen i
Sverige lät dessa händelser passera.

Om hösten år 1224 befann sig konung Hakon i
Konghäll. Han fick då besök af lagman Eskil
från Vestergötland, och blef denne mycket väl
emottagen hos konungen. De talade länge och mycket
med hvarandra, mest om den ofred som rådde i landet
och om Ribbungarna, som förorsakade den.

Lagmannen hade sjelf varit ute för dessa orostiftare,
eller <i>Slittungarne</i><footnote>
De hade fått sitt namn af de slitna kläder,
hvari de visade sig.</footnote>, ett annat parti, som numera
var förenadt med Ribbungarne. Han hade nämligen
vid den tid, då desse först började sitt uppror,
lagt ut från Lödöse med ett väl bemannadt fartyg
för att skydda de invid elfven liggjande bygderna
af Vestergötland. Men när lagmannen som minst
väntade det, voro Slittungarne öfver honom. Han hade
visserligen haft för afsigt att i händelse af anfall
draga till sig manskap från häradena; men derpå
var ej mer att tänka. Han förlorade skepp och landtält
och allt hvad han hade ombord, och sjelf kom han med
knapp nöd undan.

Konungen klagade vidare under samtalet öfver
den svenska konungen, som icke svarat på hans
bref. »Icke tror jag det vara med konung Eriks vilja»,
svarade dertill lagman Eskil, »att Ribbungarne få
hålla till i hans land, och råder jag dig derföre,
att du skrifver ännu ett bref till konung Erik. Jag
vill sjelf lemna brefvet i konung Eriks händer och
muntligen tillägga, hvad jag finner passande. Inom
årets slut skall du hafva säkert besked.» Konungen
gjorde som lagmannen ville och skref ännu en gång
till konung Erik. Denna gången lät han dock veta,
att om icke konung Erik inom årets slut låtit drifva
Ribbungarne ur sitt rike, skulle han sjelf draga
upp till Vermland och utkräfva hämd för den lidna
skadan.

Inom föreskrifven tid ankom nu bref från konung
Erik. Men Hakon kunde af dess innehåll klarligen
se, huru litet afseende man i Sverige gjorde på
hans klagomål. Alltjemt bestormades härunder konung
Hakon af klagomål från böndernes sida i de bygder,
der Ribbungarne och deras medhållare af Vermländingar
och Markmän farit fram.

Då kallade Hakon sina höfdingar till sig och
tillkännagaf, att han aktade draga upp i Vermland
och sjelf der utkräfva straff för den ofred, han
ständigt led derifrån. Ibland höfdingarna voro dock
några, som förestälde honom faran att infalla i ett
främmande land, helst om konungen i Sverige med allvar
rustade sig till motstånd. »Och skulle äfven så ske»,
svarade då konung Hakon, »att konungen i Sverige
angriper oss, så blifva vi antingen snart förlikte,
eller månde det gå som Gud vill. Men den skada,
som blifvit oss tillfogad från Sverige utan vår
förskyllan, den måste vi hämnas.»

Året 1225 ingick med en så sträng vinter, att ingen
i mannaminne visste tala om dess like. Så långt ut
man kunde se från de högsta bergsspetsarna i Norge,
låg hafvet fruset. I början af detta år bröt Hakon upp
från <i>Opslo</i> med 3,000 man till fot och 600 till häst
och drog genom Edaskogen in i Vermland. Fotfolket
färdades på slädar, den ena efter den andra i en lång
rad, så att, när tåget gick öfver isar af 2 mils<footnote>
Skogsmil, se not 1, sid. 305.</footnote>
väg, hade de sista leden ej nedkommit på isen, då

de första redan voro öfver på andra sidan. Häraf
fick hären utseende af att vara mycket större än den
i sjelfva verket var. Midt på Edaskogen stod ett
sälohus och der uppgjorde hären stora eldar för att
värma sig.

När konungen kom till gården <i>Medalbær</i><footnote>
Nu <i>Mellby</i> i <sp>Eda socken</sp>.</footnote>, tog han
nattqvarter hos bonden der, som hette <i>Odd Eriksson.</i> Då
konungen nu skulle sätta sig till bords om qvällen,
fann man vinet, som blifvit medfördt för hans räkning,
fruset i kärlen. Man kastade derför ut vinkärlen
på gården. Men konungens körsvenner skyndade att
bemäktiga sig dem, slogo sönder kärlen och läto
isstumparne väl smaka sig. Somliga smälte dem, andra
gåfvo sig ej tid dermed utan uppåto dem hela. De
blefvo dock af det sålunda njutna vinet så druckna,
att ett häftigt slagsmål uppkom mellan dem om natten,
hvarunder många sårades ganska illa. Först emot
morgonen lyckades det konungen att stilla oväsendet.

Emellertid hade ryktet utbredt sig bland
Vermländingarne, hurusom den norske konungen rustade
sig att med härsmakt infalla i deras land, bränna
deras bygder, bortföra deras qvinnor och barn i
träldom och hudstryka alla prester. De lemnade derföre
sina boningar öde och drogo med hustrur och barn
och allt som de kunde föra med sig in i skogarna,
så att när konungen kom fram ur tolfmilaskogen och
trodde sig komma till bebyggda orter, måste han och
hans här uthärda försakelser och mödor af alla slag.

Den norske konungen tågade från Eda socken i sydostlig
riktning ned genom <sp>Jösse</sp> och <sp>Gillbergs</sp> härad. I det
förstnämnda af dessa härad, då konungen red förbi
en gård, som låg invid en sjö, hände sig, att en
gammal gumma kom framspringande, spörjande männen
efter konungen. Så snart hon blifvit underrättad om,
hvilken som var konungen, steg hon dristeligen fram
till honom. Konungen frågade henne hvad hon ville, och
gumman svarade raskt, »att hon fordrade, det konungen
skulle förskona hennes gård från eld och brand, emedan
hon ensam vågat blifva hemma, då de andra drogo bort.»
-- Konungen log åt den raska gumman, men antog hennes
skäl och gaf en man ur sin hird befallning att med
tvänne andra män skydda gummans gård.

Från Jösse härad kom konungen i Gillbergs härad
och till den mellan <i>Vermelen</i> och <i>Björnskogsfjolen</i>
belägna <sp>Vermskogs socken</sp>. Här låg vid Vermelens
vestra strand <i>Strands</i> bygdelag, och derifrån kom
till konungen en bonde vid namn <i>Geir,</i> åtföljd af
sex män. Geir bonde förde ordet för de andra. »De
voro utskickade på bygdelagets vägnar och bådo kungen
om försköning; de öfverlemnade sig och allt sitt i
konungens väld och förlitade sig på hans billighet
och ädelmod.» Geir berättade vidare, att hos dem
låg begrafven en helig man, som hette <i>Thorgeir.</i> --
Konungen gaf dem fred, som de begärde, och befalte
att de skulle på det högsta huset i bygden uppresa
en lång stång

med ett hvitt kläde till fredsmärke. Strandbygden
bestod då af fjorton gårdar. Konungen gästade
der öfver en natt hos en bonde, som hette <i>Gils.</i>

Längre än till <sp>Grums</sp> härad kom icke konung Hakon på
denna sin färd. Der vände han och drog åter vester
ut genom <sp>Nordmarks</sp> hårad, som låg närmast Kölen och
Norge. Men öfverallt, der han drog fram och der
bönderne ej föllo honom till föga, utan hade lemnat
sina gårdar öfvergifna och öde, der härjade han med
eld och brand. Att bönderne, som saknade anförare, ej
vågade möta fienden i öppen strid, var helt naturligt,
men hvar de kunde, sökte de göra honom så stort
afbräck som möjligt. Ofta oroades den norska hären af
blindt alarm, som förorsakade stor förvirring.

I <i>Holmedal,</i> en af de vestligaste socknarna i Nordmarks
härad, hade en skara bönder samlat sig i tjockaste
skogen. De sköto modigt med sina pilar på den
förbitågande norska hären. En häftig strid uppstod, men
efter en kort stund togo bönderne till flykten. För
att hämnas uppbrände Norrmännen alla gårdarna i den
östra bygden och anstälde der en sådan förödelse, att
icke en stuga stod qvar. Böndernes och presternes
böner om nåd och förskoning räddade den vestra. Här
tog konungen nattläger hos en prest, som dock ej hade
något annat att bjuda honom dricka än »blanda»<footnote>
Mjölkblanda eller vassla.</footnote>.

Derpå drog konung Hakon åter in i sitt rike.

Äfven i lagman Eskils gård växte en af de många, som
på grund af slägtskap med de föregående konungarna
gjorde anspråk på Norges rike. Det var lagmannens
styfson <i>Knut,</i> en son af hans husfru Christina i hennes
förra gifte med den mäktige norske jarlen Håkan
Galin. Vid de möten och samtal, som konung Hakon i
Norge haft med lagmannen, hade han flera gånger sökt
förmå denne att utlemna sin unge styfson och hade
lofvat att för Knuts faders och fränders skull i
Norge väl förse honom och bevisa honom all ära. Men
hvarken Knuts moder Christina eller lagman Eskil hade
velat höra på slikt, och lagmannen hade alltid velat
förelägga konungen sådana vilkor för uppfyllandet af
hans önskan, att konungen ej kunnat gå in derpå.

Det var året efter den norske konungens tåg till
Vermland, som främmande män infunno sig hos
lagman Eskil och fru Christina. De voro utsända från
Ribbungarna. Dessa hade dragit all möjlig fördel af
konung Hakons frånvaro från sitt rike. Den djerfve
Sigurd hade derunder från en annan sida inbrutit
i Norge, sköflat hela Viken och framträngt ända
till Opslo. Men nu var Sigurd död, och de behöfde
en ny höfding. Deras ärende hos lagmannen var
derföre det att hos honom anhålla om junker Knut
till konung. »Låt honom ställa sig i spetsen för
oss», sade de, »och allt landet skall gå honom
tillhanda, då han kommer.»

Fru Christina tyckte detta vara ett tillfälle,
som ej borde lemnas

obegagnadt, och hon lät derföre lätt öfvertala sig att
lemna sitt samtycke. Knut kom och Ribbungarne gåfvo
honom konunganamn, hvarpå folk stötte till honom från
alla sidor. Skaror af Vermländingar, Markmän och Götar
förenade sig med honom att draga mot konung Hakon.

Knut var dock ej densamme som Sigurd. Städse
blef han sviken af lyckan och besegrad af konung
Hakon. Slutligen kom han i ett sådant trångmål,
att det enda medlet till räddning för honom måste
sökas hos hans moder och lagman Eskil. Dessa skrefvo
till konung Hakon för att medla fred mellan honom och
Knut, och Hakon var ej ovillig att lyssna till deras
framställning. Han var till och med glad att en gång
få slut på upproret och tillbjöd alla Ribbungarne
fred, om de ville gifva sig i hans våld.

Ribbungarne samtyckte att underkasta sig. Knut fick
till husfru <i>Ingrid,</i> en syster till konung Hakons
drottning <i>Margareta,</i> båda döttrar af den mäktige
Skule jarl. Ifrån denna tid var Knut konung Hakons
trofaste vän och blef af honom upphöjd till jarl.

*

<poem>
Konung Erik var något läsper vid,
halta var ock hans sid.
</poem>

Med dessa ord beskrifver den större rimkrönikan konung
Erik XI Erikssons yttre. Hans ungdom, i förening
med dessa lyten, kunde väl gifva anledning till
oroligheter, och vi hafva nämnt, hurusom orsaken till
den overksamhet, hvarmed de styrande i Sverige åsågo
dessa rörelser på gränsen, bör sökas i oenigheten
och söndringen mellan dem, som egde makten under
konungens barndom.

Ett intyg på denna söndring lemnar oss så väl ett
yttrande af en för dessa tider synnerligen framstående
man, lagman Eskil, som ett bref från påfven Honorius
III. Detta senare innehåller, »att påfven tager
konungen, hans rike med alla dess samhällsinrättningar
under sitt och den helige Petri beskydd, så att
eho, som vågade angripa konungens höghet eller på
något sätt störa rikets lugn, skulle hemsökas af
den allsmäktige Gudens och de helige apostlarnes
Pauli och Petri vrede». Detta försök att genom ett
skyddsbref från den helige fadern stärka konungens
tron, ett försök troligen utgånget från de prelater,
som närmast omgåfvo konungen, visar tydligen, att
hans tron var hotad.

Mera tydligt visar dock det nämnda yttrandet af lagman
Eskil, att söndring rådde mellan de store. En gång
efter det här ofvan omtalade Vermlandståget hade
lagmannen ett samtal med den norska konungen och
berättade derunder för denne, »att konung Erik och
alla svenske män voro högeligen förbittrade öfver
detta tåget». Konung Hakon svarade härtill, »att
lagmannen sjelf bäst visste, huru som han (Hakon)
upprepade gånger om denna sak skrifvit till konung
Erik, utan att derpå följt någon bot». Lagman Eskil
jakade då till konungens yttrande, men sade tillika,
»att den svenske konungen var omgifven af dåliga,
rådgifvare och var sjelf ett barn».

Något mera om ställningen i landet under konungens
barndom känna vi icke. Två år efter konung Johans
död blef han krönt, och året derpå utfärdades det
nämnda påfliga skyddsbrefvet. Det var samma år som
konung Hakon gjorde sitt härjningståg i Vermland,
och samma år finna vi konung Erik vara tillstädes vid
<sp>Vartofta</sp> ting i Vestergötland och der stadfästa ett
beslut angående rågångar. Fyra år derefter, eller år
1229, inträffade de händelser, som för en tid skilde
konung Erik från Sveriges krona.

Den större rimkrönikan uppräknar de män, hvilka då
uppträdde emot konung Erik.

<poem>
-- <i>Knut</i> och hans fränder fler
<i>Carl, Haralder</i> och <i>Hollinger.</i>
Det var allt Folkunga Rote,
ty voro de konungen mest emote,
och sade att Knut borde bätter konung vara,
ty han var sniller i rad och svara.
</poem>

Knut var ibland dessa den förnämste. Om hans härkomst
känna vi intet med visshet, ehuru vi efter en af de
senare konungalängderna antagit honom vara son af en
<i>Johan.</i> Det är märkligt att denna konungalängd, som
sammanskrefs vid medlet af 1400-talet, är den enda,
hvaruti denne Knut är upptagen som konung, och såsom
den <sp>adertonde</sp> kristne konungen. Är han densamme Knut,
som rimkrönikan låter vara gift med konung Eriks
syster <i>Elin,</i> så är han en Folkunge. Men der funnos
många med det namnet. Något bestämdt är omöjligt att
om vår Knuts slägtförhållanden uppgifva. Knut var
af en hög och reslig växt och fick deraf tillnamnet
<i>den långe,</i> var dertill vältalig och rådig, eller,
som rimkrönikan uttrycker sig, »sniller i rad och
svara». Omgifven derjemte af en skara män, hvilka,
lika som han sjelf, tyckte det illa lika sig att
lyda ett barn, och ett barn med konung Eriks lyten,
mäktig i sig sjelf, och ännu mäktigare genom sina
fränder och vänner samt genom det anseende, hans
personliga företräden framför konungen skänkte honom,
var frestelsen att intaga S:t Eriks tron desto svårare
att motstå, ju lättare det var att vinna detta mål.

Hvilka de voro, som stridde för den unge konungen,
veta vi icke. Sjelfve erkebiskop Olof Basatömer<footnote>
Man känner intet om uppkomsten eller betydelsen
af detta namn.</footnote>,
som var konungens frände, och till en del genom hans
förord bestigit den erkebiskopliga stolen, synes
ingalunda hafva varit något för konungen pålitligt
stöd.

Vid <i>Olustrom</i><footnote>
Troligen samma ort som ännu heter
Olstra, i Sundby socken inom Södermanland.</footnote>
möttes de båda fiendtliga partierna
i öppen strid. Det var den 29 November år 1229. Den
dagen var olycklig för konung Erik. Hans här blef
slagen och han måste söka sin räddning i flykten. Hans
i krona och rike blefvo segrarens byte.

År 1231 blef Knut krönt till Sveriges konung. En
vid namn <i>Ulf</i> var då konungens jarl, och bland andra
mäktiga män, som stodo

omkring honom, nämnas i ett af hans gåfvobref
lagmannen i Tiundaland <i>Laurentius</i> och <i>Germund,</i>
lagmannen i Attundaland.

Konung Valdemar i Danmark var ej mera densamme, som
då han vid konung Erik Knutssons död ville behålla
riket åt hans nyfödde son och som vi sågo vinna
Estland för att få Finska viken till gräns för sitt
rike. Många och skiftande öden hade han sedan dess
undergått, och Danmark hade förlorat den krans af
länder, som det genom hans, hans broders och faders
segrar vunnit rundt om Östersjön.

Någon hjelp af denne sin morbroder kunde nu ej
konung Erik vinna. Men händelsernas gång inom Sverige
utvecklade sig till hans fördel.

Fem år var Knut konung, och de fem åren
tillbragte konung Erik i Danmark. Mycken oro och
häftiga inbördes strider synas derunder hafva
herskat i Sverige. Icke blott kloster och kyrkor
plundrades, och deras dyrbarheter, såsom kalkar,
kors och böcker, bortröfvades, utan äfven kyrkans
personer blefvo misshandlade med hugg och slag
och äfven fängslade. »En svår klagan» -- skrifver
påfven Gregorius IX -- »har hunnit till oss»,
och uppräknar allt det onda, som kyrkan derunder
lidit. Påfvebrefvet, som grundar sig på ingångna
klagomål från Strengnäs och Linköpings stift,
innehåller dock endast en allmän framställning af
tidens oro och strider, utan att närmare angifva
förhållandet. Om det var den fördrifne konungens
parti, som ännu obesegradt fortfor att kämpa mot
Knut, eller om det var dennes anhängare, som sålunda
ville i grund krossa Eriks, derom veta vi intet.

Efter de fem årens förlopp var Erik åter i Sverige och
i spetsen för en här, med hvilken han tågade upp emot
konung Knut. Vid <i>Sparrsätra</i> möttes de båda konungarne
för andra gången. Enligt folksägnen skall den ofvan
nämnde Herr Nils till Tofta, Sparre-ättens stamfader
och konung Eriks svåger, varit anförare för hans här,
och orten der slaget stått efter honom fått sitt namn
af Sparrsätra. Den gången hade konung Erik bättre
lycka. Han vann seger, och Knut stupade i striden.

Sparrsätra socken, der striden stod, är belägen
mellan <sp>Sagån</sp> och <sp>Enköpingsån</sp> inom <sp>Åsunda</sp>
härad. Samma folksägen, som låter Nils till Tofta vara
konung Eriks anförare, förmäler äfven, att konungen
af det i slaget vunna bytet till stor del uppbyggt
Sparrsätra kyrka för att visa sin tacksamhet emot Gud,
och att socknen, i stället för det forna namnet <i>Årby,</i>
nu fått namnet Sparrsätra till minne af Nils Sparre,
genom hvars tapperhet konungen vunnit segern. Denna
sägen må nu gälla hvad den kan. Osannolikt synes
dock vara, att Sparre-namnet gifvit anledning till
socknens namn, enär sådana särskilda ättnamn då ännu
icke brukades af de stora slägterna<footnote>
Mindre troligt är det emellertid, att detta
Sparrsätra skulle vara det i Vestergötland strax
nordost om Skara belägna. Man känner bestämdt, när
denna gård, som fordom hette <i>Kjösäter,</i> fick sitt namn
förändradt, hvilket först inträffade på 1600-talet, då
riksrådet <i>Harald Stake</i> bestämde godset till enkesäte
åt sin fru <i>Märta Sparre.</i></footnote>.

<poem>
Folkunga flydde och hade tappat --
</poem>

säger rimkrönikan om slaget vid Sparrsätra,

<poem>
Knut vardt der slagen, som honom var skapadt<footnote>D. ä. förelagdt.</footnote>.
Till Gestringaland flydde Hollinger då.
</poem>

Denne <i>Hollinger</i> eller <i>Holmger</i> anses vara konung
Knuts son. Den norske konung Hakons saga säger
det uttryckligen. Med honom följde hans trogne vän
<i>Filip,</i> en sondotters son till den gamle Birger
jarl Brosa<footnote>
Slägtlederna voro dessa:
<img></footnote>. Denne Filip var Holmgers fasta stöd,
liksom hans morfader Filip Birgersson hade varit konung
Sverres i Norge<footnote>
Denne Filip Birgersson var en af koaung Sverres
utmärktaste höfdingar. Konungen värderade honom så
högt, att han gjorde honom till jarl öfver en del
af sitt rike. Han föll vid Opslo, stridande för sin
konung.</footnote>.

Det inbördes kriget var sålunda icke slutadt genom
slaget vid Sparrsätra. Holmger och hans män fortsatte
fiendtligheterna. Huru striden fördes och huru länge,
derom känna vi intet. Konung Eriks män lyckades gripa
Holmger, hvarpå han fördes fången till konungen. Filip
flydde då till Norge, lemnande såsom fridlös Sveriges
rike och sina egendomar der.

Af ett samtida vittnesbörd vore man frestad att tro,
det Holmger ganska länge hållit ut i striden mot
konung Erik. Kardinalen Vilhelm af Sabina -- densamme,
hvilken vi såsom biskop och påflig legat sågo i
Lifland -- kom till Sverige år 1247 från Norge. Vi
hafva i behåll hans egna ord om det tillstånd, hvari
han då fann vårt land. »Skyndande till Sverige» --
säger han -- »funno vi i detta rike så väl i verldslig
som i andlig<footnote>
I kardinalens bref, som är skrifvet på latin,
står ordet <i>spiritualiter,</i> som betyder <sp>andeligen,
i andlig måtto</sp>. Vi få dock ej tro att dermed
åsyftas några sådana andeliga rörelser som t. ex. i
våra dagar. Kardinalen vill dermed säga, att äfven
prester voro inblandade i de verldsliga striderna.</footnote>
måtto den största och olyckligaste
förvirring. Ett svårt krig brann der mellan konungen
och några af rikets store, och föröfvades derunder
mord och rof och brand mångenstädes.»

Huru vida emellertid äfven efter Holmgers fängslande
de män funnos, som ännu kunde motstå konungen,
eller om det verkligen var Holmger sjelf, som ända
till nämnda år kunde trotsa konungen -- derom veta vi
intet.

Vid den tiden, som kardinalen kom till Sverige,
dog jarlen Ulf Fasi. Han hade varit Knut den långes
jarl. Efter slaget vid

Sparrsätra, när konung Etik åter kom till väldet, var Ulf
fortfarande äfven hans jarl. Han skall dock hafva
gynnat den stupade konungens son, och må hända ligger
deruti förklaringen, huru det blef Holmger möjligt
att så länge fortsätta striden. Vare emellertid härmed
huru som helst -- när Ulf jarl dog, satt Holmger ännu
i fängelse, och detsamma året slutade han der sina
dagar.

Den nye jarlen lät halshugga Holmger år 1248. Innan
han dog, bad han, att man skulle begrafva honom
i <i>Sko</i> kloster, och man uppfylde derutinnan hans
önskan. Ännu mera -- konungen lät på det ståtligaste
fira hans likbegängelse.

<poem>
Gud gaf honom nåder och gjorden helig.
Ho Gudi tjenar han varder salig.
</poem>

Med dessa ord slutar rimkrönikan sin korta berättelse
om Holmger. Såsom bevis på hans helighet berättas
det, att många underverk skett vid hans graf. Hvad som
förskaffade Holmger detta anseende af helgon, derom
hafva häfderna intet att förmäla. Må hända har han
klosterfolket mest att tacka för sin helighet. Sko
eller Skog<footnote>
Af ålder synes detta varit namnejt och hafva
uppkommit af landets natur såsom mycket skogbeväxt.
<sp>Skoug</sp> socken, <sp>Skoug</sp> kyrka och <sp>Skougboar</sp> förekomma
långt senare. Det var munkarne, som förkortade namnet
till Sko.</footnote> var Holmgers fädernegård. Fadern,
konung Knut, hade der byggt ett kloster åt
dominikanermunkar, eller, såsom de hos oss kallades,
<i>svartbröder</i> eller <i>predikomunkar.</i>

Munkar af denna orden kommo vid pass år
1222 till Sverige och nedsatte sig först i
Sigtuna. Prosten <i>Ganfred</i> i Sigtuna kom på en
resa till Rom, dit han skulle begifva sig för att
hemta pallium åt erkebiskop Olof Basatömer, till
staden Bologna. Der hölls då ett möte af den nyss
stiftade orden, och ordensstiftaren <i>Dominicus</i> var
sjelf närvarande. Tvänne nordboar blefvo vid samma
tillfälle upptagna i orden, och prosten Ganfred anhöll
att dessa måtte skickas till Sverige. Det gick efter
prostens önskan. De nya ordensbröderne kommo till
Sigtuna och började der verka för sin orden. Men
de blefvo ej tålda der. Orsaken känner man icke,
men erkebiskopen sjelf var dem obenägen.

Då erbjöd dem Knut den långe en fristad på sin gård
Sko, och i deras kloster blef han begrafven, liksom
sonen Holmger.

Vi finna det sålunda ingalunda otroligt, att
munkarne sökte skaffa anseende af helighet åt
sonen af klostrets grundläggare, så mycket mer som
de vallfärder till helgonets graf och de offer,
som der gjordes och hvilka framkallades just
genom denna helighet, ingalunda vore en bisak
för ordensbröderna. Helgonets sak och deras var
densamma. Med hans anseende steg deras och med
anseendet rikedomen<footnote>
Dominikanerne lemnade visserligen snart Sko och der
blef ett nunnekloster af Cistercienserorden. Men
nunnorna kunde fullkomligt lika väl som munkarne
begripa fördelen af att hafva en helgongraf inom
sitt kloster.</footnote>. Folkets sinne, känsligt för
olyckan -- en känslighet, som tydligt uttalar sig i
våra folkvisor -- greps af ädlingens sorgliga öde och
ömkliga

slut, och hjälpte derigenom i sin mån till att
breda helgonglorian omkring Holmgers minne.

Ett guldvirkadt täcke breddes öfver helgonets graf.
På detsamma var Holmgers bild och omkring täckets
kanter var insydd en minnesskrift<footnote>
Detta täcke skänktes i början af 1700-talet till
Antiqvitets-Collegium af grefve <i>Abraham Brahe.</i>
Nu förvaras det bland Vitterhets-, Historie-
och Antiqvitets-Akademiens fornsamlingar.</footnote>.
Numera vet man
dock icke, hvar Holmgers stoft hvilar. På en liten
grafsten vid sakristidörren i Skoklosters kyrka
finnes i midten en kalk uthuggen och deromkring
en inskrift med munkbokstäfver af följande
innehåll: hic jacet dominus Holmgerus<footnote>
Här hvilar Herr Holmger.</footnote>Men
denna sten utvisar icke Holmgers graf.

Den klosterbyggnad, der Holmger och hans far
konung Knut begrofvos, låg troligen norr om den så
kallade <i>Flasta mur</i><footnote>
Denna åter -- ännu en vacker ålderdomslemning
omgifven af lummigt buskverk -- anses vara en lemning
af socknens äldsta kyfrka.</footnote>. Men år 1299 uppbrann detta
kloster och flyttades då af Uplandslagmannen, den
namnkunnige <i>Birger Pedersson</i> <sp>till Finsta,</sp> från sin
ursprungliga plats närmare sjön, der som nu kyrkan
står. Dit flyttades då äfven Holmgers jordiska
lemningar. Sedermera, då en ny tid kom och den
evangeliska läran undanträngde den katolska, ville
man förekomma vallfärderna till helgonets graf, och
detta skedde genom att flytta grafstenen från sitt
ursprungliga rum. Ingen visste då, hvar helgonets
ben hvilade, och ingen vet det numera. Vallfärderna
upphörde, och minnet af Holmgers helighet dog med
dem.

Först vid denna tid börja häfderna tala om en man,
som för vårt land och dess utveckling blef af den
allra största betydelse. Det var Magnus Minniskölds
och Ingrid Ylfas son <i>Birger,</i> vanligen förekommande
under benämningen <i>Birger jarl</i> eller <i>Birger Månsson
till Bjälbo.</i>

Om hans barndom och tidigare lefnadsöden känna
vi intet. Må hända hörde han till det parti bland
de store, som stöd gent emot de maktegande, hvilka
omgåfvo konung Erik, då han var barn, och om hvilka
Birgers broder, lagman Eskil, fälde det anförda
yttrandet till konung Hakon, »att konungabarnet
var omgifvet af dåliga rådgifvare». Denna gren af
Folkungarna måste vid den tiden hafva varit alldeles
utan något bestämdt och omedelbart inflytande på
styrelsen. De nämnas icke i de händelser, som
timade vid konung Eriks fördrifvande eller vid
hans återkomst, ehuru man lätt kan tänka sig, att
det var från dem konungen fick sitt förnämsta stöd
vid återtagandet af sin krona. Men ännu efter detta
återuppstigande på tronen var Ulf Fasi, konung Knuts
man, äfven Eriks jarl och var det ända till sin död
1248.

Konung Erik egde då en ogift syster, som hette
<i>Ingeborg</i><footnote>
Om de båda andra konungens systrar Elin och Märta
-- se här ofvan.</footnote>. Hennes hand eftersträfvades af många, men
konungen gaf henne till äkta åt Birger, förbindande
derigenom ännu ytterligare sin sak med hans.

Utom detta giftermål hafva vi sett, huru
Folkungarne på mångahanda vis voro befryndade med
konungaslägterna. Konung Erik gifte sig sjelf med en
Folkunges dotter.

Halfannan mil från Mariestad, vester om sjön
<i>Ymsen,</i> ligger ett gammalt herresäte, som heter
<i>Ymseborg.</i> Fordom var det väl befästadt med vallar och
grafvar. Numera qvarstår af sjelfva slottet endast en
naken mur, 14 alnar hög och ungefär lika lång<footnote>
Slottet har legat 48 alnar öfver Ymsens
vattenyta. På sydvestra sidan invid muren på sjelfva
kullen finnes en i klippan uthuggen brunn. Den är
numera fyld med jord och sten, men håller det oaktadt
ständigt vatten.

Bland fynd gjorda i trakten må nämnas, att vid
<sp>Göranstorp</sp> guldtenar och guldstycken blifvit funna till en
vigt af 46 dukater.</footnote>. Det
säges, att Sune Folkesson bodde här. Må hända var
det i någon af de gamla slottssalarna, som han satt
vid gästabudsbordet, då budet kom från hans husfru,
att hon låg för döden. Vi påminna oss den stränge
herr Sunes sorg, då han inträdde till den döende fru
Helena, konungadottern, som han bortröfvat från Vreta
kloster och som utstått så många lidanden vid hans
sida.

En af deras döttrar blef konung Eriks brud. Det var
den äldsta, Karin, och år 1244<footnote>Eller året förut.</footnote>
stod den sjuklige konungens bröllop med henne.

<sp>Kungsängen</sp> vid Upsala kallades fordom <i>Förisängen</i><footnote>
De af Fyrisån bildade sjöarne <i>Stora</i> och
<i>Lilla Föret</i> påminna ännu om namnet.</footnote>.
Der stod då en kungsgård och der firades bröllopet
med all den ståt, som tidens sed vid sådana högtidliga
tillfällen fordrade.

Men äktenskapet blef barnlöst och synes för öfrigt
hafva varit föga lyckligt. Mycket bidrog dertill
konungens sjuklighet och hans kroppsliga lyten, hvilka
icke tilläto honom att utmärka sig i de ridderliga
idrotter, hvari den tidens qvinnor älskade se mannen
uppträda; men i kärlek till rättvisa och i lagarnas
handhafvande vanslägtades icke den siste Erik från
den förste, S:t Erik.

Efter konung Eriks död, som inträffade 6 år efter hans
bröllop med Karin, gick drottningen i kloster. Alla
sina egendomar skänkte hon då bort, de flesta till
klostren, de öfriga till sina fränder. Förnämligast
var <i>Gudhems</i> kloster föremål för drottningens
gifmildhet. Der lefde hon som nunna till sin död,
hvilken inträffade ett par år efter konungens, hennes
herres.

*

Stridigheterna med Norge fortfore nästan under hela
Eriks regering.

Inom Norge hade konung Hakon äfven efter Ribbungarnes
besegrande en farlig fiende att bekämpa. Det
var hans jarl <i>Skule,</i> som tillika var konungens
svärfar. Han gjorde uppror mot Hakon år 1239 och
antog sjelf konunganamn. Samma år affärdade Skule till
konung Erik i Sverige sändebud med bref och dyrbara
skänker. Konung Hakon, som fick kunskap härom, sände
dock genast ut sina män att

upphinna jarlens sändebud. I Helsingland upphunno
de mannen, som var stadd på väg till konung Erik,
fråntogo honom brefvet och allt hvad han förde med
sig samt öfverlemnade det åt konung Hakon.

I Skule jarls uppror deltog sålunda icke
Sverige. Skule blef året derpå efter en vunnen seger
öfver Birkebenarna nere i Viken besegrad af konung
Hakon sjelf, hvarefter han flydde till Trondhjem,
der han blef af Ribbungarna dödad 1240.

Missnöjet inom Sverige öfver Vermlandståget fortfor
emellertid, och i Norge utbredde sig ett rykte,
som slutligen kom till» konung Håkons öron, att man
i Sverige betraktade det nämnda tåget som en sak,
hvilken kräfde hämd. Ehuru 16 år voro förflutna,
var saken ännu icke glömd.

Om våren 1241 befann sig konung Erik i
Vestergötland. Då kommo dit till honom sändebud från
konungen i Norge. Han hade kommit ned till Viken och
uppehöll sig då i Konghäll. Sändebuden framförde till
den svenske konungen sin herres önskan, att ett möte
måtte hållas mellan bägge konungarna, så att de månde
komma till förlikning i afseende på den vermländska
saken.

Konung Erik sände sin svåger Birger Månsson till
Bjälbo att med den norske konungen afhandla om denna
sak. Birger begaf sig i väg och sammanträffade med
Hakon. De talade länge med hvarandra, men lyckades
dock ej komma till något afgörande.

Må hända hade härutaf krig utbrutit mellan de båda
rikena. I Sverige voro många, som ansågo det för en
nesa att låta konungen i Norge få ostraffadt härja
i Sverige. Men den mäktigaste mannen i Sverige på
den tiden, Ulf jarl, afrådde kriget. Så förflöto
ytterligare sex år.

År 1247 drog konung Hakon åter ned till Viken, der
han uppehöll sig i Opslo öfver vintern. Der infann
sig då en man vid namn <i>Ivar Thorstensson</i> på <sp>Dal</sp>, som
blifvit afsänd från konungen i Sverige. Han tillsporde
konung Hakon på den svenske konungens vägnar, »hvilken
upprättelse han ville gifva för den fiendtlighet,
som han föröfvat i Vermland». -- »Det var icke för
mitt nöjes skull eller af fiendtligt sinne», svarade
konung Hakon sändebudet, »som jag företog denna
Vermlandsfärd. Det var i följd af det understöd,
som de upproriske åtnjöto i Vermland. Det synes mig
rådligt vara, att vi konungar mötas sjelfva och gifva
vår mening derom tillkänna, så blifva vi antingen
förlikta eller månde Gud göra någon annan utgång
härpå.» -- Med detta besked kom Ivar Thorstensson åter
till Sverige. Ett möte blef då beslutadt mellan de
båda konungarna och tiden för detsamma bestämdes till
sommaren det påföljande året.

Sommaren 1248, som aftaladt var, kom konung Erik
till Lödöse. Ulf jarl var med konungen, äfvensom
Birger Månsson och flere andra förnäme herrar. Vid
ankomsten fick man dock veta, att konung Hakon ännu
icke ankommit till Konghäll, och man beslöt derför
att vänta. Sedan det likväl började draga ut på tiden,
utan att den norske

konungen hördes af, och då tillika Svenskarne började
lida brist på lifsmedel, samt Ulf jarl insjuknade,
drog konung Erik med sitt följe åter bort och uppåt
Götaland. På återresan dog Ulf jarl, och den norska
konungasagan säger, att Svenskarne mycket beklagade
hans död. Birger Månsson blef då af konung Erik
utnämnd till rikets jarl.

Emellertid ankom konung Hakon om hösten till
Konghäll. Han hade af åtskilliga omständigheter
blifvit hindrad att infinna sig, ehuru han redan var
på väg att vid midsommartiden anträda resan till det
utsatta mötet. När han nu fick veta, att den svenske
konungen varit der och redan dragit derifrån, sände
han tvänne ansedde män upp till Vestergötland, till
Birger jarl. De skulle spörja jarlen om den svenske
konungen, huru han var sinnad, urskulda konungens
ofrivilliga dröjsmål och derjemte begära af jarlen
hans dotter <i>Richissa</i> till gemål åt konungens son,
hvilken redan i Norge var utsedd och hyllad till
konung Hakons efterträdare. -- Birger tog mycket väl
emot sändebuden, och synnerligen vann det af konungen
gjorda giftermålsanbudet hans välbehag. Han lofvade
att tala med konung Erik om den vermländska saken,
och till följande sommar blef ett nytt möte utsatt
mellan de båda konungarna. Emellertid försäkrade
jarlen konungen om sin fullkomliga vänskap.

På bestämd tid infann sig konung Erik och Birger
jarl med ett stort följe i Lödöse. Den gången kom
äfven konung Hakon, men han kom med en flotta af
stora, välrustade och väl bemannade skepp. Flottan
roddes »med stor brask och bram», säger den norska
krönikan<footnote>D. ä. med stor prakt och ståt.</footnote>,
under fulla segel uppför Götelfven. -- En
sådan färd till ett fredligt möte gjorde ett ogynsamt
intryck på konung Erik och Birger jarl. Konungen bröt
också genast upp och lemnade Lödöse. Jarlen dröjde
något, tills konung Hakon lagt upp något närmare.
Då lemnade äfven han Lödöse och drog uppåt Göta rike.

Birger jarl sände emellertid en vid namn <i>Matheus</i>
till den norske konungen för att underrätta honom om
konungens och jarlens bortresa. »Jarlens tanke var
den», sade Matheus, när han framfört till konung Hakon
Birgers helsning, »att detta möte skulle blifva ett
fredsmöte. Men då han sporde eder komma med en sådan
makt, visste han icke, hvilken eder afsigt vore och
huru vida I viljen hafva fred.»

Sedan Matheus hade sagt detta, gick han genast sina
färde, utan att afbida något svar från den norske
konungens sida. Såsom naturligt var, väckte detta i
hög grad konung Hakons förundran, och han rådförde
sig med sina män, hvad slikt månde hafva att betyda,
samt huru man under sådana förhållanden borde gå till
väga.

Då befann sig hos konung Hakon en man, som var
personligen bekant med den svenske jarlen. Han hette
<i>Gunnar,</i> var konungens frände och hade i förläning
Elfvarfylke eller <i>Elfvarsyssel.</i> Han steg fram till
konungen och erbjöd sig draga upp till Vestergötland
för att

träffa den svenske jarlen och söka förmå honom att
vända tillbaka. Hakon gaf sitt samtycke till Gunnars
förslag, men gaf honom uttryckligen den befallning
att ej vara mångtaligare med jarlen, än hvad hans
sändebud hade varit med konungen.

Gunnar anträdde då färden och träffade jarlen i
Vestergötland. Birger mottog honom kallt och var oblid
i talet, så att Gunnar kunde nogsamt se, att han ej,
efter som konung Hakon ville, med ordkarghet skulle
lyckas vinna något af jarlen. Han började derför
utveckla skälen för och nödvändigheten af att det
beramade mötet ej ytterligare blefve afbrutet. Den
förtörnade jarlen svarade emellertid härtill tvärt
nej. »Konung Erik har dragit upp till Östergötland»,
sade han; »man kunde ej besvära konungen med så lång
färd tillbaka.» -- Gunnar blef dock ej svarslös. »Du,
Birger», sade han, »är dock både jarl och konung;
och är derför din närvaro ensamt tillräcklig.»

Dessa norrmannens ord klingade väl i Birgers öron,
och Gunnar lyckades slutligen genom sin vältalighet
blidka honom, så att han beslöt att vända åter till
Lödöse. Med detta besked kom Gunnar tillbaka till
sin konung.

Konung Hakon lade då med flottan högre upp i elfven
intill <i>Thorskabacken</i><footnote>
Egendomen <i>Thorskog,</i> som ligger vid den utefter
elfven framgående landsvägen, påminner med sitt namn
om Thorskabacken.</footnote> på vestra stranden midt för
Lödöse, och der afbidade han jarlens ankomst.

Sedan jarlen ankommit till Lödöse, började sändebud
gå emellan honom och konungen. Först underhandlade
man om den föreslagna trolofningen mellan Birgers
dotter Richissa och den norske konungens son. Härom
kom man dock snart öfverens. När detta var uppgjordt
till ömsesidig belåtenhet, vexlades gisslan,
och jarlen for öfver elfven för att personligen
samtala med konungen. Der afhandlades då mellan
dem om fred mellan de båda rikena, och man gjorde
den öfverenskommelse, att det ena riket icke skulle
lemna någon undsättning åt det andra rikets fiender,
ej heller skulle det ena rikets fiender hafva
något tillhåll i det andra, och skulle vänskapen
obrottsligen hållas å ömse sidor. I afseende på
giftermålet blef så aftaladt, att det skulle vinna
sin fullbordan, när konungen och jarlen funno tiden
dertill läglig. När så allt var i godo öfverenskommet
och vänskapen mellan båda rikena stadfästad, skildes
jarlen och konungen, och en hvar drog hem till sitt.

*

Året 1248 var ett betydelsefullt år för
Sverige. <i>Kyrkomötet i Skeninge</i> hölls det året. Den
påflige legaten, kardinal <i>Vilhelm af Sabina,</i> var den
som sammankallade detsamma och ledde öfverläggningarna
samt genomdref besluten.

Kardinalen hade året förut kommit från Norge, dit han
blifvit skickad af den kraftfulle och för utvecklingen
af kyrkans välde nitiske

påfven <i>Innocentius</i> IV. I Norge hade han krönt
konung Hakon, som sjelf derom anhållit hos påfven;
men derjemte hade han ordnat Norges kyrkliga
angelägenheter, så att de kommo i öfverensstämmelse
med hvad som var rådande i det öfriga Europa.

I Norge hade kardinalen blifvit på det mest lysande
sätt emottagen<footnote>
Till konung Hakons kröningsfest, en särdeles
upplysande skildring af seder och skick i Norden på
dessa tider återkomma vi framdeles.</footnote>.
Ett långskepp jemte trenne andra
fartyg utrustades under befäl af Gunnar, konungens
frände, för att föra honom från Norge.

Från Konghäll begaf sig kardinalen till Sverige,
der vi i November månad finna honom i Linköping. Den
sista månaden af året 1247, äfvensom de båda första
af det nästföljande, synes han hafva färdats omkring i
landet, må hända för att på närmare håll taga kännedom
om förhållandena. Mest synes han dock hafva uppehållit
sig i Skeninge; större delen af December månad (från
den 2 till den 20) 1247 uppehöll han sig der.

Troligen bodde kardinalen i Svartbrödra-klostret
i Skeninge<footnote>
Svartbröderne kallades så af sin svarta
drägt. De få ej förblandas med en annan
munkorden, hvars medlemmar af färgen på sina
kåpor kallades <i>gråmunkar.</i> Desse voro nämligen
Franciskanermunkar, de förre Dominikaner.</footnote>,
troligen var det också der, om ej i
någon af stadens kyrkor, som man samlades till det
vigtiga mötet. Mot slutet af Februari månad år 1248
sammankallade kardinalen till ett allmänt möte i
Skeninge rikets erkebiskop och biskopar.

Det nu obetydliga Skeninge var på den tiden en af
våra förnämsta städer. Man såg nu, utom erkebiskop
<i>Jarler</i> -- han hade år 1136 efterträdt Olof Basatömer<footnote>
Erkebiskop Olof dog samma år som konung Knut
Johansson eller år 1234. När erkebiskopssätet
flyttades till Nya Upsala och de hänsofna
erkebiskoparnes ben flyttades till den nya
kyrkan derstädes, blefvo erkebiskop Olofs
qvarliggande i Gamla Upsala.</footnote>
-- och de öfriga biskoparne med deras lysande följen,
äfven jarlen och många andra af landets förnämligaste
män rida in till staden. Naturligtvis ditkommo äfven
en stor mängd prester, dock endast de, som i följd
af biskoparnes råd och samtycke erhållit rättighet
dertill. Bland de verldslige store nämnes särskildt
landets lagman, och helt visst måste dermed förstås
lagmannen i Östergötland.

Att jarlen var tillstädes, förundrar oss
icke. Kardinalen sjelf säger om honom, <i>att han var den,
på hvilken rikets styrelse nästan helt och hållet
berodde.</i> Det är ett samtida och ett åsyna vittnes
intyg på jarlens stora makt. Att denna makt dock
mycket berodde på Birger jarls personlighet och på
tidsomständigheterna, faller af sig sjelft. Emellertid
kunde ej Birger låta så vigtiga öfverläggningar och
så genomgripande beslut, som han visste här skulle
komma i fråga, försiggå utan hans närvaro.

När alla voro samlade, började öfverläggningarna,
men dessa varade flera dagar. De å bane bragta ämnena
gåfvo nämligen anledning

till långa tvister mellan deltagarne i mötet. Innan
alla fått yttra sin mening och innan alla jemkningar
blifvit gjorda, förgick tiden till den 1 Mars. Då
fattade man det enhälliga beslutet.

Skeninge kyrkomötes beslut, affattadt i form af
ett kardinalens bref <i>till alla bröder i Sveriges
rike,</i> är af för mycken vigt, för att vi ej skulle
införa det i sin helhet. Det innehåller dessutom
den trognaste och bästa skildring af tidens seder
och skaplynne. Vi indela det i vissa hufvudstycken
allt efter innehållet.

1:o. <i>Presternes giftermål förbjudes.</i> Ingen klerk vare
tillåtet att efter denna tid taga sig hustru eller
offentligen lefva tillsammans med frilla. Qvinna,
som bröte häremot och lefde tillsammans med en prest,
var underkastad kyrkans bann. De qvinnor, som redan nu
lefde tillsammans med prester, vare sig att de voro
hustrur eller frillor, skulle få ett års betänketid
för att upplösa förbindelsen, och inom den tiden
skulla de icke träffas af bannlysningen, ehuru de
vandrade på fördömelsens väg. De prester, som lefde
tillsammans med qvinnor, hafva att akta sig för det
straff, som enligt kyrkans gällande lag drabbar den,
hvilken hafver umgänge med bannlysta. Sådana qvinnor
och prester åter, som redan upplefvat femtio år,
kunde, så vida de förbundo sig till fullkomlig
återhållsamhet och förpligtade sig vid straff af
böter att icke sofva i samma hus eller under samma
tak, af sin biskop erhålla tillstånd att fortsätta
sitt äktenskap, »om sådant syntes biskopen godt och
säkert».

2:o. <i>Presternes enskilda egendom.</i> All den egendom,
som en prest lagligen ärft eller genom lärdom och
egen flit förvärfvat eller i gåfva erhållit -- utan
att hans kyrka dermed varit afsedd -- det var hans
enskilda egendom. Den kunde han borttestamentera till
hvem han ville, och något arfsanspråk derpå hade icke
hans fränder.

Barn, tom aflades af hädanefter ingångna föreningar,
äfvensom de, hvilka af redan sammanlefvande hjonelag
föddes efter årets förlopp, hafva ingen rätt till
arf efter deras fader. Redan födda barn och sådana,
som föddes inom året, få heller icke utan upprättadt
testamente ärfva fadern. Om de eller, der barn
ej voro, prestens fränder, vid hans frånfälle
vågade såsom arf tillegna sig något af hans eller
församlingens tillhörigheter, gjorde de sig skyldige
till rån och tjufnad, och återstälde de icke hvad de
tagit, begingo de en synd till döden, som inför Gud
ej kunde försonas.

Liksom presterne ej fingo hafva hustrur och barn,
så fingo de ej heller såsom egna upptaga andras barn
och tillägga dem lagliga barns rättigheter.

All egendom, som ej var prestens enskilda, utan som
tillhörde kyrkan, kunde ej borttestamenteras.

Gode och laglydige prester, som, efterkommande
ofvan nämnda stadgar, vandrade på det rättas väg,
tillförsäkrades synnerligt skydd så till person som
egendom. En hvar, som bar våldsam hand på dem eller
deras hjon, våldförde deras hus, våldgästade dem
eller med våld

fråntog dem något, vore förfallen under kyrkans
bann. Endast konungen och jarlen voro härifrån
undantagne. Predikarebröderne intogos äfven i samma
heliga skydd.

3:o. <i>Biskopsvisitationerna.</i> På sina visitationsresor
få biskoparne icke af presterna fordra eller af dem
emottaga annat än den sedvanliga gengärden. Biskopens
<i>stallare</i> och <i>hofmästare</i> äfvensom hans öfrige
följeslagare förbindas vid straff af bannlysning att,
vare sig sjelfve eller genom andra, af presterna
eller någon utkräfva eller fordra annat eller mera
än de lifsmedel, som hörde till gengärden. Äfven
påfvens legat är berättigad till gengärd. Kyrkorna
lemnade två tredjedelar af densamma efter gjord billig
fördelning mellan dem, biskopen af sina egna inkomster
den tredje.

Flera än tjugu man till häst fick biskopen ej hafva
med sig på sina färder och flera än dessa fingo
ej vid samma straff tilltvinga sig gästning hos
sockenpresten. Denne egde dock rätt att inbjuda
huru många han ville. Visitations- och gästdagarne
skulle hädanefter blifva tre, der som de dittills
varit fyra. Der visitationsdagarne åter brukade vara
tre, egde presten att lösa sig från gästningen med
en och en half mark silfver, och med en mark, der
gästningsdagarne blott voro tvänne.

Förrättade biskopen messa i en sockenkyrka på en dag,
då folket plägade frambära sina offer, skulle det,
som församlingsboarna offrade, tillfalla presten; det
som biskopen sjelf och hans följe, eller de, som för
biskopens skull infunnit sig i kyrkan, gåfvo, skulle
tillfalla biskopens kapellaner. Der som en församling
blef satt under kyrkans bann, och biskopen egde rätt
att uppbära böterna för brottet, så skall biskopen
af dessa böter ersätta sockenpresten de förluster,
han kan hafva lidit under den tid bannet varade.

Dessa förmåner gälla dock för de goda och laglydiga
presterna. Vederfores något de orena eller dem, som
voro offentligt för skörlefnad kända, så måtte,
såsom det i skriften heter, deras blod vara öfver
deras hufvuden.

4:o. <i>Dekretalboken.</i>

Denna innehöll en samling af kyrkostadgar, kyrkomötens
beslut och påfliga dekret. Det fans då två sådana
samlingar. Den äldsta utarbetades af en munk vid
namn <i>Gratianus</i> och kallades vanligen <i>Gratiani dekret</i>
eller blott och bart <i>dekretet.</i> Den blef dock snart
otillräcklig. Påfven Gregorius IX föranstaltade derför
om en ny samling af påfliga dekret, och det är denna,
som här är i fråga.

Erkebiskopen och samtliga hans lydbiskopar anbefallas
nu att inom året förskaffa sig denna dekretalbok,
städse så länge de lefde hafva den hos sig och med
all flit studera densamma eller hvar och en efter
den förståndsgåfva Herren honom beskärt. Den biskop,
som ej inom årets lopp försett sig med denna bok,
skulle vara förfallen under kyrkans bann.

5:o. Med samma straff och dertill med afsättning från sitt

embete hotas erkebiskopen eller den biskop, som till
lekman öfverlåter eller förlänar någon kyrkans
tionde.

6:o. <i>Biskops soknare</i><footnote>
<i>Biskops soknare</i> och <i>biskops saksökiare</i> voro
biskopens uppbördsmän och åklagare i de mål, som
lydde under kyrkans dom.</footnote> skulle vid Guds heliga
evangelium aflägga ed att rättrådigt, utan någons
förnärmande, sköta sitt åliggande, men icke inblanda
sig i äktenskapsmål eller andra andliga saker, hvilka
icke angå dem. Soknaren skulle vara lekman. En prest,
som iklädde sig den befattningen, skulle försättas
i bann.

7:o. Erkebiskoparne och biskoparne ega, hvar inom
sitt stift, att lösa förbrytare från kyrkobannet, så
snart den bestämda botgöringen blifvit vederbörligen
fullgjord.

8:o. Slutligen anbefalles uppläsandet af dessa stadgar
på de årliga prestmötena inom stiften, ett stadgande,
som synes bestämma sådana mötens årliga hållande
såsom lag.

Sådant var Skeninge mötes beslut. En hvar ser
lätt att detsammas första del eller den, som
innehåller <i>förbud mot presternes giftermål,</i> är
beslutets vigtigaste punkt. Och detta förbud är så
skärpt, att presten ej fick vara omgifven af någon,
som kunde draga hans kärlek från kyrkan. En gifven
följd af den ödslighet, som derigenom blef rådande
omkring presten i hans enskilda lif, var den, att
kyrkan blef -- eller skulle åtminstone blifva -- det
enda föremålet för hans omvårdnad, det enda föremål,
för hvilket han uppoffrade sina bästa krafter.

Och denna följd var på förhand beräknad, icke
dock som skulle man i detta prestens beröfvande af
familjelifvets fröjder afsett hans närmare anslutning
till kyrkan och dess sak; grunden var på långt när
ej så hög och ren. De många band, som genom hustru
och barn förena mannen med samhället, alla dessa
band afskuros med ens för presten. Han befriades med
detsemma från en mängd anledningar till beroende af
»verlden», som det hette, det vill säga det verldsliga
samhället; men denna befrielse afsåg alldeles icke
någon lättnad för honom att uteslutande kunna egna sig
åt sitt kall som Kristi stridsman, utan endast att
göra honom mera lämplig till påfvens stridsman. Men
Kristi sak och hans ståthållares var icke densamma.

Kristi ståthållare sträfvade efter den högsta makten
öfver verlden. Strömmar af blod flöto för detta hans
sträfvande. Förbudet mot presternes giftermål ledde
dock vida säkrare och närmare till målet. En af de
största påfvar historien vet att uppvisa, <i>Gregorius
VII,</i> insåg detta. Han utfärdade också en bulla om
<i>coelibatet,</i> d. v. s. en befallning att presterne
skulle lefva ogifta.

Ursprungligen var tanken ren. »Den som var
vigd vid altaret, kunde ej vigas vid qvinna.»
Men i tillämpningen afsåg densamma endast påfvens
välde. Gregorius VII utfärdade sin bulla år 1074,
således 174 år innan denna lag infördes i vårt land.

Utan strider kunde ej ett så djupt i menniskonaturen
ingripande beslut fattas. Vi se också af beslutet
sjelft, att det äfven hos oss ej

kunde helt och hållet med ens genomföras. Det bar
dock så småningom frukt. Vi få se män, som i grunden
älskade sitt fädernesland, så snart det blef fråga om
att välja mellan fäderneslandet och påfven, icke draga
i betänkande att föredraga den senare. Å en annan
sida gaf det i sjelfva verket anledning till mycken
osedlighet bland presterna. Så väl det ena som det
andra visar sig bäst i brytningen till en bättre dag.

Men hvad vårt land beträffar, vågade ej kardinalen
på mötet i Skeninge taga steget fullt ut. Mycket
återstod ännu att göra, innan presterne eller
kyrkan voro fullkomligt skilda från staten. Må hända
skyggade kardinalen tillbaka för det mäktiga motstånd,
som han på mötet måste röna ensamt i afseende på den
genomdrifna punkten om presternes ogifta lefnad,
och nödgades i följd deraf anse sig nöjd med hvad
han vunnit.

Kardinalen synes dock hafva föranstaltat om en
framställning till den romerska stolen från det
svenska presterskapets sida, med anhållan att påfven
sjelf måtte ordna den svenska kyrkans förhållande
till den verldsliga makten. Påfven Innocentius IV
skickade på grund af denna anhållan till Sveriges
erkebiskop och biskopar en allvarsam bulla, hvari han,
såsom tillägg till Skeninge mötes beslut, bjuder och
befaller följande:

1:o. <sp>Alla biskopsembeten skulle tillsättas enligt den
kyrkliga valordningens föreskrift. Konungen, landets
store och allmogen egde ingen rätt att deltaga i
biskopsvalen, utan tillhörde rättigheten att välja
biskop domkapitlen ensamt, och ingen annan måtte
träda till dessa embeten och deras medföljande gods
och rättigheter, än den som af domkapitlet blifvit
i laga ordning vald</sp>.

2:o. <sp>Vid alla biskopskyrkor, der kapitel ännu icke
funnos, skulle sådana tillsättas. De skulle bestå
af en prelat och minst fem kaniker. Dessa skulle
vid inträffande ledighet i stadgad ordning välja ny
biskop</sp>.

Detta stadgande blir naturligtvis en följd af det
föregående. Påfven säger väl i sin bulla, att detta
skulle ske på sätt, som »vår broder biskopen af Sabina
med förutseende klokhet stadgat till förekommande
af de rådande missbruken och oordningarna vid
biskopsembetenas tillsättande», men i Skeninge
mötes beslut finnes ingen stadga rörande ordnandet
af biskopsvalen. Var det må hända en fint af påfven
eller hade kardinalen muntligen med biskoparna derom
öfverenskommit<footnote>
Man kan ytterligare fråga: hvad var väl orsaken
till en muntlig öfverenskommelse i en sak, som
visserligen var af icke mindre vigt än den, rörande
hvilken beslut verkligen fattades och skrefs på
pergament? Vill man gissa, så låter det väl tänka
sig här motståndet af en makt, som kardinalen sökte
kringgå, och denna makt var ingen annan än den
skarpsynte jarlen, han, som i sjelfva verket var
landets både jarl och konung.</footnote>?

3:o. <sp>Ingen verldslig man fick affordra en prest
tro- och huldhetsed; om sådan ed erbjöds, fick den ej
emottagas, enär i Sverige presterne icke hade några
förläningar, hvarken af konungen, landets store eller
någon annan verldslig, och således icke vore dem i
något afseende förbundne</sp>.

I afseende på denna sista stadga hade påfven så
till vida rätt, som han skref sitt dekret utan att
fullkomligt känna de svenska förhållandena. Han tänkte
sig dem vara desamma som i de öfriga länderna af det
vesterländska Europa; men det voro de icke.

Med förläning menades i utlandet ett område, som
innehafvaren mottog af den regerande fursten mot
vilkor af krigstjenst. En sådan förläning kunde äfven
en prest innehafva, och för den skulle han svärja
den verldslige fursten tro och lydnad.

Några sådana förläningar funnos nu icke i Sverige,
men gods och fri- och rättigheter hade dock af Sveriges
framfarna konungar blifvit skänkta till kyrkan. Dessa
voro af den beskaffenhet, att ingen konung kunde,
enligt lagens uttryckliga ord, bortförläna dem för
längre tid än under sin egen lifstid. Innehafvande
måste derför -- gjorde det också städse -- af hvarje ny
konung söka bekräftelse på dessa rättigheter, och få
vi i det följande se, huru äfven de konungar, hvilkas
makt var mera kringskuren, än hvad som hittills varit
fallet, fa mottaga prelaternes tro- och huldhetsed.

Sedan mötet i Skeninge var slutadt, finna vi
kardinalen hos konungen i hans borgläger. Vi veta ej,
hvarest detta fans. I Maj var kardinalen redan stadd
på resa från Sverige. Han var då i Visby på Gotland,
hvarifrån ett af hans bref är dateradt den 5 Juli.

*

Kristendomen gick framåt i Finland, ehuru
långsamt. Den hade svåra fiender att bekämpa. Icke
blott de omgifvande hedniska stammarne, utan äfven
Ryssarne i Nowgorod motarbetade den, de senare äfven
af verldsliga skäl, då de ogerna sågo en främmande
makt uppstiga så nära deras.

Hvad man i afseende på hindren för kristendomens
framåtskridande minst skulle tro, är att de
angränsande hedniska stammarne försågos med vapen
och krigsförnödenheter af de kristna handelsstäderna
kring Östersjöns kust<footnote>
<i>Björkö</i> nu <sp>Bjorko,</sp> en ö vid kusten af Karelen,
fordom af Ryssarna kallad <sp>Beresovoij</sp> synes hafva
varit nederlagsplatsen för denna handel, som drefs
af gotländska och tyska köpmän.</footnote>. När detta blef bekant
i Rom, sände år 1221 Honorius II en skrifvelse
till Finlands biskop, hvari denne befalles »att
utfärda förbud mot de kringboende kristna att drifva
handel med hedningarna. Biskopen erhöll makt och
myndighet att afkunna kyrkans bann öfver dem, som
öfverträda förbudet.» Påfven tager vidare de kristna
i Finland, deras presterskap och biskop under sitt
beskydd. Biskopen i Linköping, som var gotländska
kyrkans öfverhufvud, fick på grund deraf i uppdrag
att jemte Cistercienser-abboten och prosten i Visby,
hvilka befunno sig i sjelfva medelpunkten för den
gotländska handeln,

handhafva detta skydd, äfvensom rättighet att med
kyrkans bann belägga en hvar, som vågade förgripa sig
mot de personer, det land och det folk, som påfven
tagit under sitt beskydd.

Den följande påfven Gregorius IX förnyar
dessa förbud mot handeln med hedningarna och
förebrår skarpt de gotländska köpmännen för deras
vinningslystnad. Skrifvelser sändas till presterna
i Riga likaväl som till erkebiskopen i Upsala och
Sveriges samtliga biskopar. De svenske prelaterne
tillhållas att så mycket i deras förmåga stod uppmana
Svenskarne till krigståg mot hedningarna och till
hämmande af dessas ständiga härjningståg på det
kristna svenska området i Finland.

Oaktadt alla mötande hinder och svårigheter hade
emellertid kristendomen lyckats utbreda sig
äfven bland de vilda <i>Tavasterna.</i> Men den hade
knappt hunnit slå rot, förr än det späda utsädet
förtorkade. Tavasterne återföllo till hedendomen och
framföre sedan tillsammans med angränsande folkstammar
på det mest grymma vis mot allt, som bar det kristna
namnet. De stungo ut ögonen på de kristna presterna,
stympade dem till händer och fötter, invecklade
dem i halm och läto dem så förtäras af elden. Samma
grymheter föröfvades mot de kristna invånarna. Barn,
om hvilka de visste att de blifvit döpta, mördades; på
de fullväxta utsletos inelfvorna, hvarpå de offrades
åt hedningarnes gudar eller tvungos att springa så
länge omkring ett träd, tills de föllo döde ned<footnote>
Denna skildring af Tavasternes framfart,
som är hemtad ur påfvens bref, är må hända
öfverdrifven. Troligen var här i afseende på detta
återfall i hedendomen förhållandet detsamma,
som vi funno i vårt land. Ett öfverdrifvet och
olämpligt nit från presternes sida var säkerligen
detsamma orsak. Men derom tiger påfvebrefvet
alldeles.</footnote> .

Påfven sänder nu -- det var år 1237 -- en bulla med de
enträgnaste uppmaningar till alla kristna i Sveriges
land och närgränsande öar att mangrant rusta sig till
ett härtåg mot affällingarna. En hvar, som tog till
vapen för Kristi kyrkas försvar, tillförsäkrades
lika syndaförlåtelse och lika rättigheter med dem,
som drogo till det heliga landet. Korsherrarne i
Lifland uppmanades likaledes att såsom Kristi ärade
stridsmän, sedan de öfverenskommit med biskopen i
Finland, draga ut till strid mot de otrogna och mot de
med hedningarna förbundna Ryssarna. De skulle genom
ett manligt försvar af den unga kyrkan i Finland öka
sina redan af Gud och kristendomen vunna förtjenster.

De svenska krönikorna hafva emellertid intet att
förmäla, som visar att dessa påfvens uppmaningar
vunno gehör. Vi påminna oss också att under denna
tid vårt land var sönderslitet af inre strider. --
Men de ryska krönikorna berätta om händelser, som
synas varit en följd af de påfliga skrifvelserna.

Sommaren 1240 kom en väldig här af Svenskar,
Norrmän, Jemer och Sumer eller inbyggare från det
egentliga Finland till Newa och samma sommar ryckte
de lifländska korsriddarne in i Ingermanland. Den 15
Juli mötte de fiendtliga härarna hvarandra. Svenskarne
skola

der hafva lidit ett fullkomligt nederlag, och af denna
seger skall den nowgorodska fursten <i>Alexander</i> hafva
erhållit namnet <i>Newsky.</i> Sedermera skall han hafva
slagit de tyska riddarne på isen af <i>Peipus</i>-sjön.

Denna seger vid Newa framställes af den ryske
krönikeskrifvaren som särdeles olycklig för
Svenskarna. Endast några få skulle hafva undkommit,
då deremot segrarne förlorade blott 20 man. Det
är emellertid de ryska krönikornas sed att
aldrig göra afseende på det lägre manskapet,
utan endast på de förnämsta och höfdingarna för
de särskilda skarorna, hvadan förlusten på deras
sida väl kan antagas hafva varit betydligt större.

Under de förhållanden, som då rådde i Sverige, är
det sannolikt, att detta företag icke utgick från de
styrande. Af den öfvervunne konung Knuts anhängare
kunde dock många anse detta tillfälle gynnande att
fortsätta sitt äfventyrarelif, så mycket hellre som
det nu skedde under den helige faderns hägn och var
åtföljdt af hans rika löften om syndaförlåtelse och
evig salighet såsom arbetets lön. Den man, som i
dessa händelser mest framstår och som kanske mest
verkade för det sista förenade anfallet mot Tavasterna
var biskop <i>Thomas</i> i Finland.

Denne Thomas är till börden oviss, ehuru de gamla
biskopskrönikorna säga att han varit Engelsman, samt
munk af predikareorden och förut kanik i Upsala. Han
var en för kristendomsverket mycket nitisk man, kanske
blott för nitisk, att döma af de omständigheter,
som förmådde honom att taga afsked från sitt
embete. Han hade nämligen så hårdt bestraffat en
man, att denne deraf dog<footnote>
Då detta skedde af biskopen sjelf, af den som stod
i spetsen för hela kristendomsverket i Finland, kan
man sluta till, hvad hans underordnade skulle tillåta
sig, och man må då ej undra på, om en nynomvänd
befolkning retades att möta våld med våld.</footnote>.
Derjemte angifver han
sig sjelf som förfalskare af några påfvebref, och
ångern och sorgen häröfver var så stor, att han icke
längre ansåg sig värdig det biskopliga embetet,
utan utbad sig af påfven tillstånd att nedlägga sin
biskopsstaf. Det skedde år 1245, och fem år derefter
dog biskop Thomas i ett kloster i Visby på Gotland,
sedan han genom testamente skänkt sin boksamling till
predikaremunkarna i Sigtuna.

Biskop Thomas är för öfrigt den, som af påfven skall
hafva utverkat tillstånd att flytta biskopssätet från
Rändämäki till Auraåns strand och till Åbo. Han vann
äfven påfvens stadfästelse på en skänk af jordagods
till den finska biskopsstolen. De från hedendomen
omvände hedningarne gåfvo nämligen dit <sp>alla de lundar
och afgudahus, som i hedendomen varit vigda till
afgudar</sp>. Det påfliga stadfästelsebrefvet säger, att
de omvända af <sp>egen fri vilja</sp> gifvit dessa jordagods
åt kyrkan.

Om det nu var i följd af dessa föregående
händelser eller om det var i följd af uppmaningen
från den påfliga stolen, må hända förnyad

af kardinalen -- om det var dessa eller andra orsaker,
som framkallade Birger jarls tåg, det veta vi
icke. Stora rimkrönikan är den enda, som innehåller
en skildring af detta tåg<footnote>
De öfriga äldre historieskrifvarne hafva hemtat
sina berättelser från henne.</footnote>, och hon nämner intet
om dess orsaker.

Konung Erik lät bud utgå öfver allt sitt land -- så
berättar hon -- och lät säga sina männer till, att de
skulle rusta sig till härfärd öster ut mot Tavasterna
i Finland. Jarlen skulle vara deras förman.

Han tog gerna emot konungens uppdrag, och öfver allt
i landet redde man sig till färden.

<poem>
Hvar redde sig då i sin stad,
och gjorde gerna, hvad konungen bad
och skuto ut snäckor<footnote>Ett större skepp, långskepp med höga stammar.</footnote> och löpaskutor<footnote>Mindre fartyg, tjenliga att skicka förut
att inhemta underrättelser om fienden.</footnote>
och många stora penningeknutar
vordo då löste och gifna dem,
då de skulle skiljas vid sitt hem:
och visste ej, när de skulle komma åter,
vridna händer och starker gråter
vardt då af många fruar sedder:
dock gladdes dem, att det var Guds heder,
der skulle ökas af den färd.
Månget ett gammalt fädernesvärd
vardt då neder af väggen klänkt<footnote>Taget.</footnote>,
der hade många dagar hängt.
Dem vardt då fagerlika följdt till strand
och helsades väl och togos i hand;
mång roder mun vardt ciå kysst,

som aldrig kysstes sedan af hjertans lyst.
Somma de sågos aldrig mer,
af tocken skilnad tocket sker.
</poem>

Man kan ej mera lifligt och på samma gång mera enkelt
skildra tillredelserna till tåget och afskedet från
fädernejorden.

Vi anföra vidare rimkrönikans egna
ord om ankomsten och landstigningen.

<poem>
Dem blåste bör<footnote>Medvind.</footnote>, de seglade dädan.
De hedna redde sig ock mädan.
De visste väl, att de skulle komma
till deras skada och ingen fromma.
De kristna lade der till hamna;
många otaliga förgylda stamna<footnote>Stammar, skeppsstammar i st. f. skepp.</footnote>
måtte hedna män der se,
der mera måtte sörja än le.
De togo deras banér och gingo i land.
De kristna gick der väl i hand.
Deras sköldar läto de der skina
öfver allt det land, och hjelmar sina.
</poem>

På hvilken punkt af Finlands kust landstigningen
skedde, känner man ej. Den äldre åsigten att det var
på vestra kusten i närheten af Vasa, der jarlen till
skydd mot hedningarna skall hafva uppbyggt <i>Korsholms</i>
slott, har föga sannolikhet för sig. Mer troligt är,
att den svenska flottan tog landfäste på södra kusten,
der som först kristen församling och svenskt välde
grundades af Erik den helige. Härifrån hade jarlen en
säker utgångspunkt och härifrån kunde han, förstärkt
med de kristna i Finland, med mera hopp om framgång
utföra sitt värf. Då det var Tavasterna, som tåget
gälde, synes äfven denna omständighet tala för en
landstigning på södra kusten, enär besvärligheterna
och hindren voro vida mindre att härifrån intränga
i deras land, än om han vester ifrån framryckt.

Inga särskilda händelser äro emellertid till oss
bevarade från detta tåg. Jarlen hade framgång och
vann seger både för Gud och för Sverige -- det är
öfver hufvud det enda vi derom veta. Kristendomen
stadfästades i följd af denna jarlens framgång och
dess bekännare ökades med alla, som ej ville offra
sitt lif för sin gamla hedniska tro. Ty jarlen for
fram med svärdet i hand; kristendom eller död --
det var dessas, liksom hvarje annan korsfarares,
valspråk. Kristendomen blef väl derefter, men det
närmaste målet vans dock, nämligen fred för den
kristna befolkningen i Finland och ett utvidgadt
område af den svenske konungens välde.

Tavasternes land underlades Sveriges krona, och
till betryggande af den gjorda eröfringen uppbyggde
Birger der en borg, som kallades <i>Tavastaborg</i> eller
<i>Tavastehus.</i>

Så långt hade Birger kommit med sitt företag, då bud
kom från Sverige, som gjorde slut på detsamma och
förmådde honom att skyndsamligen resa hem. Han hade
då varit hemifrån vid pass ett halft år.

Kyndelsmessodagen den 2 Februari 1250 dog konung
Erik Eriksson. Det var tidenderna om konungens död,
som hemkallade jarlen.

Vi hafva redan talat om konung Erik, hvad häfderna
hafva åt oss bevarat, så väl i afseende på hans yttre
som hans inre egenskaper. Han kallades i följd af sitt
läspande uttal Erik <sp>läspe,</sp> men att den läspande
och halte konungen oaktadt dessa lyten var älskad
af sitt folk, derom vittna de få öfverlemningar från
den tiden, som vi ega i behåll.

Hvarest konung Erik dog och af hvilken orsak, känna
vi icke med visshet. En lybsk krönika säger, att det
var på Gotland och att konungen var stadd på resa
genom sitt land.

Älskad var konung Erik enligt de gamla urkunderna af
folket, men föga lärer han väl hafva befattat sig med
landstyrelsen. Ulf jarl Fasi var, så länge han lefde,
den mest rådande mannen i Svea rike, och Birger Jarl
efter honom. I följd af sin svårighet att tala var
konung Erik mycket fåmält och lät för jemnan andra
tala för sig på tingen.

I den härligaste trakt i Vestergötland, der sjöar,
fält, höjder och

dälder bilda den ena sköna utsigten efter den andra,
vid foten af Billingen ligger Varnhems kyrka,
och der på samma ställe låg det forna Varnhems
kloster. Här begrofs konung Erik vid sidan af fadern
och farfadern. Den förste konungen af ätten, S:t Erik,
blef, som vi veta, begrafven i Upsala.

Vi kunna ej, då vi stå vid de erikska konungarnes
grafvar och då vi följt den siste af dem dit, lemna
det härliga tempel, som innesluter dessa qvarlefvor
af konungar, utan att närmare betrakta detsamma.

Den 1 Maj 1150, således medan gamle Sverker var konung
i Sverige, lades grunden till Varnhems kloster. En
stor gård hade blifvit skänkt af en förnäm qvinna
vid namn <i>Sigrid</i> till några Bernhardinermunkar att
der uppbygga klostret. Munkarne kommo då från <sp>Kinne</sp>
härad, der de en tid uppehållit sig vid <i>Lugnås.</i>

Dit hade de åter dragit sig från den undangömda och
fattiga <i>Lurön</i><footnote>
Belägen mellan Kållandsön och Vermland.</footnote>,
hvarest de först nedsatt sig.

Men icke heller på Sigrids gård tycktes det, som
om munkarne i ro skulle få bygga sitt kloster och
sjunga sina psalmer. Sigrid dref dem snart åter bort
från gården. En förnäm man -- hans namn är obekant --
skall hafva gifvit henne det rådet. Hon ångrade sig
väl sedan och bad munkarne att återkomma, men efter
hennes död fingo de i hennes frände, konung Erik den
heliges enkedrottning, en farligare fiende.

Abboten <i>Henrik</i> begaf sig till och med på väg till
Rom för att utverka bannlysning öfver den svenska
drottningen. Erkebiskop Eskil i Lund och konung
Valdemar i Danmark förmådde honom dock att blifva
föreståndare för det af denne konung nyanlagda
klostret <i>Vitae Schola</i> på Jutland. Henrik skickade
derifrån bud till de qvarvarande munkarne, och då
utdrogo 12 bröder från Varnhem till det jutländska
klostret.

Emellertid lade sig drottningens hätskhet mot
Varnhemsmunkarna, och de få, som qvarstannat, fingo
då lefva der i ro. Från Danmark återvände flere och
från Alvastra kommo äfven några, och sedan dess gick
Varnhems kloster oafbrutet framåt i anseende och
rikedom.

Varnhems klosterkyrka har haft ett blidare öde än
Alvastra. Hon är ännu en af de skönaste i Sverige,
påminnande om medeltidens storartade och upplyftande
byggnadskonst. Skiftningarna i vårt fäderneslands öden
hafva dock äfven vidrört henne. Redan på 1400-talet
brändes klostret, och ehuru det återstäldes, blef
detsamma under danska kriget 1566 alldeles nedbrändt,
så att blott väggarna stodo qvar. Det stod sedan i
ödesmål i hundrade år, tills en om våra fornminnen
nitälskande man, rikskansleren grefve <i>Magnus Gabriel
de la Gardie,</i> lät återställa sjelfva klosterkyrkan
så vidt sig göra lät i sitt ursprungliga skick. Då
<i>Gustaf</i> III en gång som kronprins i sällskap med sin
syster <i>Sofia Albertina</i> besökte Varnhems kyrka, skall
han hafva yttrat, »att om kyrkan kunde flyttas,
förtjenade hon en plats inom hufvudstaden».

En af våra mest framstående konstkännare, professor
<i>C. G. Brunius,</i> som äfven besökt Varnhem och med
hänryckning betraktat dess pelarrader och korkolonner,
»dess altarplats, der ett bättre lifs stillhet
tycktes råda», ytrar om denna tempelbyggnad:

»Jag beträdde detta heliga rum och fann deri en
andäktig väckelse till allvarliga betraktelser,
som åtminstone jag aldrig erfarit i nutidens så
kallade vackra och salonglika kyrkor. Skola då aldrig
nutidens praktiska konstnärer lära sig af detta
slags tempelbyggnader att fatta ett högre, så till
sägandes öfversinnligare begrepp om en storartad,
en upplyftande helgedom?»

»Jag ingick genom den högtidliga koromgången i de
furstliga grafvarna, hvarest mörkret redan gjorde
föremålen mindre synbara. Det var liksom mäktiga
andar omsväfvade mig i dessa dystra grafhvalf. Hvilket
rikt ämne till betraktelser! Här hvilade konungar,
som efter hvarandra suttit på en osäker tron. Huru
ha de icke omgifvits af barbari och fanatism, partihat
och uppror? Men de älskade det ljus, hvilket omkring
dem började spridas, och de fingo anspråkslösa, men
högtidliga hvilorum i en landtkyrka, som då var och
ofelbart skall förblifva en af Nordens härligaste
tempelbyggnader.»

Grafstenar och minneshällar med prunkande inskrifter
finnas öfver konungarna, men de äro alla ditsatta
af ofvan nämnde M. G. de la Gardie. De äldre och
ursprungliga, om sådana funnits, hafva långt för
detta blifvit förstörda.

<b>3.</b>

<h2>Öfversigt af tiden från 1161 till 1250.</h2>

Vi hafva slutat ett skede i vårt fäderneslands
historia. Vi hafva kommit två hundrade år längre fram
i tiden -- och likväl är hela denna tidrymd endast att
betrakta som en öfvergångslänk från det gamla till
det nya, eller till det skede, som har fått namnet
<i>medeltiden.</i> Den innehåller ännu mycket af de under
hedendomen bestående förhållandena, men man har ännu
ej rätt kommit in i medeltiden. Kristendomen och de
förändrade förhållanden, som härflöto ur densamma,
är en bestämning för denna tid, som ensam skiljer
den ifrån den föregående. Men för öfrigt är allt
liksom i sjelfva sin utbildning. Vi stå vid ingången
till den tid, som med skäl kan kallas <sp>herrarnes,</sp>
men ännu finnes ej något i lag erkändt herrestånd.

Herreståndet bildade sig under denna tid. Jarlens
makt är ett uttryck för herrarna, och vi veta, hur
stor denna makt blef och var i sådana mäns händer
som Birger jarl Brosas och Birger jarls till Bjälbo.

Vid denna öfversigt följa vi samma
ordning som vid öfversigten af hednatiden.

<b>Landet.</b>

Vi hafva i afseende på vårt lands ortförhållanden och
indelning för denna tid underrättelser, som skrefvos
af ett samtida vittne, Snorre Sturlesson. Låtom oss
höra honom!

»Sveriges välde» -- säger han -- »ligger i många
lotter. En lott är <sp>Vestergötland, Vermland</sp> och
<sp>Markerna,</sp> samt allt det som dertill lyder; och
är det ett så vidt begripet rike, att under den
biskop, som deröfver är, äro elfva hundra kyrkor.

Den andra landsens lott är <sp>Östergötland</sp>, och är der
det andra biskopsdömet, och följer nu <sp>Gotland</sp> derunder
med <sp>Öland,</sp> hvilket allt tillhopa är ändå fast större
biskopsdöme.

Uti <sp>sjelfva Svithiod</sp> är en lott af landet, som heter
<sp>Södermanland,</sp> det är desslikes ett biskopsdöme.

Sedan är <sp>Vestmanland</sp> eller <sp>Fjerdhundraland,</sp> som också
är ett biskopsdöme.

Det dernäst heter <sp>Tiundaland,</sp> hvilket är den tredje
lotten uti sjelfva Svithiod. Den fjerde lotten kallas
<sp>Attundaland</sp>. Så <sp>Sjöland</sp> (Roslagen), den femte lotten
med allt det som dertill hörer, hvilket allt öster
ut vid hafvet beläget är.

Tiundaland är förnämst och bäst bebygdt uti Svithiod,
derunder lyder hela riket. Der är <sp>Upsala,</sp> der är
konungastolen och der är erkebiskopsstolen, och
deraf hafver Upsala öd sitt namn. Ty så kalla Svearne
Sveakonungens egendom; de kalla den Upsala öd.»

I dessa underrättelser möter oss således den gamla
indelningen, som berodde på stamskilnad -- indelningen
i Svealand och Götaland.

Götalandskapen äro under denna tid utan gensägelse
de mest framstående. Sverkerska konungaätten var
infödd der, efter hvad det vill synas; de erikske
konungarne uppehöllo sig förnämligast på sina gods i
någondera af de stora landslotterna Sunnanskogs, och
den mäktigaste ätten i landet -- mäktigare må hända
än sjelfva konungaslägterna -- vi mena folkungaätten,
var ursprungligen en götisk ätt. Vi hörar i allmänhet
föga eller intet talas om landet Nordanskogs eller
»det egentliga Sverige», för så vidt som icke någon
händelse af mer än alldaglig natur der tilldrog sig.

<i>Vestergötland</i> var må hända för denna tid det
vigtigaste landskapet. Ur hedendomen utgingo
Vestgötame såsom mäktigare än Upp-Svearne. Medvetne
om denna sin makt, fordra de såsom sin rättighet att
tillsätta konung för hela riket -- och vinna denna
sin fordran. En götisk jarlaätt uppstiger på tronen.

Snorre Sturlessons uppgift om de elfvahundrade
kyrkorna synes öfverdrifven. Endast något öfver halfva
detta antal uppgifver Vestgötalagen kyrkorna i Skara
stift, som då innefattade äfven Vermland och Dalsland.
Emellertid visar sig Vestergötland såsom ett folkrikt
land, oaktadt sina stora skogar, som på dessa tider
voro vida vidsträcktare än nu.

<i>Skara</i> var landskapets förnämsta stad. Vi känna den
redan från heden tima. Ragvald Ulfsson jarl bodde
der och mottog der den norske konungens sändebud.

När Snorre Sturlesson sjelf besökte Vestergötland,
hade Skara gått mycket framåt. Der var då biskopssäte
och biskopskyrka. Denna -- hon kallas <sp>Mariakyrkan</sp>
eller <sp>Vårfrukyrkan</sp> -- invigdes redan 1150 af biskop
<i>Ödgrim,</i> som tillade henne en afgäld af bönderna enligt
biskopskrönikan:

<poem>
Skara domkyrka vigde han då,
hvar bonde gaf dertill fem penningar blå<footnote>.
Fem sådana penningar skulle gälla lika
med sju kappar hafre eller tre skeppor bjugg.

»Penningar blå» voro kopparpenningar, så kallade till
skilnad från silfver, och sägas vid denna tid varit
allmänt gällande i Götaland.</footnote>
</poem>

Vid Ödgrims död (år 1157) egde kyrkan redan elfva
hemman och femtio landtbönder, hvilken egendom dock
under efterträdaren biskop Bengt så förökades,
att hemmanen då voro nitton och landtbönderne
etthundrade.

<i>Lödöse, Liodhus,</i> är näst Skara märkelig bland
Vestergötlands städer. Vi känna orten redan från
hedendomen såsom en ståpelort för de handelsskepp,
hvilka icke lade till vid Konghäll, utan seglade
elfven uppför. Lödöse var vid denna tid Sveriges
enda hamn vid vesterhafvet och var det, så länge
som fartygen kunde komma uppför elfven ända hit. När
detta var omöjligt i följd af elfvens uppgrundande
genom sandbankar, befalde konung Gustaf I -- det var
år 1545 -- »att Lödöse borgerskap skulle flytta och
bygga stad fyra mil närmare elfvens utlopp», hvilket
äfven skedde, hvarefter Lödöse kallades <sp>Gamla Lödöse</sp>
och den nya staden <sp>Nya Lödöse</sp>. Under hela vår medeltid
var således Lödöse en af våra vigtigaste städer såsom
vartenda hamn för handeln vesterpå.

<i>Sköfde</i> är likaledes en af Vestergötlands äldsta
städer. Dess namn anses komma af <sp>Skede,</sp> som betyder
fält, slätt, och <sp>vi</sp>, en helgad eller vigd ort, och
var således redan under hedendomen en helig ort, såsom
fallet är med alla orter, hvilkas namn ändas med vi.

<i>Helena af Sköfde,</i> ett af den katolska kyrkans helgon,
förkaffade äfven orten helighet. Hon var dotter
af en <i>Gutorm</i> jarl och var född i Vestergötland.
Sin man förlorade hon snart. Hon ville sedan ej
ingå i nytt äktenskap, utan vallfärdade till det
heliga landet och Kristi graf i Jerusalem. Sedan hon
derifrån återkommit, helgade hon uteslutande sina
dagar åt andaktsfulla öfningar och utöfvandet af alla
kristendomspligter. Kyrkan i Sköfde, som efter henne
kallades <sp>S:t Helenas kyrka,</sp> blef så godt som på hennes
bekostnad uppbyggd.

Helena hade en dotter, som var from och god som
modern och derför älskad af alla. Hon blef gift med
en mäktig och ansedd matt, som dock var af ett hårdt
sinne och behandlade sin hustru illa. Husets hjon
och trälar, hvilka tillbådo sin fromma matmoder,
slogo derför
ihjel den våldsamme mannen. Den mördades slägtingar
ansågo Helena som upphof till mordet och sökte derför
efter att mörda henne. Detta lyckades äfven. De eller
deras utskickade öfverföllo den heliga Helena en dag,
då hon färdades till <i>Götheneds</i> kyrka. Hon blef der
ihjelslagen. På stället der detta skedde skall en
källa hafva uppsprungit.

Helena blef efter sin död ansedd som martyr, och
underverken, som skedde vid hennes död och vid hennes
graf, bekräftade detta anseende. Påfven Alexander
III upptog henne derför bland helgonens antal,
och hennes ben blefvo år 1165, under afsjungande
af messor, med mycken högtidlighet af Sveriges
förste erkebiskop Stefan upptagna ur grafven och
skrinlagda. Helgedomsskrinet insattes i ett hvalf
i nordöstra kyrkomuren. Hvalfvet, som kallades <sp>S:t
Helenas graf,</sp> var ännu att se till år 1759, då den
jemte kyrkan förstördes af den svåra brand, som det
året öfvergick Sköfde.

<sp>S:t Elins-messan</sp> firades den sista dagen i Juli månad
hvarje år. Sköfde var då öfverfyldt af menniskor, som
strömmat dit från alla håll för att åkalla helgonet
eller nedlägga sitt offer inför dess fot, eller
dricka kraft och styrka ur <sp>S:t Elins källa,</sp> hvars
vatten erbjuder vandraren en angenäm vederqvickelse,
sedan hon efter att hafva blifvit igenfyld letat sig
en annan väg och åter framvält i dagen.

Denna årligen återkommande orsak för alla menniskor
att begifva sig till helgonets graf har Sköfde stad
att tacka för sin uppkomst. Köpmän infunno sig då
som nu, hvar helst tillfälle gafs att afsätta sina
varor. Så blef der en marknadsplats och köpstad.

<i>Lidköping</i> och <i>Falköping</i> gå äfven må hända upp
till dessa tider. Vid Lidköping skola de äldsta
vestgötabiskoparne haft ett fiskläge, hvaraf en köping
uppstått. I senare tider har man vid gräfning i jorden
funnit lemningar af gatuläggning.

<i>Östergötland</i> är näst Vestergötland för denna tid
vigtigaste landslotten. I detta landskap låg Alvastra
med sina konungagraf var. I detta landskaps
städer, Linköping och Skeninge, fattades äfven de
för kommande tider vigtigaste besluten.

<i>Linköping, Liongakaupungr,</i> är här förnämsta
staden. Der var biskopsstol och biskopskyrka. Namnet
synes hafva uppkommit genom ordet <sp>liong,</sp> som på
götiska betydde rättegångs- eller tingsställe. Orten
var således af gammalt besökt, ehuru först med
kristendomen den framträder mera skönjbar.

Det är troligt att den först blef stad, det vill
säga erhöll sina privilegier genom någon af de första
biskoparna.

På dess domkyrka, ännu en af de vackraste i Sverige,
byggdes under hela detta tidehvarf. Den mellersta
delen anses dock i gamle Sverkers tid blifvit så
färdig, att gudstjenst der kunde hållas. Fullkomligt
färdig blef hon ej förr än i slutet af 14-hundratalet
i biskop <i>Henriks Tidemanni</i> dagar.

Detta långvariga tempelbyggande skulle i sin mån
bidraga att af orten skapa en stad. Om man tänker på
den mängd af folk,

byggmästare, murare, stenhuggare, timmermän m. fl.,
som behöfdes och fortfarande hölls tillsammans
för en så stor byggnad, äfvensom på de många,
som voro nödvändiga för att tillgodogöra dessas
behof, kan man lätt finna, hur biskopssätena blefvo
städer. Och Linköpings domkyrka är ej den enda, hrvars
fullbordande fordrade så lång tid.

<i>Söderköping</i> med S:t Ragnhilds källa nämnes redan
i början af 11-hundratalet. Senast hörde vi det
omtalas i drottning Katarinas testamente. Hon gaf
staden åt sin syster Bengta. Staden var med sin
förträffliga hamn uteslutande köpstad.

<i>Norrköping</i> anses äfven tillhöra detta tidehvarf. Det
förekommer i en påflig bulla mot slutet af
11-hundratalet. Dock synes det hafva varit af
föga betydenhet, och märkeligt är, att man
i denna stad icke funnit något kloster -- en
omständighet, som talar för ortens obetydlighet.

<i>Skeninge</i> är en bland Östergötlands äldsta städer och
kallades en gång »Göta rikes hufvudstad». Mot slutet
af denna tid stiftades här en högskola, bland hvilkens
lärare vi må nämna <i>Petrus de Dacia.</i> Han vann genom
sin lärdom ett sådant rykte, att han blef vald till
rektor vid universitetet i Paris.

<i>Småland</i> har äfven städer från denna tid.

<i>Vexiö</i> och dess första begynnelse hafva vi redan,
anfört i S:t Sigfrids legend. Oaktadt kristendomen här
är äldre än i Östergötland, fans dock en ordnad kyrka
här senare. Omkring hundra år efter vårt tidehvarfs
början fans likväl, enligt en trovärdig berättelse,
biskopsstol här. Detta landskap (Värend) utgjorde
då -- heter det -- fem härad och ett biskopsstift och
har sex och femtio kyrkor. Finnveden har tre härad,
Östbo, Sunnerbo och Vestbo.

<i>Kalmar</i> är likaledes till namnet bekant. Att handeln
skapade den staden är klart af dess läge och
att den var vida känd bevisas deraf, att arabiske
skriftställare visste tala om den.

<i>Jönköping</i> är en stad, som först i denna tidrymd
börjar nämnas.

Lemna vi Götaland och komma öfver de stora skogarna
till Upp-Svea-landskapen, så möter oss först
<i>Södermanland.</i>

<i>Strengnäs,</i> af gammalt kallad <i>Strengianäs,</i> är
här vigtigaste orten. Samma orsaken, som gjorde
Skara, Vexiö och Linköping till städer, verkade
väl äfven här. Biskopskyrkan samlade en mängd andra
byggnader omkring sig, och det blef äfven här <sp>stadens</sp>
begynnelse. Dess domkyrka var i det närmaste färdig
vid detta tidehvarfs slut. Genom oförsigtighet med
de många vaxljusen vid kyrkans invigning i slutet af
12-hundratalet timade den olyckan, att hela den stora
byggnaden nedbrann.

<i>Thorshälla,</i> fordom <i>Thorskarg,</i> är en ort af
gammal datum, såsom dess namn antyder<footnote>
<sp>Harg</sp> betyder en helig lund. Orten var
således en gammal åt Thor helgad offerplats.</footnote>.

<i>Eskilstuna</i> är oss af S:t Eskils legend till namnet
bekant, och der var nu ett kloster, som inom kort
förvärfvade stor rikedom.

Thorshälla och Eskilstuna kunna icke anses som städer
i detta tidehvarf. Vi hafva, anfört dem mera såsom
märkeliga orter och emedan de något längre fram,
i medeltiden förekomma såsom städer.

<i>Telge,</i> numera <sp>Söder-telge,</sp> hvilket
namn staden fick efter <sp>Norr-telges</sp> anläggning,
hafva vi hört nämnas.

<poem>
I Telge Ragnhild, min hustru, ligger,
jag tror hon mig nåd af Gud tigger --
</poem>

låter den mindre rimkrönikan konung Inge den yngre
utsäga. Staden bär ännu i sitt sigill en qvinnobild,
som anses vara S:t Ragnhilds, och äfven invid denna
stad hafva vi en <sp>S:t Ragnhilds källa</sp>.

Norr om Mälaren i de tre »folkländerna» Tiundaland,
Attundaland och Fjerdhundraland eller, såsom de med
ett gemensamt namn kallas, <i>Upland,</i> hafva vi äfven
städer. <i>Upsala,</i> det gamla Upsala, fans ännu, och der
var äfven biskopsstol; men det hade dock förlorat
sin forna storhet med hedendomen.

<i>Östra Aros</i> eller Nya Upsala, d. v. s. det nuvarande
Upsala, vann allt mera på det gamla. Om orsaken till
dess namn hafva vi redan talat. Erkebiskopssätets
hitflyttande skedde visserligen ej förrän 1273, men
detta visar dock att orten var under stark tillväxt
redan på denna tid.

Mycket bidrog dertill den under byggnad varande
domkyrkan. Hon blef ej färdig förr än 1435 och hade
liksom så många andra af de stora tempelbyggnaderna,
flera missöden att utstå, medan hon ännu var under
arbete. -- Det nämnda året flyttades S:t Eriks ben
hit från Gamla Upsala i ett träkapell, som icke
borttogs förr än kyrkan var färdig.

<i>Sigtuna</i> hade sett sina bästa dagar: Ännu var det
dock ej alldeles utan betydenhet, ehuru väl farliga
medtäflare redan uppstått på ömse sidor.

<i>Enköping</i> var en bland dem. Man vet med visshet
att det redan under denna tidrymd hade
<sp>köpmän,</sp> som voro bosatta i staden och till och med
buro namn af <sp>borgare</sp>. Det är ett till våra dagar
bevaradt erkebiskopsbref, som lemnar oss dessa
underrättelser. Enköping bär deruti namn af <sp>stad</sp><footnote>
I det på latin skrifna brefvet kallas den villa.</footnote>.

<i>Stockholm</i> var en annan. Sägner gå om Sigtunabor,
som efter deras stads förstöring fylt en urhålkad
stock med dyrbarheter, silfver och guld, och låtit
den drifva i sjön med beslut att bygga en ny stad,
der stocken tog landfäste. Det kan ligga någon sanning
i sägnen. Sigtunabor kunna hafva bosatt sig på den för
handeln så gynsamma ort, der nu Stockholm står. Det
är dock föga troligt att stadens upphof får sökas i
enskild företagsamhet. Allraminst kunde Sigtunabor
omedelbart efter sedan de sett sin jemförelsevis så
djupt in i landet belägna stad

förstörd vara sinnade att uppbygga en ny på
ett för fienden ännu åtkomligare ställe.

Men Sigtunas förstöring synes hafva väckt
uppmärksamheten på nödvändigheten af en befästning vid
Mälarens inlopp. Redan på Olof Skötkonungs tid talas
om ett kastell (<sp>kastali</sp>), bygdt på vestra sidan af
det sund, som förbinder Östersjön och Mälaren. Men
detta var må hända en tillfällig byggnad, som
försvann med sin orsak. Gamla klosteranteckningar
gifva vid handen att efter Sigtunas fall Stockholmen
blifvit befästad. I skygd af denna befästning kunde nu
flyktande Sigtunabor slå sig ned, hvartill sedermera
från olika håll kommo andra, som lockades af ortens
gynsamma läge.

Sedan dess tilltog emellertid orten allt mer, och
år 1252 vistades Birger jarl tillsammans med sin son
och Sveriges erkebiskop i Stockholm i tvänne månader,
utfärdande derifrån åtskilliga förordningar -- något
som väl icke kunnat ega rum, om ej platsen varit
bebyggd och vunnit någon betydenhet.

Det ar således icke alldeles rätt att säga, det Birger
jarl grundlade Stockholm. En stad har ej uppstått
hos oss på befallning ofvanifrån. Hvar helst, der
städer blefvo, var det i följd af inre från folket
och orten utgående orsaker.

Birger jarl insåg ortens värde och drog omkring den
säkra befästningar, fullbordande hvad som före
honom till den ändan var gjordt, och emedan Stockholm
efter jarlens tid blef Sveriges hufvudort, har man
kallat jarlen för dess grundläggare.

Landskapet <i>Vestmanland</i> uppstod, såsom vi hafva
nämnt, genom utflyttningar från Fjerdhundraland, det
vestligaste af de tre folkländerna. Ursprungligen
räknades det till det ofvan nämnda folklandet, men
sedan odling och folkmängd der framskridit, söndrade
det sig derifrån och blef ett landskap för sig med
egen lag och eget ting.

Fjerdhundraland utgjorde ursprungligen, som namnet
antyder, fyra härad. Dertill kommo, allt efter som
skog höggs och mark röjdes, genom utflyttningar från
de gamla häradena tre nya, så att Fjerdhundraland då
utgjordes af sju, hvarom namnet på <i>Siende</i> (<sp>Siunda,
Sjuhundra</sp>) härad öster om Vesterås ännu påminner. Det
land, som derefter af odlarens flit röjdes och
upptogs, på andra sidan om Vesterås utefter Mälaren
allt intill Käglan, hette i förstone <i>Tuhundra</i> och
utgjorde endast två härad.

<i>Vestra Aros,</i> nu <i>Vesterås,</i> är Vestmanlands äldsta
och vigtigaste ort. Handels- och marknadsplats
var den väl redan i heden tima. Biskopen och
biskopskyrkan gjorde den till stad af samma grund
som i de öfriga biskopsstäderna. Domkyrkan var
likaledes här vid denna tid under byggnad. Den blef
ej färdig och invigd förr än 1271.

<i>Arboga</i> är en af Vestmanlands äldsta orter, liksom
<i>Köping.</i>

Längre norrut är det vanskligt att tala om
städer. Dock voro många af de orter, der sådana
i en följande tid uppstodo, redan nu handels- och
marknadsplatser.

Detsamma gäller äfven om många af de redan
uppräknade orterna och i allmänhet få vi ej
tänka oss stadsmenigheterna i det skick, hvari
de sedermera visa sig. Det är deras begynnelser
vi här se. Vestgöta-städerna stodo må hända
främst. Den gamla Vestgötalagen talar om torgköp,
om handelsbodar samt om varor, som der utbjudas
till försäljning. Svärdsklingor och kläde, ännu
ej tillskuret, nämnas bland handelsvarorna.

<i>Dalarna</i> utgjorde -- liksom ännu i dag -- den
nordligaste delen af Svealand. Hurudan den nordligaste
delen af landskapet var vid denna tid, sågo vi,
då vi följde konung Sverre på hans tåg mot Norge.

Der funnos väl bebyggda orter mellan bergen, men
folket var rått och ännu hedniskt och visste ej om
en konung var menniska eller djur.

Vid <i>Kopparberget</i> bröts väl redan mot slutet af denna
tidrymd kopparmalm. Man kan åtminstone sluta dertill
af ett gammalt salubref, enligt hvilket icke så långt
in i nästföljande tidehvarf (år 1268) en gård såldes
för elfva skeppund koppar.

Om grufvan redan nu egde några privilegier, känna vi
icke. De äldsta vi känna tillhöra den följande tiden,
men de åberopa äldre, hvilka förkommit »i följd af
de mäns vangömmo, som dem skulle hafva i gömmo».

Norrut från Svealand hade från den gamla bygden
sedan hedenhös odlingens område vidgat sig och gått
längre norrut, och komma vi väl inom det följande
århundradet, skola vi finna marknadsplatser så väl
vid <sp>Ångermanelfvens</sp> utlopp vid <i>Hernösand,</i> som ända
uppe vid <i>Torneå.</i>

De fiskrika elfvarna och sjöfogelsfångsten samt de
dyrbara pelsverken, som härifrån kunde erhållas,
drog handeln och på samma gång odlingen upp mot
dessa trakter.

<i>Gefle,</i> som fått sitt namn af <sp>Gafvel-ån</sp>,
var på denna tid ett fiskläge.

<i>Helsingland</i> -- säger Snorre Sturlesson -- byggde Svearne
allt österut med hafvet, och Helsingarne hade sin
köpfärd på Svithiod och voro der, skattskyldiga.

<i>Jemtland</i> och <i>Herjedalen</i> hörde ej mera till Sverige,
sedan den norske konung Östen förmått dem att betala
skatt till Norge.

Innan vi lemna denna öfversigt af landet och dess
begynnande städer, böra vi egna några ord åt ett land
och en stad, som redan dref en vidsträckt handel
och var en af de mest betydande ej blott i Norden,
utan i hela det norra Europa.

<i>Gotland</i> är landets namn och <i>Visby</i> är namnet på
staden.

Gotland, räknades af gammalt till Götaland och
Svea välde samt hörde i kyrkligt afseende under
Linköpings biskopsstol. Att Gotland, så långt
underrättelser gå, hörde till Sverige, derom hafva
vi urgamla vittnesbörd. Tvänne Norrmän, <i>Ottar</i> och
<i>Vulfstan,</i> berättade om sina

resor för konung <i>Alfred den store</i><footnote>
Han var konung öfver England mellan åren 871--901.</footnote>
i England,
och enligt dessas utsago hörde då Gotland till
Sverige. Ett annat intyg hafva vi i <sp>Gutasagan</sp>. Hon
omtalar, att <i>Gutarne</i> -- så nämnes Gotländingen i
fornskrifterna och så kallar han sig sjelf ännu i
dag -- affärdade sändemän till Sverige, hvilka gåfvo ön
under Sveakonungens välde, utlofvande sextio marker
silfver i årlig skatt, samt att på konungens bud sluta
till honom med sju snäckor på hans ledungståg.

Vid Gotlandslagen finnes ock ett bihang, som visar att
Gotländingarne omkring år 1000 gifvit sig under Svea
konungs beskydd och förpligtat sig till årlig skatt.

Omkring 1150 förbundo sig Gotländingarne att följa
Sveakonungen i krig eller i stället derför erlägga
en särskild skatt, <i>ledungslama</i>.

Utom denna skattskyldighet till Sveakonungarna voro
Gotländingarne oberoende och styrde sig sjelfva,
och som bevis på detta oberoende må anföras, att
då tvistigheter uppkommo på ön mellan dervarande
Tyskar och Gotländingar, dessa icke vände sig med sina
klagomål till Sveakonungen, utan till närmaste furste
i Tyskland med någon betydande makt. Denne furste var
hertigen af Bajern och Saxen, <i>Henrik Lejonet,</i> hvilken
också 1163 uppträdde som medlare och återstälde
freden, samt tillsatte en fogde öfver Tyskarna,
hvilken skulle föra styrelsen och handhafva de af
hertigen åt Gotländingarna beviljade rättigheter.

Om staden Visbys första begynnelse berättas, att
en rik köpman, som hette <i>Botar af Akubekk,</i> byggt
den första kyrka vid <i>Vi,</i> ett gammalt offerställe,
der som nu Visby är. Botar var gift med en dotter
till <i>Likar Snälle,</i> en af de anseddaste och rikaste
män på Gotland. Då hedningarne ville uppbränna
kyrkan, klef Botar upp på taket och ropade till dem,
»att om de ville bränna kyrkan, skulle de bränna
honom med». Hedningarne afstodo då från sitt uppsåt
och läto kyrkan stå obränd. Förnämligast var det
fruktan för hans mäktige svärfader Likar, som fredade
kyrkan. Denne Likar skalll sedan med allt sitt hus
hafva antagit kristendomen.

Det var handeln, som förskaffade Visby sin storhet.

»Den frid svors» -- heter det i Gotlands gamla
stadslag -- »när folk af mångahanda tungomål församlade
sig på Gotland, att hvar och en skulle hela landet
omkring hafva stranden fri, åtta famnar in på landet,
vore der äfven åker eller äng, på det hvar och en
sitt gods dess bättre måtte berga, och komme någon
att under samma land ligga för ankar, skulle äfven
han vara under samma frid.»

»Men af de mångahanda tungorna» -- heter det vidare
-- »uppkom det, sedan staden tillväxte, stora trätor med
förräderi och mord, hvarför man sände bud till hertig
Henrik af Bajern och Saxen, hvilken stadfäste den
friden och den rätten, som före honom hans morfader
kejsar Lotharius gifvit hade.

Köpmän voro Visbyboarne sedan djupt in i
hedendomen. De seglade redan då -- heter det i
Gutasagan -- med köpmansvaror till alla land,
både kristna och hedniska. Sedan medlet af
11-hundratalet rådde en liflig handel öfver Gotland
med Nowgorodska varor på de nord tyska städerna.

Nowgorod var, som vi veta, en stad af mycken
betydenhet i Gardarike, och varor kommo dit långväga
från. Ifrån <i>Indien</i> och <i>Persien</i> kommo handelsvaror<footnote>
<i>Volga</i>-floden, som utfaller i <i>Kaspiska hafvet,</i>
var en gammal handelsväg.</footnote>
till Nowgorod. Härifrån gingo de till Gotland och
Visby för att sedermera fortsätta vägen till norra
Tyskland, der <i>Lübeck, Hamburg</i> och <i>Bremen</i> redan då voro
rika handelsstäder. -- Mängden af silfver- och guldmynt
samt andra dyrbarheter, som årligen uppgräfvas ur
Gotlands jord, bevisa nogsamt lifligheten af denna
handelsförbindelse österpå.

I detta Nowgorod egde Gotländingarne sin egen
nederlagsplats, sitt så kallade hof med åldermän i
spetsen och sin egen kyrka. Nowgoroderne egde likaså
en grekisk kyrka i Visby. År 1229 utsträcktes de
gotländska köpmännens handelsrättigheter ännu längre.

Furst <i>Mistislaw</i> af <sp>Smolensk</sp> sände det året män
till Gotland, hvilka emellan fursten å ena samt
Gotländingarne och den lifländska staden <sp>Rigas</sp>
borgare å den andra sidan uppgjorde ett förslag,
hvarigenom så väl Visbys som Rigas köpmän fingo
rättighet och skydd för sin köpenskap uppefter
<i>Düna</i>-floden ända till Soölensk och ännu längre bort
belägna orter<footnote>
Staden Smolensk ligger vid <i>Dnieper</i>-floden. Mellan
Düna och Dniepern fördes varorna till lands.</foontote>.
Samma år, som detta fördrag slöts,
ankom det ofvannämnda påfvebrefvet till biskopen i
Linköping och Cistercienserabboten på Gotland. Det
är ett intyg från annat håll om utsträckningen af
den gotländska handeln.

Vill man närmare följa denna handelsfärd österpå,
så finnes en urkund -- visserligen af yngre
datum<footnote>
Den är af 1269, då ett handelsfördrag slöts
mellan storfursten <i>Jaroslaw</i> samt Visby och Lübeck.</footnote>,
men åberopande äfven den äldre fördrag --
som derom lemnar upplysning. När fartyget kom till
den holme, der nu fästningen <i>Kronstadt</i> ligger och
hvilken holme i urkunden kallas <i>Kelltingen,</i> sände
köpmannen bud till Nowgorod för att erhålla, som
vi nu säga, konvoj<footnote>
D. v. s. för att ledsagas och skyddas.</footnote>
af större skepp på den farliga
färden upp genom <i>Newa</i> öfver Ladogasjön och vidare
uppför <i>Wolchow</i>-strömmen till Nowgorod. Sedan en
sådan hjelp blifvit påkallad, seglade köpmännen leden
fram; i motsatt fall ansvarades icke för den skada,
han kunde komma att lida.

Var fartyget vid ankomsten till Newa på något sätt
skadadt, behöfdes en mast eller annat träd, så hade
köpmannen rätt ätt skicka män i land för att på ömse
sidor om vattnet fälla hvad som gjordes behof. -- När
så fartyget kom till vattenfallen i Wolchowströmmen,
så skulle dervarande så kallade <sp>forskarlar</sp> utan
dröjsmål föra dem

öfver, och likaså när de kommo till <i>Gästefrid.</i> För
dessa biträden skulle dock köpmannen erlägga den
ifrån ålder vanliga lönen.

Så långt Nowgorods välde sträckte sig, ansvarades
för samma säkerhet, äfven i, händelse af krig. Men
köpmannen, som på nyssnämnda väg kommit till Nowgorod,
skulle på samma väg vända tillbaka, och likaså de som
kommo till lands.

Äfven vesterut hade Gotländingarne vetat att förskaffa
sig stora handelsförmåner. Konung Henrik III i
England gaf dem rätt att tullfritt in- och utföra
varor, hvar helst de kommo i hans land, lofvande dem
dertill skydd till varor och personer. Likaledes
hade de i Flandern stora handelsfriheter.

<b>Folket.</b>

<i>Folklynnet</i> var i botten sådant, vi lärde känna det
under hedendomen. Stridernas ära aktades högt, fastän
vikingatågen hade upphört. Det begär efter äfventyr,
som framkallade dem, lefde ännu qvar. Skarorna af
Väringar, som drogo till Miklagård, och härnadstågen
för Kristi skull och för utbredandet af hans kyrka
äro drag ur dessa tiders folklynne, som bekräfta vår
utsago. Att kristendomen ej med ens kunde omskapa
folkets sinne, ligger i sakens natur. Vildt, obändigt
och hårdt älskade det ännu allt, som visade kraft
och mod, och föraktade allt, som visade feghet.

Namn af <sp>niding</sp> innebar något fruktansvärdt. En sådan
var fredlös, fick strafflöst dräpas, hvar helst han
träffades, och tvingades derigenom att rymma land och
rike. Den, som angrep en annans ära, men ej ville
stå för sitt ord, och den, som ej upptog och kräfde
svar på sådan sak, var niding. Likaså var tjufnad ett
brott, hvilket i det närmaste gjorde gerningsmannen
till niding.

Sjelfva lagen visar här bäst, hvad som gick och
gälde såsom det rätta i folklynnet. Bot fans ej för
nidingsverk. De voro <sp>urbotamål</sp>. Till dem räknades äfven
att lömskt anfalla sin fiende, medan han sof eller var
obeväpnad eller på annat sätt urståndsatt att försvara
sig. Likaså var drottsvikaren niding, drotten måtte
nu vara konung eller blott den brottsliges husbonde;
ty efter tidens begrepp var en hvar konung på sin
gård och grund.

För den åter, som fälde sin vederdeloman i öppen
strid, fans bot, det vill säga dråparen kunde genom
böter vinna försoning med den dödades fränder.

Ordet fränder ger oss anledning att rikta
uppmärksamheten på en omständighet, vid hvilken våra
fäder fästade ett högt begrepp, det det var <i>slägten</i>
och <i>ätten.</i> De, som voro i samma slägt, voro på
det närmaste med hvarandra förbundna, och likaså de
slägter, hvilka hörde till samma ätt. Förnärmelser
eller brott mot <sp>någon</sp> enskild slägtmedlem ansågos
begångna mot hela slägten, ja, alla slägterna i
ätten, och

mot alla de med hvarandra beslägtade ätterna eller,
hvilket var detsamma, <sp>häradet</sp>. Derför få vi äfven
höra talas om <i>ättarbot,</i> och derför erlades böter ej
blott af förbrytaren, utan äfven af hans slägt, och
tillföllo icke blott den enskilde målsegaren, utan
hela hans slägt. Deraf härledde sig böters erläggande
till häradet. Böterna bestämdes dels på tingen, dels
på enskilda sammankomster af dem, som saken rörde.

Brott är bruten frid. När derför ett brott var
begånget, uppstod mellan förbrytarens slägt och
den förfördelades ett tillstånd af fredlöshet,
en fejd, ett <i>vig,</i> som blef, om den senare var död,
ett <i>vig-arf</i>. Pligten att fordra upprättelse eller att
hämnas gick i arf till slägtmännen eller ättmännen. I
heden tima slutade aldrig ett sådant vig-arf, utan
att de vildaste och blodigaste strider föregått. Vid
denna tid hade mycket af det råa och vilda bleknat
bort, och det gafs en annan bot än den skyldiges blod,
nämligen förbrytelsens godtgörande med penningböter.

<i>Bondens hemlif.</i> <sp>Bonden</sp> var hufvudman för sitt hus och
sin slägt och kallades »<sp>husdrottn</sp>» på sin gård,
och var det äfven, erkännande der ingen herre öfver
sig. På de 200 åren, hvilkas historia vi nu genomgått,
hade visserligen någon förändring inträdt. De
mäktigare och rikare började höja sig öfver de mindre
förmögna och sammansmälte med herreklassen, men lagen
kände ännu inga andra fria män öfver bönderna, och i
grunden, i afseende på den stora massan af folket,
hade förändringen trängt mindre på djupet, än man
vid första påseendet skulle vara böjd att tro.

Närmast bonden på gården stod hans <sp>hustru</sp>. Enligt den
lag, som helge Erik konung gaf, gifte hon sig »till
heders och husfrudöme, till halfva säng, till lås
och nycklar samt till laga treding i boet». Denna
treding utgick endast af lösören och aflingegods,
d. v. s. förvärfd jord. Det stadgas uttryckligen och
det kunde ej annorlunda blifva, då slägtjorden eller
den ärfda jorden betraktades som en helgedom och som
slägtens uteslutande tillhörighet. Qvinnans ställning
såsom husmoder var i allmänhet af hög betydelse. Fri
och oberoende var hon under hednaåldern, och hennes
åsigter inhemtades vid alla vigtigare angelägenheter,
och äfven de fullvuxne sönerne lyssnade till hennes
råd och aktade en tillrättavisning af henne. Att
detta förhållande ännu var detsamma, kan man taga för
gifvet, ehuru inga underrättelser från den tiden derom
kommit till oss. Sagorna, som äro så upplysande för
sederna, upphöra nämligen för denna tid och folkvisan
sjunger endast om »de store». Men de store hade utgått
ur folket. Derför voro dessa visor om de store så
kära för folket och derför kan man ega rätt att af
dem sluta till förhållandena äfven på bondens gård.

Husbondens makt öfver hustrun var dock ganska
stor. Han kunde ostraffadt tukta henne. Till och
med dråp på hustrun ansågs icke höra till svårare
dråpsgerningar.

Närmast husmodem stodo naturligtvis <sp>barnen</sp>. Äfven
öfver dem egde husbonden rätt att i allt fordra lydnad
och kunde efter godtfinnande

aga dem. Barnautsättelserna hade väl upphört. Efter
12:te århundradets slut talas åtminstone ingenstädes
mera derom. Deråt riktades kristendomens första
hugg. Men att faderns rätt öfver barnens lif icke
derför försvunnit ur folkandan, framgår af det stränga
ansvar, lagarne utfästa för fader, som dräper sitt
barn. Den faderliga myndigheten upphörde, när son
hade blifvit från fadershuset utskiftad och blifvit
en man för sig och när dotter genom giftermål fått
en annan målsmän.

Nedanför barnen fans ännu en del af huset. Det
var <sp>husfolket</sp>, och att husbondens rättigheter och
husfolkets skyldigheter skulle vara stora, är klart
af förhållandet mellan fader och barn. Till husfolket
räknades alla, hvilka åtnjöto bondens skydd, äfven
om de icke bodde på hans gård, utan på mindre gårdar
eller torp på hans egor.

Ännu lägre stodo <sp>trälarne</sp>, men dessa voro rättslöse,
och deras väl eller ve berodde helt och hållet på
husbondens välbehag. Kristendomen hade dock äfven
i afseende på dem och deras ställning haft ett
välgörande inflytande. Hos ett högsint och ädelt folk,
sjelft så känsligt för allt förtryck, kunde det ej
blifva svårt att verka för en kristlig behandling af
trälarna. Det dröjde icke heller så särdeles länge,
förr än träldomen alldeles försvann i vårt land. Detta
steg framåt tillhör dock det följande tidehvarfvets
historia.

Husbonden, såsom familjens hufvud, var i förhållande
till samhället ansvarig för alla, som berodde af
honom och stodo under hans skydd. Han var i allt
hvad som rörde någon af dem deras målsman. Han kräfde
hämd eller tog böter, om någon af hans folk var den
förorättade, och erlade böter i motsatt fall.

En förändring, som kristendomen medfört, må här
nämnas. Den rörde <i>äktenskapet.</i> Under hedendomen
var äktenskapet en borgerlig förening mellan man
och qvinna, som af mannen kunde upplösas när helst
han ville. Kristendomen åter lärde, att äktenskapet
var en helig, innerlig förening mellan makarna,
gjord af Gud, och som de derför ej kunde ostraffadt
upplösa. <i>Lysning</i> vid äktenskaps ingående påbjöds redan
i denna tid. Påfven Innocentius III utfärdade en bulla
derom år 1216. <i>Vigseln</i> är lika gammal. Genom lysning
ville man förekomma alla förbindelser mellan förbjudna
led<footnote>
Sådana voro alla slägtförbindelser inom femte
ledet.</footnote> eller mellan sådana, som redan voro gifta. Allt
hvad som hörde hit kom under kyrkans uppsigt, och
helt naturligt, då det var kyrkan eller kristendomen,
som hos oss införde dessa lagar. Att de, såsom
stridande mot forna begrepp om lag och rätt, skulle
möta mycket motstånd, ligger i sakens natur. Men före
utgången af denna tidrymd synas dessa kristendomens
läror hafva i det närmaste vunnit laga kraft.

I afseende på <i>barnauppfostran</i> voro väl ännu de
kroppsliga öfningarna hufvudsak. Men vid klostren
hade skolor börjat upprättas, och att de besöktes,
derom vittna så väl folkvisorna som berättelserna ur
grannfolkets

historia, de norska konungasagorna. Att dessa skolor
emellertid hufvudsakligen afsågo undervisning för
blifvande prester, är gifvet. Men af dessa nämnas
några, som fortsatt sina studier utomlands vid något
af de då berömda universiteten, företrädesvis det
i Paris. Bonden, som herremannen på den tiden,
förstod sig föga på nyttan af boklig lärdom,

Ett skriftspråk kände dock folket -- runorna. Mängden
af runstenar, ristade för att läsas af folket, ej
blott af de närmaste anhöriga, bevisat detta.

<i>Boningshusen</i> voro öfver hufvud sådana, vi funno
dem under foregående tidrymd. De voro timrade
af trä. <i>Loftet, högan lofts bro</i> och <i>Högan lofts
sval</i> äro uttryck, som ganska ofta återkomma i
folkvisorna om dessa tiders byggnader. Loftet var en
framskjutande öfverbyggnad på huset. I denna voro de
förnämsta boningsrummen, såsom <i>högan lofts bur</i> för
fruntimren. Högan lofts bro är trappan upp till denna
öfvervåning. Den täckta gång, som bildades längs med
loftet och som täcktes genom byggnadens framskjutande
tak, var visornas högan lofts sval. Sjefva golfvet
i denna gång kallades <i>spång.</i>

<i>Borgaled</i> kallas i visan vägen, som ledde fram
till någon af de stores gårdar, och var der
vindbrygga, som kunde hissas upp och ned, kallades
den <i>borgabro. Borrestufvan,</i> borgstugan, är ofta i
folkvisorna det förnämsta rummet i huset. Vanligen
var det der hoftjenarne församlades.

Någon gång får man höra talas om stenhus i städerna,
såsom i Konghäll. De voro dock högst sällsynta<footnote>
Förhållandet kunde ej heller vara annat, då
man i sjelfva <i>London</i> ännu år 1191 finner de flesta
husen af trä med halmtak. Det nämnda året utkom
der en förordning, som förbjöd byggandet af trähus
och anbefalde deras täckande med tak af skiffer.</footnote>.
Till och med de stores gårdar voro väl för
det mesta af trå, äfven om de kallas <sp>borgar</sp> och
<sp>slott</sp>. Städernas murar, när de voro omgifna af sådana,
voro af trä<footnote>
<i>Lübecks</i> stadsmur skall hafva varit af trä ända
till år 1190, och om Lund finnes, antecknadt, att
det först genom konung Erik Lam fick en mur af sten.</footnote>.

I afseende på <i>födoämnena</i> och särskildt <i>sädesslagen</i> var
troligen <i>korn</i> eller <i>bjugg</i> det äldsta. Dessutom nämnas
i landskapslagarna <i>hvete, råg</i> och <i>hafre.</i> Af dessa voro
råg och hafre de yngsta. Brödet var tunnt och hårdt,
såsom ännu, och kunde hålla sig flera år. Hvad sjelfva
åkerbruket beträffar, så visa oss de gamla lagarna,
att man redan nu skilde mellan <sp>höst-</sp> och <sp>vårutsäde</sp>.

I allmänhet utöfvade kyrkan ett stort inflytande
äfven på detta område. <i>Fruktträd</i> infördes i
vårt land först af munkarna. Man har qvar en
del af ett bref från en abbot Vilhelm till hans
broder Stefan, hvaruti den förre begär, att Stefan
måtte skicka till honom ympqvistar jemte frö till
åtskilliga trädgårdssaker och blomster. <i>Kål</i> och <i>lök</i>
odlades, äfvensom <i>lin, hampa, ärter, rofvor, bönor</i>
och <i>humla.</i> Helsingland var redan på denna tid bekant
för sina lärftsväfnader. Skatterna utgingo


derifrån i lärft<footnote>
Vi påminna om de finspunna linnetrådar, med
hvilka konung Erik Knutssons sigill är fasfthängnt vid
pergamentsbrefvet. Så väl tråden som pergamentet hafva
här talande tunga. De tala om en slöjdfärdighet,
som man dem förutan vore färdig att betvifla.</footnote>.
<i>Salt</i> var liksom i hedendomen en
nödvändighetsvara och infördes utifrån.

<i>Biskötseln</i> var under denna och äfven följande tider
vida beftydligare än nu. Den var äfven for dessa
tider mera nödvändig. Den försåg kyrkorna med vax
till deras ljus och af honungen bryggdes det så högt
värderade mjödet.

<i>Husdjuren</i> voro öfver hufvud desamma som våra. Tjurar,
kor, hästar, svin, hundar nämnas bland dem. Äfven
<i>fiskdammar</i> förstod man att anlägga.

<i>Ölet,</i> hvars bruk dock går långt upp i hedendomen,
var den förnämsta drycken. Gästabuden kallades också
derför <i>ölstugor;</i> »sitta i ölbänk» är ett uttryck, som
förekommer i lagarna. <i>Ja-öl, bröllop</i> och <i>arf-öl</i> voro
de vanligaste gästabuden och deras orsak angifves af
namnen, nämligen trolofning, giftermål och tillträde
till arf efter husfaders död.

Giftermålen för året afgjordes vanligen vid
skördetiden, som inföll i medlet af Augusti, kort
efter sedan vinterrågen blifvid sådd. Vårrågen, liksom
hvete, korn och hafre, såddes omkring den 23 Maj.

Säden maldes sedan urgamla tider på <i>handqvarn.</i> Det
var trälinnornas göra att »draga qvarn». Vid denna
tid nämnas både <i>väderqvarnar</i> och <i>vattenqvarnar.</i>

<i>Klädedrägten</i> kunde vara både präktig och smakfull. Den
var så äfven i hedendomen. Vi behöfva blott påminna
oss Arnliot Gellina och hans klädebonad, då han
visade sig för S:t Olof. I <i>skarlakansskinn</i> och dyrbara
pelsverk förekomma i folkvisorna de förnäme. Af hvit
eller blå vadmal var väl bondens rock. Men, som vi
en gång hafva nämnt, bondens lif skildras icke i de
sånger, som lefde på hans läppar. Trälens drägt synes
hafva varit grå.

<i>Baldakin</i> och <i>syndal</i> äro äfven tyg, som nämnas för
denna tid. De anses hafva varit siden och sammet. I
röda och blå kläder äro de förnämas tjenare -- »små
tärnor» och småsvenner» -- klädda.

Våra inhemska krönikor äro i allmänhet fattiga på
underrättelser, i synnerhet om allt, som rör det
enskilda lifvet. Det är dock klart, att de seder och
bruk, som voro rådande i grannrikena, i allmänhet
äfven voro det hos oss. Nu hafva vi en utförlig
berättelse om den norske konung Hakon, densamme
som företog Vermlandståget och hade de många mötena
vid Götelfven med Birger jarl. Vi vilja ur denna
konungs saga låna beskrifningen på hans kröning,
såsom särdeles upplysande i ofvan nämndä afseende.

<i>Sturle Thordarson,</i> Snorre Sturlassons brorson,
har författat denna historia. Han var den norske
konungens samtida<footnote>
Sturle Thordarson föddes samma år som Hakon blef
konung, eller år 1217, och dog år 1287, tjugufyra år
efter konungen.</footnote>; vistades efter hans

död under en följd af år i Norge, färdades då
omkring i landet och hade således tillfälle att samla
rikhaltiga och tillförlitliga underrättelser om den
konung, hvars historia han ville skrifva.

Så berättar han om konung Håkons kröning. På den till
högtidligheten utsatta dagen -- det var den 29 Juli
1247 -- voro alla, som skulle deltaga i kröningståget,
samlade i konungsgården i Trondhjem. I följd af det
ihållande regnvädret<footnote>
Från, medlet af Juli till inemot slutet af
Augusti regnade det nästan oupphörligen både nått och
dag. Kardinal Vilhelm kunde inalles räkna fem eller
sex dagar, som det höll uppe.</footnote> var en gång uppbyggd från
kungsgården ända fram till Christkyrkan. Den var
täckt både ofvantill och på sidorna med rödt och
grönt kläde.

Tåget öppnades af hirdmännen, hvilka alla voro
härklädda. De voro åttio till antalet och gingo två
och två i ledet. Efter dem kommo två banérförare, som
buro konungens banér; så skutilsvennerne och konungens
tjenstemän i länen, alla i ståtliga kläder. Dernäst
i ordningen gingo höfdingarne i länen, och efter
dem fyra sådana länshöfdingar, hvilka öfver sina
hufvuden buro ett bord, hvarpå vigselkläderna och
konungaskruden lågo. Efter dem följde konungens yngre
son Sigurd och Magnus Biskopsson. De buro hvardera
en spira, den ena prydd med ett guldkors, den andra
med en guldörn. Efter dem gick den unge konung
Hakon, som bar kronan, och efter honom Knut jarl
med svärdet. Efter jarlen gick konung Hakon sjelf,
ledd af erkebiskopen och en annan biskop. Tåget
slutade med hela den öfriga samlingen af gäster,
bland hvilka man äfven såg flera utländingar.

Vid porten till konungsgården voro de öfriga
biskoparne med samtliga presterskapet och klostrens
abboter konungen till mötes. De följde under sång
processionen till kyrkan.

Vid kyrkodörren mottogs konungen af kardinalen,
som var omgifven af klerker och biskopar. Kardinalen
ledde konungen upp till altaret, hvarpå messan sjöngs
och sjelfva kröningsceremonien förrättades.

Sedan allt var slut i kyrkan, gick tåget i samma
ordning tillbaka.

Vid stranden var ett stort hus uppfördt, nittio alnar
i längden och sextio alnar bredt. Ursprungligen var
det ämnadt till ett skeppshus för större skepp, men
nu var det inredt till gästabudssal, ty mängden af
gäster var så stor, att det icke fans utrymme för dem
annanstädes. Väggarna voro beklädda med mångfärgade
tyg och sätesdynorna öfverdragna med »silke och pellum
gullskotnum», d. ä. siden och guldvirkad duk.

Innerst i salen, vid dess norra ända, var konungens
högsäte. Der tog konungen plats, sedan han aflagt
sin kröningsskrud och iklädt sig andra präktiga
kläder. Till höger om konungen satt kardinalen,
näst honom erkebiskopen och de öfriga biskoparne,
hvar efter annan. Det öfriga presterskapet satt
vid ett särskildt bord. Till venster om konungen
satt drottningen, och till venster om henne hennes
moder fru Ragnhild. Näst henne åter satt Knut jarls moder fru
Christina, så

konungens dotter Cecilia, och slutligen abbedissorna,
jemte andra de förnämligaste qvinnorna.

I salens midt, gent emot konungens högsäte, var ett
annat för unge konung Hakon, Knut jarl och
konungens son Sigurd. Längs med södra väggen satt
konungens hird i en dubbel rad. Skutilsvennerne och
de öfrige af landets förnämligaste män upptogo det
återstående rummet. Alla fingo dock ej rum i salen,
ehuru tretton bord der voro uppstälda, utan måste
den öfriga mängden af gäster undfägnas i tält, som
voro uppslagna utanför.

Första anrättningen inbars af Munan och Sigurd
Biskopssöner, Brynjolf Jonsson och Gunnar, konungens
frände. Alla dessa voro förnämliga män och voro
höfdingar samt hade län af konungen. Unge konung Hakon
iskänkte första bägaren för sin fader, Knut jarl för
kardinalen, konungens son Sigurd för drottningen och
Munan Biskopsson för erkebiskopen, hvarpå gästerne
intogo sina säten.

När måltiden var slutad, steg kardinallen upp,
äskade ljud och höll ett långt tal, nedkallande till
sist Herrens välsignelse öfver konungen och allt
folket. Derpå bröt han upp med sitt följe och gick
bort. När borden voro aftagna och sedan Mariaminne
var sjunget, reste sig äfven konungen från sitt
högsäte, tackade gästerna och tog afsked af dem. I
tre dagar fortfor detta gästabud och aflöstes då af
ett fem dagars gästabud, som konungen anstälde i
salen på kungsgården för kardinalen, biskoparna och
landets förnämsta män.

Af denna skildring kunna vi väl se, huru det
tillgick på konungens och de stores gårdar äfven i
vårt land. Vi kunna göra oss ett begrepp om, huru
lifvet fördes på Visingsös konungaborg; vi kunna se,
huru salarne i Förisängen fyllas af gäster, då konung
Erik der firar sitt bröllop med drottning Karin,
huru konungens ögon gingo salen omkring, helsande
vänner och fränder, och huru hofsvennerne skyndade
fram och åter bland de talrika gästerna för att
skänka i till de högtidliga skålarna.

<i>Konungens närmaste omgifning,</i> hans husfolk, hans
hof kunna vi äfven vinna någon kännedom om genom
att läsa, huru förhållandet var i naboriket.

<i>Stallaren</i> var i konungens hird en af de
förnämsta. Han förde hofmännens talan inför
konungen och var skiljedomare vid uppkommande
tvister i hirden. På tingen talade han till bönderna
å honungens vägnar, och då konungen drog omkring
landet, besörjde han om framfärden.

Detta sista åliggande synes hafva varit
stallarens ursprungliga, att döma af hans namn,
som utan tvifvel kommer af <i>stall,</i> hvaröfver
han hade inseende.

<i>Märkismannen</i> var en annan i konungens hird,
som hade rummet näst efter stallaren. Han är
oss icke obekant hvarken till namnet eller
befattningen. Han förde konungens märke eller
banér, och vi känna honom sedan hedendomen.

<i>Skutilsvennerne</i> voro till antalet flera. Två af dem
hade hvarje vecka vakt hos konungen. De passade
upp vid konungens bord, buro fram mat och dryck
för honom och hade vid gästabud och högtidliga
tillfällen uppsigt öfver att allt gick höfviskt till
vid uppassningen. -- De buro härvapen och skulle
vara stridbart och godt folk och följde konungen i
striden. Deras namn kommer af <i>skutil,</i> som betyder
fat.

<i>Munskänken</i> hade, såsom hans namn antyder,
öfverinseendet öfver allt som hörde till
gästabudsbordet. Posten var vigtig, så att dertill
fordrades en man af god ätt och höfviska seder.

<i>Drotsen</i> hade uppsigt öfver hofhållningen
och synes öfver hufvud haft samma åliggande som
munskänken. Till dessa befattningar utsåg konungen
två af skutilsvennerna.

<i>Kanslern</i>, som äfven hörde till konungens hof och hvars
befattning utan gensägelse var den vigtigaste och
skänkte sin man det största inflytande på ärendenas
gång, var alltid en högre prestman.

Om <i>handeln</i> hafva vi för denna tid föga att säga. Vi
hafva sett, att Visby var en stor och redan på denna
tid betydande handelsstad. Men den handeln var dock
mera tysk än svensk; och öfver hufvud var det Tyskar,
som förde handeln i köpstäderna, såsom i Kalmar,
Söderköping, Lödöse m. fl.

Ett förhållande, som tillkommit i och för
underlättandet af handeln och som äfven här må hända
redan började göra sig gällande, måste vi i denna
öfversigt vidröra. Det är de så kallade <i>Gillena.</i>

Handel och näringar fordra frihet och fred för att
kunna lefva. För att nu på denna tid, som var så fyld
af strider och oro, vinna dessa vilkor för sitt lif,
voro köpmännen och handtverkarne så godt som lemnade
åt sig sjelfva. Hvad den ensamme ej kunde försvara
och skydda, det kunde flera. Helt naturligt förenade
sig derför de enskilde till sällskap, hvilkas ändamål
var att genom gemensamt försvar och ömsesidig hjelp
i nöd och fara vinna den frihet och den fred, som
var deras lifsluft<footnote>
Ett äldre sådant sällskap, som bildat sig att
skydda handeln till sjös, må här nämnas. Det uppstod
under de inbördes striderna i Danmark mellan Sven,
Knut och Valdemar. En enskild man i Roskild, som
hette <i>Betheman,</i> stiftade detta broderskap, hvars
syfte var mindre att försvara landet mot sjöröfvarne
än att anfalla dem hvarhelst de träffades. Enligt
sina antagna lagar skulle bröderne i detta sällskap
alltid vara berdde att gå döden till mötes hvar gång
de drogo ut. Derför skriftade de och undfingo den
heliga nattvarden hvarje gång de gingo till skepps. De
skulle vara starke och härdade män, så att de kunde
undvara annan hvila, än den de fingo, sittande vid
årorna. Hvarje skepp, som var tjenligt för deras
ändamål, tillegnade de sig och höllo egaren skadeslös
med åttondedelen af bytet. Likaså togos de matvaror,
som behöfdes, hvar de kunde öfverkommas, dock alltid
mot ersättning. Funnos kristne fångar ombord på de
eröfrade sjöröfvarskeppen, frigåfvos de och sändes,
försedda med kläder, till sina hem. Bytet delades
lika, så att styrmannen ej fick större del än någon
af de andra.

Detta sällskap utbredde sig snart öfver hela Seland
och var ganska verksamt att hämma de ständiga
sjöröfverierna. Det skall inalles hafva borttagit 82
sjöröfvarfartyg.</footnote>.

Gillena voro ingenting annat än sådana sällskap. De
invigdes och benämndes efter något helgon, såsom
<i>Knuts-gillet, S:t Görans gille, Helga lekama gille</i>
o. s. v. Gillen funnos dock, som endast hade ett
andligt syfte, och de voro de äldsta. Man förenade
sig om gemensam gudstjenst om sammanskott till kyrkor
och kloster, om hjelp till fattiga och sjuka. Detta
andliga skaplynne bibehöllo äfven de yngre mera
verldsliga gillena. De styrdes af <i>åldermän</i> och
<i>stolbröder</i> och hade sina särskilda stadgar, som
kallades <i>skrå.</i>

Den nära förbindelse med kyrkan, hvari dessa gillen
stodo, och nödvändigheten att söka skydd i en laglös
tid gjorde, att de utbreddes öfver hela landet. Deras
antal gick slutligen till inemot hundrade. De
förnämsta hade egna hus och voro rikligen försedda
med egendom.

När man sammanträdde i gillesstugan till gästabud,
började man med gudstjenst. Derefter druckos
<sp>minnesskålarna</sp>. »Minneskar skola vara nio» -- heter
det i stadgarna för S:t Görans gille. -- »Först vår
Herras minne, vårfrus minne och riddar S:t Örjans
minne. Och det skall särdeles skänkas med horn och
handkläde och gillesbloss, och alla gillesbröderne
skola uppstå och qväda, då det minnet skänkt är. Då
skola gärdemännen<footnote>
Skaffarne, de som haft bestyr med gillesdrickningen.</footnote>
med horn och handkläde gå utom
dörren och gifva de fattiga öl, som de hafva i hornen
eller kannor. -- En stund derefter skola gärdemännen
iskänka skålar till helga kors' minne, S:t Eriks minne
och S:t Olofs minne. -- En liten stund derefter skola
de skänka i till alla Guds helgons minne, S:t Gertruds
och S:t Benkts. -- Då åldermannen gifver dem orlof,
som iskänkt hafva, säger han, att S:t Benkt hafver
så mycket betyda som orlof och god natt; dricker
och görer eder glada; hvar som hafver goda gäster,
göre dem glada; och goda gäster blifva goda bröder,
signe både gäster och bröder.»

Vid sådana tillfällen var gillesstugan klädd med löf
och granris, och golfvet var beströdt med välluktande
gräs och blommor. Åldermannen utsåg fyra gillesbröder
att smaka ölet, hvatill alla gillesbröderne och
systrarna -- ty äfven qvinnor intogos i dessa samfund --
sammanskjutit penningar, »och det de gilla, det skall
vara gildt af allom brödrom och systrom» -- heter det
i ofvan nämnda gillesstadgar.

För sin tid voro dessa gillen välgörande, men de,
liksom så mycket annat, öfverlefde sig sjelfva och
blefvo sin egen motsats, d. v. s. de framkallade just
hvad som var deras ursprungliga syfte att förekomma,
nämligen slagsmål, dryckenskap och alla slags
våldsamheter. När lagen blef nog stark att skydda
den enskilde, blefvo de öfverflödiga. De tillhörde
medeltiden och dess stadslif och upphörde med den.

<i>Hanseförbundet</i> är en företeelse, hvars begynnelse
ligger inom denna tidrymd. Det utgick från en
ringa början, men vi få längre fram och vid
många tillfällen se, huru mäktigt detta förbund
blef och huru det förde herskarens språk mot Nordens
konungar. Det var för medeltiden hvad England är nu --
hafvens och handelns herskarinna.

I sin begynnelse var det ringa. Det var,
kunde man säga, ett

gille i stort; ty orsakerna, som framkallade det,
voro desamma som för gillena inom städerna, och ordet
<i>hansa</i> betecknar egentligen <i>handelsgille.</i> Benämningen
brukades till en början för enskilda tyska
köpmannaföreningar i utlandet, och, det dröjer
länge, innan vi få höra namnen <sp>hanseförbundet</sp> eller
<sp>hansestäder</sp> begagnas offentligen.

Några städer i norra Tyskland förenade sig om att
med gemensamma krafter utföra större handelsföretag
och att på allmän bekostnad utrusta krigsfartyg för
att skydda sina krämarskutor. Det var hänseförbundets
begynnelse. De i förbundet deltagande städernas antal
var till en början obetydligt -- mellan 10 och 12 --
men det förökades sedermera, och så småningom blef
förbundet emellan dem allt mer och mer fast och
ordnadt. De förbundna städerna underkastade sig
gemensamma lagar och domstolar och höllo allmänna
möten, hvilkas beslut voro bindande för dem alla.

Enligt nyare undersökningar skall detta förbund
hafva förberedts af det, som köpmän från de särskilda
städerna förut ingått på Gotland. <i>Lübeck</i> var ifrån
begynnelsen en af de mäktigaste städerna i förbundet,
och efter Visbys fall<footnote>Se länfre fram!</footnote>
intager den utan gensägelse
främsta rummet. -- Sina första handelsprivilegier
i Sverige fick Lübeck af konung Knut Eriksson och
Birger jarl Brosa.

<i>Mynt</i> känna vi för denna tid. <sp>Mark guld</sp> och
<sp>vägd mark silfver</sp> till skilnad från en mark mynt
omtalas så väl i de äldsta af våra diplom som i våra
landskapslagar. <i>Marken</i> var enligt vårt äldsta diplom<footnote>
Utfärdadt af erkebiskop Stefan. Han hade lyckats
förlika, en qvinna, vid namn <i>Doter,</i> som ingått i
kloster, och hennes son <i>Gere,</i> hvilka länge legat
i en ifrig tvist med hvarandra. Konungens (Carl
Sverkerssons) och biskopens sigill äro aftryckta
i rödt vax och fasthänga med gula snodder vid
dokumentet. De äro af tiden något skadade.</footnote>
den högsta myntenheten och <i>örtug</i> den lägsta, af hvilka
tjugufyra gingo på marken. Ett <i>öre</i> innehöll åtta
örtugar och var således lika med en tredjedels mark.

Olof Skötkonung skall hafva varit den förste,
under hvilken mynt slogos i Sverige. Hans mynt
föreställer å ena sidan en figur, som skall vara
konungens bröstbild med omskrift OLUF REX ZVEVOR
(Sveorum), d. ä. »Oluf, Svearnes konung». Å den andra
sidan finnes ett kors, och i de fyra mellanrummen,
hvilka korset bildar, bokstäfverna C. R. U. X. Dessa
bokstäfver bilda det latinska ordet crux, som på
vårt språk betyder kors. Omskriften på denna sida
innehåller myntmästarens och myntställets namn,
det senare angifves med de tre bokstäfverna ZIH,
som man anser beteckna Sigtuna.

I äldsta tider brukade man betala varor med enkla
stänger eller tenar af silfver eller guld, hvilka
afhöggos i stycken, motsvarande varans värde. Sådana
stänger eller tenar brukade derför vridas i ringform
omkring en större armring och medfördes sålunda för
förekommande behof.

I lifgördeln fasthängdes vanligen den pung, hvari man
förvarade mynten. Man förde likaledes med sig <i>besman</i>
och <i>vågskål</i> för att

kunna afväga guldet eller silfret. Till
och med de utländska mynt, som här blifvit
hittade i så stor mängd, gingo ej efter
något visst prägelvärde, utan vägdes.

<i>Solsången.</i> Stående på den breda tröskeln mellan
hedendomen och medeltiden, anse vi oss ej bättre
kunna afsluta detta tvåhundraånga mellanskede i vår
historia än med anförandet af en sång, som likaledes
står på samma öfvergångspunkt. »Den är en faders
röst ifrån ljusets hem till sin son, som ännu lefde
på jorden. Den tolkar troget den tid, då kristendomen
såsom kyrka och tro upplöser hedendomens välde. Stödd
på Nordens hårda verklighet, herskar väl ännu den
gamle i verlden, och den kristna kärleken röjer sig
icke i de jordiska förhållandena. Men Valhall och
dess gudar, einheriar och vapenlekar nämnas icke mer;
englar och goda själar omgifva en Allfader, som icke
öppnar de saligas boningar för våldsamma bragder,
utan för fridsamheten. -- Ur djupet af en annan verld
samkar den kristna tron de krafter, hvarmed hon skall
fästa sitt välde på jorden.»

Solsången innehåller liksom Havamal råd och lärdomar
för lifvet. Detta är en grund, hvarför vi här anföra
den. En annan är den, att sången är för oss en målning
af sin tids tänkesätt och lifsåskådning.

<b>Solsången.</b>

<poem>
1. Gods och lif röfvade
från menniskors ätt
den grymme
våldsverkaren:
öfver den vägen,
som han vaktade,
mäktade ingen
lefvande komma.

2. Ensam han oftast åt,
aldrig bjöd han
annan till måltid,
förr än trött
och maktlös
kom från vägen
gångande främling.

3. Dryck behöfvande
sade sig vara
och hungrig mycket
trötte mannen.
Rädd i hjertat,
han låtsade tro
den som förr
hade svekfull varit.

4. Mat och dryck
gaf han den trötte,
allt af redligt hjerta.
På Gud han tänkte,
godt han beviste,
ty han aktade
slug vara.

5. Upp stod den andre,
ondt han tänkte
ej, sitt behof
han tacksamt mottog.
Hans sinne svallade,
sofvande mannen,
den varsamme,
mördade han.

6. Himmelens gud
bad han sig hjelpa,
när han vaknade
dödligt slagen.
Men den fick
hans synder vidkännas,
som honom saklösan
hade svikit.

7. Heliga englar kommo
från himlen ofvan,
togo hans själ till sig;
i det rena lifvet
skall han evigt lefva
med allsmäktigan Gud.

8. För rikdom och helsa
råder ingen,
fast honom lyckligt
månde gånga.
</poem>

<poem>
Mången det drabbar,
som han minst väntar.
Sjelf för sin tid
ej någon råder.

9. Icke de tänkte
Unnur och Sävald,
att dem kunde
välgång tryta;
nakne de vordo
och allt beröfvade
och rände som vilda
vargar till skogs.

10. Vällustens välde
sorg så mången gifvet.
Ofta kommer
qval af qvinnor.
Skadliga de vordo,
fast mäktige Gud
dem skära skapat.

11. Såta de voro
Svafadr och Skarthedin;
ingen kunde
det andra undvara,
tills för en qvinna
de förbittrades.
Hon dem till skada
var bestämd.

12. De för den hvita
mön ej aktade
lek eller ljusa dagar.
Ingenting annat
de månde minnas
än den ljusa bilden.

13. Sorgliga dem vordo
de skumma nätter,
ingen blund
de sofvo roligt.
Men af den sorgen
hatet föddes
mellan trogna vänner.

14. Öfvermod varder
på de flesta ställen
grymt vedergullet.
De holmgång gjorde
för väna mön,
och fingo båda bane.

15. Förmätet sinne
bäre ingen man,
det har jag sett i sanning;
ty de flesta,
som det följa,
vika från Gud.

16. Rika de voro
Radni och Vebodi,
och väl sig tyckte göra;
nu de sitta
och vända såren
ömsom mot elden.

17. På sig de tröstade
och öfver alla
tyckte sig vara.
Men de syntes
deras vilkor
annorlunda
för allsmäktig Gud.

18. Vällust de öfvade
på många sätt,
och hade guld
till gamman.
Nu det är dem
vedergullet,
att de gånga skola
mellan frost och hetta.

19. Ovänner dina
tro du aldrig,
ändock de fagert tala.
Lofva du godt.
Godt är andras fel
hafva till varning.

20. Så honom gick
Sorle den godråde,
då i Vigolfs
våld han gaf sig.
Väl han trodde
sin broders bane;
men till svek blef denne.

21. Frid han gaf dem
af godan hug;
likväl framkom sveket.
Ense de syntes,
medan de samman drucko;
guldet de lofvade
honom åter.

22. Men derefter
på andra dagen,
när de ridit
till Ryardal,
med svärd de höggo
den saklös var,
och läto så
hans ande fara.

23. Hans lik de drogo
å lönlig stig,
och sänkte styckad
i brunnen neder.
De ville dölja,
men Herren såg
från helig himmel.
</poem>

<poem>
24. Hem i sin glädje
hans själ att fara,
bjöd sannan Gud.
Våldsmännen
jag tänker sent varda
kallade från qvalen.

25. De disor<footnote>
Detta uttryck liksom flera andra påminner om
hedendomen. Skalden tänker på de heliga qvinnor,
helgonen, och betecknar dem med ett uttryck, som hvar
man visste hafva denna betydelse.</footnote> bed du,
Herrans<footnote>
Det isländska originalet har: Drottnens förtrogna.</footnote> förtrogna,
vara dig hulda i hugen.
Veckan efter
skall allt dig gånga
efter din viljas önskan.

26. För din vredes gerning,
som du öfvat,
gör ej bot med ondt.
Den du bedröfvat,
med godhet åter hugna,
det är själens båtnad.

27. Gud skall du bedja
om godan lott,
honom, som har
menniskan skapat.
Mycket är beskärdt
hvarje man,
som finner i Gud en fader.

28. Bedja må man
särdeles innerligt
det man brista känner.
Allt blir den utan,
som intet beder.
Få förstå den tystes bön.

29. Sent jag kom,
tidigt kallad,
för domarns dörr.
Dit jag trängtade,
ty mig var lofvadt:
godt för den, som kräfver.

30. Synden det vållar,
att vi sorgsne fara
ifrån sorgens hem.
Ingen fruktar,
som ej illa gjorde.
Godt är menlös vara.

31. Ulfvar lika synas
alla de,
som ega listig hug.
Så månd dem varda,
som de å glödheta
stigar ginge.

32. Vänliga råd,
bundna med vishet,
här jag gaf dig
sju tillsammans.
Lär du dem noga,
förgät dem aldrig.
Dig det gagnar
alla att minnas.

33. Nu är att säga,
hur säll jag var
i sorgens boning,
och om det andra,
hur nödde<footnote>
Hur ogerna menniskosöner vilja lemna denna verlden.</footnote> menskosöner
gå till skuggor.

34. Lycka och högmod
menniskosöner villa,
dem som  efter rikdom fika.
Blänkande guldet
blir till långlig smärta;
rikdom har så mången dårat.

35. Glad åt mycket
tycktes jag menskor vara;
ty ringa jag visste mig.
Dvala-hem
hafver Herren
fullt af hugnad skapat.

36. Lutad satt jag länge,
nedåt jag vog;
stor dock var mig
lusten att lefva.
Men <i>Han</i> rådde,
som mäktig var;
för handen voro
dödsens stigar.

37. Hels<footnote>
Dödens. <i>Hel</i> var de dödas gudinna.</footnote> kedjor
hårdeligen slutna
kommo  mig kring mina sidor;
dem slita ville jag,
men de starka voro;
lätt är fri att gånga.

38. Ensam jag visste,
hur i alla lemmar
plågor i mig svullo.
Hels tärnor
</poem>

<poem>
skräckfullt bjödo mig
hem till sig hvar afton.

39. Solen jag såg,
sanna dagens stjerna,
sjunka i haf!
Men Hels grind
på ett annat håll
jag hörde tjuta.

40. Solen såg jag
af blommor omhvärfd,
mycket var jag
då ur verlden lutad.
Mäktig hon syntes
margalunda,
mer än hon fordom var.

41. Solen såg jag,
så mig tycktes,
som jag skådat
helig Gud.
Sista gången
uti tidens verld
jag mig böjde
ned för honom.

42. Solen såg jag,
så hon strålade,
att jag tycktes
intet se.
Blandad med blod
på annat håll
bullrade
Gilvaströmmen.

43. Solen såg jag
skälfvande å vågen,
rädslofull
och nedböjd;
ty mitt hjerta
ganska mycket
var uti vanmakt
sönder brustet.

44. Solen såg jag,
sällan mera sorgsen,
mycket var jag
då från verlden lutad.
Min tunga var
som vänd i träd
och utomkring kolnad.

45. Solen såg jag
aldrig, sedan
efter den dystra dagen.
Skyarna lycktes
för mig samman,
och jag gick bort,
kallad från qvalen.

46. Hoppets stjerna
flög mig från bröstet,
då jag föddes;
åt höjden hon flydde,
ingenstäds sig satte,
att hon måtte
hvila hafva.

47. Längre än alla
var den natten,
då jag stelnad
låg å bädden.
Då sannades det
Gud sade fordom:
»menniskan är af mull.»

48. Det ser och dömer
danande Gud,
som jord och himmel skapat;
huru ensliga
många fara,
fast från slägt de skiljas.

49. Sina verk
hvar menniska njuter;
säll är den
det goda öfvar;
från rikedom
mig var beskärd
en bäddad säng
af sand.

50. Kroppens lusta
ofta villar menskan;
många högt den skatta.
Tvagnings vattnet
var mig ledast
utaf alla ting.

51. Å Nornornas<footnote>
Med Nornornas stol menas dödssängen.</footnote> stol jag satt
nio dagar;
dädan blef jag
lyftad å häst.
Giar-solen<footnote>
Det är jätte-solen. Man har äfven ansett Gygiar-sol betyda månen.</footnote>
dunkelt lyste
utur himlens
drypande skyar.

52. Utan och innan
tycktes jag fara
alla de sju
verldar igenom;
uppe och nere
</poem>

<poem>
bättre väg jag sökte,
hvarest mig var
stigar öppnast.

53. Nu är att säga,
hvad jag först fick skåda,
då till Qvalhem
jag var kommen.
Svedda foglar,
hvilka själar voro,
såsom mygg
många der flögo.

54. Flyga såg jag
hoppets drakar
och nedslå på
eldsherskarens vägar.
De skakade vingarna,
att mig tycktes
vida remna
jord och himmel.

55. Solens hjort
såg jag sunnan fara;
två tillsammans
honom tämde.
Fötter hans
på marken stodo,
men hans horn
vid himlen rörde.

56. Nordan såg jag rida
slägternas söner,
och voro sju tillsammans.
Ur fulla horn de drucko
det rena mjöd
ur himlakraftens källa.

57. Vindarna tego,
vattnen stannade,
då ett rysligt
gny jag hörde.
Åt sina vänner
flyktiga qvinnor
molo mull
till föda.

58. Blodiga stenar
de svarta qvinnor
sorgligen drogo;
dem blodiga hjertan
ut om bröstet hängde;
matta af mycken tunga.

59. Mången man såg jag
sårad fara
å de glödande vägar;
anlete deras
tycktes mig helt
rödt af rykande blod.

60. Många män såg jag
gångna till stoft,
som ej mäktat
nådetjenst finna;
hedna stjernor stodo
öfver deras hufvud
tecknade
med hårda runor.

61. Män såg jag då,
som afund mycken
öfver andras
lycka nära.
Blodiga runor voro
dem å bröstet
menligen märkta.

62. Män såg jag der
sorgsna många,
villfarande de voro alla.
Det vinner den,
som till ofärd
denna verlden följer.

63. Män såg jag,
som margalunda
stämplade efter
annans gods.
De hoptals foro
till den giriges borg,
och de hade
bördor af bly.

64. Män såg jag,
som hade mångom
lif och gods
beröfvat.
Dessa männers
bröst igenom
runno starka
etterormar.

65. Män såg jag,
som aldrig ville
hålla helgdagar.
Händer deras
voro hårdt
vid heta stenar naglade.

66. Män såg jag,
som med skryt
öfver höfvan
sig upphöjde.
Kläder deras
voro rysligt
af eld omgifna.

67. Män såg jag,
som månget ord
på annan ljugit.
</poem>

<poem>
Hels korpar
grymt sleto
ur deras hufvud
ögonen.

68. Alla fasor
får du ej veta,
som de till Hel
bortgångna lida.
Ljufva synder
skola bittert gäldas.
Alltid följer
men på vällust.

69. Män såg jag,
som mycket gifvit
efter Herrans lagar.
Skära ljus
voro klarliga
öfver deras hufvuden.

70. Män såg jag,
som med mycken
flit främjat
fattigas bästa.
Englar läste
helga böcker
öfver deras hufvuden.

71. Män såg jag,
som mycket hade
hållit sin kropp i fasta.
Guds englar
för dem alla
sig nedböjde,
det var största hugnad.

72. Män såg jag,
som sin moder
hade mättat.
Deras hvilorum
uti himlens
strålar voro
härligt stälde.

73. Helga tärnor
hade tvagit
ifrån synden rena
deras själar,
som sig sjelfva
späkt i långa tider.

74. Höga vagnar såg jag
öfver himlen fara,
och till Gud
de hade vägen.
Män dem styrde,
som voro mördade
utan sak.

75. Mäktige Fader!
Höge Son!
Helige himlens Ande!
Jag beder dig,
som allting skapat,
oss från synden
alla skilja.

76. Bjuggvör och Listvör
i Her-dis portar sitta
på ljudande stolar,
drypande jern
ur deras näsor faller;
det väcker hat
bland de lefvande.

77. Odins maka
på jordens skepp
modigt far i vällust.
Sent skola refvas
hennes segel,
som å tågverk hvila.

78. Son! Blott din fader
för dig beredt
och sönerna
i solens sal
detta horn<footnote>Dermed menas: detta qväde.</footnote>,
som ur högen
Vig-Dvalin bar
den visa.

79. Här äro de runor,
som Njords döttrar
nio ristat hafva.
Rådveig den äldsta
och Kreppvar den yngsta
och deras systrar sju.

80. Hur mycket ondt
hafva förmått
Svafr och Svafrlogi!
blod de väckte,
och sårens floder
sögo till evig ofärd.

81. Detta qväde,
som jag lärt dig,
skall för lefvande
du sjunga.
Solens sång,
som i mycket
minst månde
diktad synas.

82. Här vi skiljas,
men månde träffas
på förödande
lågans dag.
</poem>

<poem>
Herre min!
gif de döda ro,
tröst åt dem,
som lefva.

83. Underlig visdom
var dig i drömmen  sjungen,
men du såg det sanna:
ingen man så vis
är skapad vorden,
att han hörde förr
Solsångens språk.
</poem>

*

<b>Samhällsförfattningen.</b>

<i>Folkklasserna.</i> Kunde vi redan under hedendomen tala
om särskilda folkklasser, så kunna vi det med mycket
större skäl nu, tvåhundra år efteråt. De frie männens
klass är väl ännu liksom då den enda, hvilken lagen
erkänner. Men verkligheten går ofta om lagen, och så
var det här. I verkligheten funnos der visserligen
skilda folkklasser, och de började nu skilja sig
mera skarpt från hvarandra. Ja, den tiden är ej
långt borta, då vi knappast mera få höra talas om
den, hvars lif och öden var hedendomens väsende
och kärna -- bonden. <sp>Stormännens, storböndernes,
folklandsherrarnes</sp> afsöndrande från folket,
deras bjertare framstående -- det är ett väsentligt
bestämmande drag för denna tidrymd. Dertill kommer ett
begynnande stadslif, en <sp>borgareklass,</sp> och slutligen
-- något som är vigtigast af allt -- <sp>det första med
privilegier, d. v. s. fri- och rättigheter försedda
stånd -- presteståndet.</sp>

<i>Trälarne</i> funnos ännu, hafva vi sett, såsom den
lägsta samhällsklassen. Kristendomen hade verkat
mycket i afseende på träldomen, och med visshet kan
man antaga, att trälarnes antal betydligt förminskats
mot hvad förhållandet var under hedendomen, då hvarje
återvändande vikingasnäcka bland andra lösören äfven
genom sina krigsfångar medförde en ny tillökning
till de förut i landet befintliga trälarna. Något
sådant kunde ej numera komma i fråga. Icke heller
kunde numera fader <sp>sälja sitt barn som träl.</sp> Likaså
underlättades å en annan sida öfvergången från
träldomen till de frie männens klass, Så <sp>frigåfvos</sp>
många, andra <sp>friköptes,</sp> de förre af sina herrar,
de senare af kyrkan eller af fromma kristna. Så väl
Ansgarius som alla de första kristendomspredikanterne
använde sina inkomster till detta ändamål, och
deras föredöme följdes helt visst af flera bland de
nyomvända, än hvilkas namn häfderna veta omtala.

Hos oss underlättades, redan under hedendomen denna
öfvergång genom det lagstadgandet, »att barn gick
efter den bättre hälften», d. v. s. att ett barn var
<i>fritt,</i> hvars fader eller moder var fri<footnote>
Sådant var t. ex. icke förhållandet i Danmark, der
en hvar, som var född af trälinna, var träl. Hos andra
germanfolk, såsom hos Tyskar och Franker, föddes alla
barn till träldom, hvars fader eller moder var träl.</footnote>.

I allmänhet utöfvade kristendomen här ett
genomgripande och i roten verkande inflytande. Dess
lära, att alla voro barn af en fader i himmelen och
att alla blifvit återlösta af samma blod, skulle så

småningom, allt efter som hon hann genomtränga
folkets sinnen, lägga grunden till en jemlikhetslära,
hvars slutliga följd blef träldomens fullkomliga
afskaffande.

<i>Odalböndernes,</i> »de frie männens» klass är ännu
lagarnas högsta och den förnämsta delen af det svenska
samhället. Bönderne hade dock förlorat mycket af den
makt och den sjelfständighet, hvarmed vi sågo dem
uppträda under hedendomen, och ännu under början af
denna tidrymd, då de offentligen på tinget förklarade
för en konung, att han bröt »gammal landslag», och
äfven läto handling följa på ordet, i det de togo hans
krona ifrån honom och gåfvo den åt en annan. Undet
den senare hälften af denna tidrymd vandrade bonden ej
mera upp till Upsala-ting, det gemensamma rikstinget,
der han fordom låtit konungen få veta sin tanke och
fått höra konungens och der bondens vilja stundom
rådde på konungens. I och med allshärjartingens
upphörande förlorade bonden sin andel i afgörandet
af rikets angelägenheter. Vi veta, att dessa
allshärjarting. hängde på det närmaste tillsammans
med den odinska religionen och att, när den religiösa
anledningen att samlas till Upsala försvann, äfven
allshärjartingen försvunno. Vi finna således äfven
här en genomgripande inverkan af kristendomen.

Bonde var den, som egde full eganderätt öfver sin
jord och var kommen till myndig ålder. Han egde också
just på grund af sin egenskap som jordegare talan på
tingen, så väl de inskränktare som de allmännare. Ty
till <sp>landskapstingen</sp> och <sp>häradstingen</sp> samlades man
ännu, äfven sedan allshärjartingen upphört. Men det
var också endast »bönder och boande män», som egde att
föra talan på tingen. »Löske män eller legodrängar»,
som icke hade eget bo att äfventyra, fingo der ej
uppträda.

Der funnos dock frie män utan jordegendom. Bondens
<i>huskarlar</i> och <i>landtbönderne</i> eller de som arrenderade
jord af bonden och för den erlade en viss afrad --
desse voro visserligen frie män, men deras anseende
kunde på långt när ej mäta sig med bondens.

Hvad <i>allmänningsbonden</i> beträffar, så påminna vi oss,
att äfven han erlade en viss afrad för sin gård,
men han eller fader före honom hade dock sjelf röjt
skogen och upptagit jorden, och afraden utgick ej
till någon enskild man, utan till det samfund<footnote>
<sp>Byn, häradet</sp> eller <sp>landskapet</sp>.</footnote>,
på hvars allmänning gården låg. Samma anseende som
odalbonden egde han ej. Man kan sluta dertill,
då man i en af våra landskapslagar finner ett
sådant stadgande, som att allmänningens åbor skulle
kallas <sp>bönder</sp>, ej <sp>landtboar</sp>. Ifrån sin gård kunde
allmänningsbonden vräkas och gå sin besittningsrätt
till densamma förlustig, om han under tre års tid
underlåtit att göra rätt för sig.

<i>Adeln.</i> Vi hafva flera gånger, medan vi följt
händelserna framåt, haft tillfälle att tala om huru
ur bondekretsen, de frie männens ring, utvecklade sig
en folkklass, som snart intager första rummet i

samhället. Det var <i>herrarnes</i> klass. Folkungarne voro de
förnämste i denna herreklass. De voro i sjelfva verket
redan före slutet af denna tidrymd samhällets herrar,
Det vill säga, de både betraktade och förvaltade
landet såsom sin egendom. I det följande få vi se dem
uppenbarligen taga denna sin egendom i besittning.

All adels rot är att söka i grannskapet af
konungen. Slägtskap med konungen och kamratskap med
honom förlänade det högre anseendet, som skapade
för dessa tider hvad vi kalla <sp>adel</sp>. För dessa tider
var dock namnet adel, om icke alldeles obekant,
dock obegagnadt för att uttrycka en särskild
samhällsklass. <sp>Nobiles</sp> och <sp>principes</sp> äro de ord,
som i de gamla konungabrefven<footnote>
I ett bref af konung Knut Eriksson, utfärdadt
mellan åren 1165 och 1185. Ett bref af konung
Johan Sverkersson, hvari han skänker ett af
sina fädernegods åt biskop Carl i Linköping, är
underskrifvet och bevittnadt af åtskilliga namngifne
herrar, och -- heter det i brefvet -- »flere af rikets
förnämste (<sp>principes</sp>), som det är öfverflödigt att
uppräkna». Bland vittnena nämnas Carl jarl samt
vidare <sp>herr Eskil lagman, herr Ulf, herr Petrus,</sp> son
af <sp>herr Lars, herr Bengt,</sp> biskopens broder. Framför
alla dessa står det latinska ordet <sp>dominus</sp> (herre).</footnote>
begagnas för att
beteckna denna klass. Det förra betyder på vårt språk
<sp>ädlingar</sp>; tvåhundra år efter denna tid öfversattes
det med »välbördiga riksens män». Det senare ordet
betyder <sp>de förnämste</sp>.

<i>Herrenamnet</i> börjar begagnas redan nu, dock icke i
några bibehållna handlingar förr än under konung
Johan<footnote>Se föregående not.</footnote>.

Men någon i lagen offentligen erkänd folkklass, som
genom särskilda fri- och rättigheter skilde sig från
det öfriga folket, bildade ännu icke desse herrar. Det
dröjde dock icke längre än trettiofem år, så hade
de sådana rättigheter, att de blefvo hvad vi kalla
ett eget riksstånd.

Dessa -- bönderne, herrarne och trälarne -- voro
de samhällsklasser, som vi funno redan under
hedendomen. Nu hafva till dem kommit en ny --
<i>köpstadsmännens.</i> Dessa voro dock ännu utan någon vigt
och betydenhet, och på de allmänna angelägenheterna
hade de intet inflytande. För öfrigt hänvisa vi i
afseende på köpstadsmännen och städerna till hvad
som blifvit sagdt här ofvan.

<i>Presteståndet</i> eller, med ett från latinet lånadt ord,
<sp>clerus</sp> var det första riksståndet i vårt land och
hade blifvit det redan inom denna tidrymd. Linköpings
kyrkomötebeslut af år 1152, det andliga frälset och
Skeninge kyrkomöte af år 1248 äro de vigtiga och
afgörande steg, som under detta tidehvarf uttagas af
kyrkan, liksom genom kanslersembetets inrättande och
dess innehafvande af en klerk ett stort inflytande
på styrelsen kommer presterna till del.

Hela svenska folket betalade skatt till påfven
i Rom. Det beslutet fattades i Linköping. Genom
de följande åtgärderna ordnades den svenska
kyrkan. Presterne fritogos från alla utskylder till
kronan och fingo egen domsrätt. De fingo icke gifta
sig. Trohetsed till landets konung fick icke prest
svära, och kyrkans främste män,

biskoparne, fingo endast väljas af domkapitlen. Se der
i korthet presteståndets ställning i vårt land,
sådan den var vid detta tidehvarfs slut och sådan
den förblef medeltiden igenom. Ty kyrkans ordnande
var med detta tidehvarf i vårt land afslutadt.

<i>Stift</i> och <i>socknar</i> var en kyrklig indelning,
som vi af det föregående redan sett vara
verkstäld. Vestergötlands biskopsstift -- säger Snorre
Sturlesson -- hade 1100 kyrkosocknar. Namnen på dem
äro till största delen de ännu fortlefvande. Likaså
voro Östergötland och Småland äfvensom de gamla
Svealandskapen indelade i socknar. I Dalarna rådde
ännu hedendom och naturligtvis äfven i det nordligare
Norrland.

<i>Biskopen</i> stod i spetsen för stiftet. Främst bland
biskoparna stod <i>erkebiskopen</i> i Upsala. Omkring
biskoparna bildade sig <i>domkapitlen.</i> Der sådana icke
funnos, skulle de ofördröjligen inrättas, beslöts det
år 1248. I de särskilda församlingarna tjenstgjorde
vanligen så kallade presbyterer, någon gång biträdde
af diaconi. Af det förra ordet hafva vi fått vårt
<i>prest</i> (på gammal svenska prester), af det senare blef
vårt <i>djekne</i> (på äldre svenska diakn). Äfven <i>prostar,</i>
på den tidens svenska <i>provaster,</i> nämnas för denna
tid.

I afseende på <i>prestvalen</i> må nämnas, att
biskoparne före 1248 valdes af folket och
insattes i sitt embete af konungen medelst
förläning af ring och staf. Efter 1248 var den
verldsliga maktens inflytande på biskopsvalen föga
betydligt. Domkapitlets kaniker välja dem och påfven
stadfäster valet. Sockenpresterne åter tillsattes
enligt urgammal sed af församlingarna. Dock utöfvade
biskopen härpå ett visst inflytande. Biskopen skulle
undersöka den af församlingen kallades skicklighet
och gifva honom bref på kyrkan. Befans den kallade
oskicklig, eller hade församlingen icke kallat honom
inom en viss tid, så utsåg biskopen prest.

<i>Tionden.</i> Kyrkan var ej blott fri från skatt, men
hon uppbar skatt. I kristendomen hade öfvergått
och upptagits det Gamla Testamentets bud, att »af
all landets säd, af frukten på träd, af fä och får
och allt det under herdestafven går» skulle såsom
en helig Herranom tillhörande tionde gifvas till
templet, d. v. s. prester och leviter såsom templets
tjenare och Herrans ombud på jorden<footnote>
3 Mose B. 27: 30--34.</footnote>. Och denna
lära om tionden inskärptes helt visst lika noga,
som hvarje annan troslära. Den blef äfven predikad i
Sverige. Om sättet för denna beskattnings införande
hos oss känna vi dock föga. Att det icke skett
alldeles utan motstånd, kunna vi tänka oss. Att
från den sjelfständige och styfsinte bondens åker
bortföra tiondedelen af hans skörd, kunde väl hafva
sina svårigheter. Men urkunderna förmäla intet derom.

Helt visst gaf allmogen på allmänt ting sitt
bifall till tiondens utgående. Biskopslängden vid
Vestgötalagen talar om biskop Jerpulf, att han var
den förste, som fick tionden beviljad af bönderna,
»dertill fick han dom på tinget, först då ting hafdes
och hölls vid Askubeck».

I Upland utgick tionden redan under erkebiskop Stefans
tredje efterträdare, erkebiskop <i>Peter.</i> Han skänkte
nämligen till kanikerna i Upsala biskopsstolens andel
af tionden från <sp>Bälinge</sp> och <sp>Vaxala</sp><footnote>
Man vet ej, om dermed menas härad eller socken. I
brefvet nämnes intet derom.</footnote>.

Tionden var af flera slag. <sp>Tiondedelen af jordens
afkastning</sp> fördelades, i tre lotter, af hvilka
en del tillkom sockenpresten. De öfriga båda
trettiondedelarna fördelades i tre lika lotter, af
hvilka biskopen fick en, kyrkan en, och den tredje
gafs åt »fattiga män».

<sp>Qvick-tionde</sp> eller tiondedelen af lefvande djur
tillföll helt och hållet sockenpresten.

<i>Kyrkobol</i> eller <i>prestbol,</i> d. ä. de hus och byggnader,
som voro nödvändiga för kyrka och prest, byggdes och
underhöllos på socknens bekostnad. <sp>Stuga, bakhus,
nöthus</sp> och <sp>lada</sp> nämnas i Vestgötalagen såsom de hus,
hvilka utgjorde prestbolet.

<i>Förbundsförfattningen.</i> Kristendomen splittrade
det gamla förbundet stammarna emellan, och sjelfva
sammanhållningspunkten försvann med det gamla
Upsala-templet. Götarne och Svearne stå under hela
denna tid stridande mot hvarandra, först om rätten att
tillsätta konung för riket och om religionen, sedan om
konungavalet ensamt. Vi hafva nämnt, huru under dessa
tider landets store resa sig upp och vinna makt på
folkets bekostnad. Vi få i det följande se huru de,
såsom ett stånd, jemte presterne såsom det andra,
afgöra om landets väl och ve på möten, till hvilka
inga andra än de fingo komma.

Dessa <i>möten,</i> de kallas <i>herremöten</i> eller <i>herredagar,</i>
komma i stället för <i>allshärjartingen,</i> hvilka
upphörde med hedendomen. Vi hafva redan sett en
begynnelse till dem. Konungarne utfärda bref, som
bevittnas af biskopar och flera församlade herrar.

Först med dessa möten kan man i vårt land tala om en
<i>nationalrepresentation.</i> Med representation menar man
en <sp>församling af ombud för ett visst samhälle,</sp> och
således med nationalrepresentationen en församling af
ombud för hela nationen. En sådan representation voro
icke allshärjartingen. Till dem egde hvarje fri man
tillträde; en hvar, som hade något att der andraga,
hade på dem säte och stämma. En representation åter
besluter och handlar i folkets eller nationens stad
och ställe. Detta gjorde de store, så väl andlige
som verldslige på sina herredagar. Öfvergången
från allshärjartingen till herredagarna är hvad som
försiggått under detta tidehvarf.

<i>Konungamakten.</i> Kristendomen drog undan konungen det
säkraste stödet för hans makt, det som var grundadt
i religionen. Konungen, såsom offerföreståndare, var
gudarnes heliga förebild på jorden. Det qvarstod
således af konungamaktens trenne ursprungliga
bestämmelser de två att vara högste domare samt
anförare i krig.

Efter den gamla från gudarna härstammande
konungaättens utgång börjar, som vi sett, striden
mellan Svearna och Götarna. Den gälde rättigheten att
tillsätta konung för hela riket, och denna rättighet

utöfvades först af Götarna, sedermera af Götar
och Svear ömsom. Sedan Svearne blifvit kristne,
fingo de så småningom sin företrädesrätt åter,
och den är erkänd så väl i Uplandslagen som i den
gamla Vestgötalagen. Den senare säger uttryckligen:
»Svear ega konung att taga, så äfven vräka.» Dock är
det att märka, att när denna rätt i lag tillerkändes
Uppsvearne, var den af föga eller ingen betydelse. Ty
det var då de store i landet, som tillsatte konungen.

<i>Konungaval.</i> Huru det gick till att taga konung,
visar oss bäst lagen sjelf<footnote>
Uplandslagen, stadfästad år 1296 af konung <i>Birger,</i>
således yngre än den ifrågavarande tiden. Men hvad
som blef lag 1296, var icke nytt. Det var då redan
gammal häfd.</footnote>.

»Nu tarfvar land konung välja» -- heter det. -- »Då
skola de tre folklanden först konung taga: det är
Tiundaland, Attundalund och Fjerdhundraland. Uplands
lagman eger honom vid Upsala först till konung döma,
dernäst hvar lagman efter annan, Södermäns, Östgöta,
Tioshärad, Vestgöta, Nerikes och Vestmäns. De ega
honom till krona och konungadöme förordna, till
att land råda och rike styra, lag styrka och frid
hålla. Då är han dömder till Upsala öde.»

<i>Eriksgata.</i> Ordet eriksgata synes betyda en färd
kringom allt riket. Bokstafven <i>e</i> betyder, när den
sålunda är förenad med ett annat ord, <i>allt.</i> Man har
äfven velat härleda namnet af konung Erik den helige,
om hvilken det heter, »att han for kring om allt
sitt rike på rätt konungslig väg». Men då vi veta
om Ragvald Knaphöfde, att han blef ihjelslagen af
Vestgötarna, då han red sin eriksgata genom deras
land, visar detta, att saken var äldre.

Om eriksgatan står det i ofvan nämnda lag att läsa:

»Nu eger han (konungen) eriksgata rida. De ega honom
följa, gisslan sätta och eder svärja; och han eger
dem lag gifva och frid svärja. Från Upsala ega de
honom följa och till Strengianäs. Der ega Södermän
att vedertaga och honom med grud<footnote>
Grud betyder frid.</footnote> och gisslan till
<i>Svintuna</i><footnote>
Svintuna heter nu <i>Krokek</i> och ligger på Kolmården på
gränsen mellan Östergötland och Södermanland. Fordom
kallades trakten söderut härifrån <sp>Svintunabyggden</sp>. Vid
Krokek låg under katolska tiden ett kloster.</footnote>
följa. Der skola Östgötar honom med
sin gissla möta och följa genom land sitt, och så
till midjan skog Holaved<footnote>
Måhända der, som gästgifvaregården <i>Hester</i> nu
ligger, vid norra ändan af sjön <sp>Sommen</sp>.</footnote>.
Der skola Småländingar
honom möta och följa till <i>Junnabeck</i><footnote>
En å vid Jönköping.</footnote>. Der ega honom
Vestgötar möta med grud och gisslan och följa till
<i>Ramundaboda</i><footnote>
Ramundaboda heter nu <i>Bodarna</i> och ligger på
Tiveden. Här var under katolska tiden liksom vid
Krokek ett kloster.</footnote>.
Der skola honom Nerikar möta och följa
honom genom land sitt, och så till <i>Uphoga</i><footnote>
Nu <i>Opboga</i> ström eller <i>Arboga</i>-å.</footnote>. Der
skola Vestmän honom med grud och frid möta

och följa honom till <i>Östensbro</i><footnote>
Östensbro gick öfver <i>Sagån,</i> som var gränsen mellan
Vestmanland och Upland.</footnote>. Då är den
konungen till land och rike lagligen kommen med
Uppsvear och Södermän, Götar och Guter och alla
Småländingar. Då hafver han ridit rätt eriksgata.»

<i>Kröningen.</i> Vi låta den anförda lagen tala.

»Då eger han af erkebiskop och lydbiskopar till
krona vigas i Upsala kyrka. Sedan är han berättigad
konung vara och krona bära; då eger han Upsala-öd och
dulgadråp<footnote>
Då man ej kunde upptäcka gerningsmannen till
ett begånget dråp, kallades det <sp>dulgadråp</sp>.
För ett sådant erlade häradet, der det var
begånget, böterna.</footnote> och danaarf<footnote>
D. v. s. arf efter utländsk man, som dog i
riket utan att ega arfvingar.</footnote>; då må han tjenstemän sina
län gifva. Varder han god konung, då låte Gud honom
länge lefva.»

<i>Konungens pligter.</i> Enkla, men innehållsrika äro orden
om dem i ofvan nämnda landskapslag. »<sp>Han skall land
råda och rike styra, lag styrka och frid hålla</sp>.»

Konungens pligt att <sp>lag styrka</sp>, d. ä. upprätthålla,
innefattar hans ursprungliga egenskap af högste
domare.

Konungens plikt att <sp>frid hålla,</sp> d. ä. upprätthålla,
innefattar så väl att upprätthålla ordning och
säkerhet inom landet som att försvara det mot
anfallande fiender. I detta fall uppbådades folkhären
med budkafle, nu såsom tillförene.

<i>Konungens rättigheter.</i> De äro äfven i ofvan nämnda
lag angifna. Hans rätt till Upsala öd var en ibland
de vigtigare. Vi veta att Upsala öd bestodd af spridda
egendomar i alla landskapen. Den yngre Vestgötalagen
talar om gods, som tillhöra Upsala öd. Att konungarne
utom dessa gods kunde ega enskilda arfvegods, är
naturligt, och vi hafva sett det vid ett och annat
tillfälle. Med dessa gods underhöllo konungarne sitt
hof.

Konungen hade äfven rätt till böter. Han skulle
nämligen försonas för bruten fred (brott), såsom
fredens högste vårdare och upprätthållare. I vissa
mål tillföllo konungen böterna odelade, i andra
skiftades de mellan honom och andra rättsegare.

<i>Skatterna</i> voro i Sverige ursprungligen frivilliga
gåfvor. Så heter det om Frej i Ynglingasagan, »att
han var kallad drotten af Svearna och tog <i>skattgåfvor</i>
af dem». När konungen drog ut i härnad (ledung)
eller när han for omkring på ting eller gästning,
gjorde folket sammanskott. Småningom började dessa
årligen utgå, äfven sedan konungen förblef hemma,
och kallades till följd derutaf <i>ledungslama</i> och
<i>tingslama</i>. Ordet <sp>lama</sp> betyder egentligen <sp>förfall,</sp>
så att sjelfva namnen ledungslama och tingslama
beteckna, att skatterna utgingo, äfven om förfall
hindrade, vare sig härnaden eller tinget. Skatten,
som utgick till konungens underhåll på resor i landet,
kallades <i>gengärd.</i>

Men hvarje fullsutten bonde gick lika i skatten. Den
som egde mindre åker och boskap, än att han kunde
anses fullsutten, betalade half skatt.

<h1>Folkungaätten.</h1>

Redan under Inge den äldres regering gjorde sig
denna slägt känd genom sin dåvarande hufvudman <i>Folke</i>
den tjocke, som var gift med en dotter till konung
Knut den helige i Danmark. Denne Folkes sonson
var <i>Birger Brosa,</i> Knut Erikssons jarl, hvilken vi
förut omtalat. Hans brorson <i>Ulf Fasi</i> var jarl först
hos Knut Johansson långe, som äfven skall tillhört
Folkungaslägten, och sedermera hos Erik XI, samt
fick till efterträdare i jarladömet sitt syskonbarn
<i>Birger</i> jarl till Bjälbo. Slägten hade sina stamgods
i Östergötland, men var för öfrigt vida spridd. Dess
utgreningar synas af slägttaflan å nästa sida.

<h2><small>1.</small></h2>

<h2>Birger jarl och Valdemar.</h2>

<h2><small>Valdemar Birgersson väljes till konung.</small></h2>

Med konung Erik Eriksson utslocknade den Erikska
konungaätten, liksom den Sverkerska hade utgått med
konung Johan Sverkersson. Der fans således nu ingen,
som med full arfsrätt kunde träda till riket.

Riket var dock icke arfrike, men derigenom att man
alltid valde son efter fader kunde det få utseende af
att vara ett arfrike. Att man på grund af slägtskap
med konungahuset kunde göra anspråk på konungadömet
och att sådana anspråk under den förflutna tiden
verkligen gjordes, derpå hafva vi sett flere exempel.

Nu funnos många bland de stora slägterna, i synnerhet
folkungaslägterna, som genom slägtskap med de
utslocknade konungahusen och genom det anseende de
åtnjöto samt sin stora rikedom kunde uppträda med
anspråk på den lediga konungakronan. Mycken oro och
många strider syntes derför följa på den fromme konung
Eriks död.

Låtom oss kasta en blick på de män, som nu stodo
närmast omkring tronen, och så nära, att de kunde göra
sina anspråk gällande på någon grund af arfsrätt.

Först visar sig då för oss den mäktige och ansedde
jarlen, Birger till Bjälbo. Han befann sig, som vi
veta, vid tillfället af konungens
<img>
död i Finland, der han varit vid pass ett halft
år, när underrättelsen om konungens död träffade
honom. Inom sig närde jarlen troligen tanken att
en gång pryda sitt hufvud med svenska kronan, och
den tanken kunde lätt födas hos en man, som var
medveten om sin stora makt och som redan i sjelfva
verket var innehafvare af makten. Befryndad var han
äfven med konungahuset, såsom gift med den aflidne
konungens syster. Något arfsanspråk på kronan kunde
han emellertid på grund af denna slägtskap icke göra
till förmån för sig sjelf, men väl till förmån för
sin son, som naturligtvis innehade moderns anspråk.

Näst efter jarlen kommer <i>Knut Magnusson.</i> Han var son
af <i>Magnus Brok,</i> hvilken såsom dotterson af konung Knut
Eriksson egde anspråk på tronen. Med dessa från fadern
ärfda anspråk förenade Knut dem, hvilka han kunde ega
såsom dotterson af Knut Johansson långe, hvilken vi
påminna oss för en tid var Sveriges konung<footnote>
Se i afseende på slägtförbindelserna Erikska ättens
slägttafla.</footnote>

En son af densamme Knut långe lefde ännu. Han hette
<i>Filip</i> och uppträdde, på grund deraf att fadern varit
konung, äfvenledes med anspråk på den lediga kronan<footnote>
Var hans moder syster till konung Erik, såsom den större Rimkrönikan
gifver vid handen, så hade han äfven deruti en rättsgrund för
sina anspråk.</footnote>.

Med samma rätt, som de här nämnde, kunde äfven de
uppträda, hvilka liksom Birger jarl voro gifta med den
aflidne konungens systrar, om icke för sig sjelfva,
så för sina barn.

Huru desse män skulle förlikas om det blifvande
konungavalet, var svårt att afgöra. Ett inbördes krig,
hvars olyckor man väl kunde draga sig till minnes
från den aflidne konungens ungdom, stod för dörren.

Men det fans i Sverige då en man, som på ett afgörande
sätt ingrep i sitt lands öde. Det var <i>Ivar Blå</i> på
<sp>Gröneborg</sp>. Han var en erfaren, vis och försigtig
man, dertill mäktig och af mycket anseende inom alla
folkländerna.

Han insåg de faror, som hotade riket, och beslöt att
förebygga dem. Ett raskt och bestämdt uppträdande
syntes vara rätta sättet att ifrån början afskära de
särskilda partiernas planer, och i enlighet dermed
handlade herr Ivar.

Omständigheterna tycktes äfven gynna den redlige och
välsinnade mannen. Det var nämligen den tid på året,
då folket strömmade till distingsmarknaden i Upsala,
och det var derför lätt att åstadkomma ett möte för
konungaval. Huru på detta möte tillgick, huru herr
Ivar framstälde sin sak, derom veta vi intet. Man
kan dock taga för gifvet, att de lagliga formerna
för konungaval följdes. Åtminstone gjordes deremot
inga anmärkningar sedan.

Ivar föreslog för de på tinget församlade att taga
den unge Valdemar, Birger jarls son, till konung. Att
hans arfsrätt och det stöd, han såsom konung kunde
påräkna af sin fader, varit de förnämsta

grunderna för Ivars förslag, dertill kan man sluta
af hvad han sedermera yttrade till jarlen.

Ivars förslag mottogs med bifall, och Valdemar blef
vald till konung. Det skedde på åttonde dagen efter
konung Eriks död eller den 10 Februari 1250, och var
Valdemar då tio år gammal.

Jarlen befann sig, när detta skedde, ännu i
Finland. Vi veta redan, att bud sändes till honom
med tidender om konung Eriks död, och det är
sannolikt, att samma bud medförde underrättelsen om
konungavalet.

Vare härmed huru som helst, säkert är att jarlen i
Finland fick underrättelsen om både det ena och det
andra. Och den mäktige mannen upplågade af häftig
vrede öfver hvad han fick höra. Han var den förste
mannen i riket, hvem djerfdes afgöra om tronföljden
honom ohördan? Hans egen son, sade man, var vald till
konung! -- Hvem djerfdes ingripa i hans rättigheter
som fader och honom ohördan förfoga öfver hans sons
öde? -- Detta var något, som högligen förbittrade
jarlen. Hade han dertill sjelf hyst tankar på
konungakronan -- något som med hans kraft och stora
egenskaper förefaller ganska sannolikt -- skulle denna
omständighet i sin mån bidraga att väcka harm i hans
själ. Man hade vid afgörandet af rikets vigtigaste
angelägenhet helt och hållet förbigått den man,
som höll hela rikets öde i sin hand.

Mörk var jarlen till sinnes, när han lemnade Finland
och begaf sig till Sverige. Man kunde väl se, att
något tyngde på hans stolta själ. Må hända rufvade
hos honom tanken att göra om alltsammans.

Hemkommen till Sverige, sammankallade han de af
landets store, som varit närvarande vid det bråda
konungavalet. I skarpa ordalag förebrådde han de
församlade herrarne hvad de dristat sig att företaga
under hans frånvaro. »Mig oåtspord», sade han, »hafven
I tagit eder ett sådant värf före att kora min son
till konung, ett barn, som hvarken kan råda för sig
sjelf eller andra. Hvem är den» -- så slutade den
vredgade jarlen -- »som vågat taga sig slikt före?»

Herr Ivar steg fram och besvarade jarlens ord. »Det
har jag gjort», sade han. -- »Vi veta att du är en
gammal man, närmare att dö än din son. Han är af
konungastam och ättboren till riket. Men är det nu så,
att hvad som skett misshagar dig, så tag din son igen,
och gör af honom hvad du vill. Vi månde väl veta att
få oss en konung honom förutan.»

De uttalade orden syntes på jarlen göra ett djupt
intryck. Han förblef tyst en stund, liksom om han
begrundat något inom sig. Slutligen frågade han:
»Och hvem viljen I då taga till konung?» -- Herr Ivar
svarade: »Under den kjortel jag bär skulle jag väl
ock kunna framskaka en konung!»

Till dessa ord af herr Ivar svarade jarlen intet. Men
det som var gjordt fick bestå. Valdemar förblef
konung och jarlen styrde riket såsom han begynt
redan under konung Erik.

Minnet af Ivar Blå på Gröneborg och hans deltagande
i dessa händelser lefde länge på folkets mun, tills
det slutligen upptecknades och infördes i stora
Rimkrönikan, som sammanskrefs hundrade år efter hans
dagar.

Ännu kan man vid Svingarnsfjärdens och Hagavikens
stränder få höra talas om »Blåknapen och Borgön eller
Knapholmen», såsom Ivar Blå och den holme, der hans
borg en gång stod, nämnas på folkets läppar.

Midt emellan Näs och Vallbylandet, ungefär en half
mil från Enköping, reser sig högt öfver sjön
den till omfånget obetydliga »Borgön», och några
lemningar efter murar, på sina ställen två famnar
höga, finnas der ännu. Kyrkodörrarna i Vallay skola en
gång fordom -- säger man -- hafva setat som borgportar
här på Blåknapens holme och dörren till sakristian
varit källardörr dersammastädes.

Sedan konungavalet sålunda var stadgadt, skyndade
jarlen att på allt sätt arbeta för betryggandet och
stadfästandet af sonens krona.

I April månad år 1251 förrättades i Linköpings
domkyrka<footnote>
Upsala domkyrka hade hemsökts af brand. Må hända
var det derför som kröningen ej förrättades der. Både
denna kyrka och den i Linköping voro dock ännu under
byggnad.</footnote> den unge konungens kröning. Han var den
andre konungen, som der kröntes, ty af de föregående
har endast konung Johan Sverkersson blifvit krönt
der. Hvarest konung Erik Knutsson kröntes, vet man
icke, och hans son konung Erik Eriksson mottog helt
visst kronan i Upsala.

På sin kröningsdag utfärdade Valdemar ett öppet bref,
hvari han »med samtycke och bifall af sin käre fader
och moder» skänker tvänne hemman <sp>Eaby</sp> och <sp>Sätuna</sp>
med allt hvad dertill hörer, både löst och fast,
samt en hans gård i Linköping till inrättandet af
ett kanikembete vid Linköpings domkyrka.

<b>Birger jarl, riksföreståndare.</b>

Valdemar var sålunda blifven Sveriges konung, men
den verklige utöfvaren af konungamakten förblef hans
fader, <i>Birger jarl</i> till Bjälbo.

Samtidigt med Valdemars kröning beslöt Birger att
fullborda den aftalade giftermålsförbindelsen mellan
sin dotter Richissa och den norske tronföljaren,
den unge, raske och ädle konung Hakon.

Hakon var son af den konung Hakon, som gjorde det
bekanta tåget till Vermland och som hade mötet med
Birger jarl vid Götaelfven sommaren 1249. Vi veta af
det föregående, att konung Hakon redan hösten 1248
sände bud till jarlen med anhållan om hans dotters
hand för sin son och att jarlen med synnerligt
nöje mottog denna konungens anhållan, ehuru den
fiendtliga stämningen emot Norge, som rådde i Sverige
och hos konung Erik för Vermlandstågets skull, då
icke var gynsam för den saken. Följande sommaren,
när förlikningen var

ingången med Norges konung, blef dock så aftaladt om
giftermålet, att det skulle vinna sin fullbordan,
när konungen och jarlen funno tiden dertill läglig.

Sedan dess hade nu nära två år förflutit. Konung Erik
i Sverige var död, jarlen var i sjelfva verket rikets
konung, fast hans son bar namnet, och jarlen beslöt nu
att skicka sin dotter till Norge. Må hända bidrog den
oro, Birger ej kunde undgå att hysa för den närmaste
framtiden, i sin mån att hos honom framkalla
längtan efter en säker och pålitlig förbindelse med
grannkonungen. Ty okunnig var jarlen säkert icke
om det stora missnöje, som rådde hos hans fränder,
hvilka gått miste om konungakronan. Att de skulle
vända sig till Norge om hjelp, var ej heller svårt att
tänka sig. Sådant hade skett förr, och Filip Larsson,
den halshuggne Holmgers trogne vän och stöd, som nu
förenat sig med Knut Filipsson och Magnus Knutsson,
hade länge uppehållit sig i Norge.

Med den prakt och ståt, som tillkom jarlens dotter
och konungens syster samt en blifvande drottning,
lät Birger sin dotter draga till Norge. Biskoparne
<i>Lars</i> från Skara och <i>Magnus</i> från Vesterås samt den
unge ridderlige <i>Carl Ulfsson,</i> Ulf jarl Fasis son,
och dertill flere förnäme herrar med sina män bildade
den kungliga brudens lysande följe.

Följande året 1252 firades i Opslo i Norge bröllopet
med alla de högtidligheter, som vid dylika tillfällen
denna tid voro brukliga.

Medan i Opslo allt var glädje och gamman, och konungen
och hans son med herr Carl Ulfsson och de öfrige
svenska herrarne vexlade löften om fortfarande fred
och vänskap de båda rikena emellan, reddes der till
i de svenska herrarnes hemland blodiga strider.

Det var naturligt, att de öfrige herrarne, Filip
Knutsson och Knut Magnusson, ej genom hvad som skett
skulle uppgifva sina förhoppningar på kronan. Den
raskhet och beslutsamhet, som Ivar Blå och de med
honom liksinnade hade utvecklat, öfverraskade dem,
men afväpnade dem icke. För ögonblicket måste de
dock vika. Ty mot jarlen var deras makt för ringa,
att de skulle kunnat genast uppträda mot honom i
öppen strid. De lemnade derför landet och drogo till
Norge till konung Hakon. Knut Magnusson kom först. Han
anlände till Norge samma år som Valdemars kröning egde
rum. Först om våren 1252 ditkom äfven Filip Knutsson
och Filip Larsson. Hos konung Hakon hoppades de få
råd och hjelp att eröfra från jarlen riket, menande
sig till det hafva lika god rätt som Valdemar.

Konung Hakon hade dock i troget minne hvad som blef
aftaladt och öfverenskonamet mellan honom och den
svenske jarlen den tid, de underhandlade med hvarandra
vid Götaelfven. De missnöjde herrarne funno derför
intet af hvad de sökte hos honom.

De begåfvo sig då till Danmark och derifrån till
Tyskland för att försöka, om de der skulle hafva
bättre framgång.

Öfver allt der de drogo fram värfvade de folk,
förnämligast i

Tyskland. Sedan de sålunda fått tillsammans en tillräcklig
härsmakt, drogo de till fäderneriket att kämpa med
jarlen om kronan. Der slöto sig många af deras fränder
till dem, så att deras hop betydligt förstärktes.

Utan att möta något motstånd drogo herrarne allt
längre upp i landet. Men vid <i>Herrevadsbro</i><footnote>
Så väl i Vestergötland som i Vestmanland finnes
ett Herrevadsbro; det förra vid <sp>Säve</sp>-ån i <sp>Norunga</sp>
sockan af <sp>Gäsene</sp> härad, det senaje vid
<sp>Kohlbäcks</sp>-ån i <sp>Kohlbäcks</sp> socken i <sp>Snäfringe</sp> härad.

Må hända har deras åsigt mera sannolikhet för sig,
som förlägger stället till Vestergötland, ensamt på
den grunden, att man svårligen kan förklara, huru
Birger kunde låta fienden obehindradt framtränga
ända in i hjertat af Svealand. Dock kan det icke med
säkerhet afgöras, hvilketdera stället är det rätta, ty
man känner i allmänhet alldeles för litet om de båda
partiernas ställning till hvarandra för att af den
kunna draga någon slutledning. På båda ställena finnas
minnesmärken, häntydande på att märkliga händelser der
en gång timat. Vid Kohlbäcks å ser man till och med
märken efter forskansade läger på ömse sidor om ån;
men dessa tillhöra helt visst 1400-talet.</footnote> var Birger
dem till mötes med en här. På ömse sidor om bron stodo
de här mot hvarandra, tills slutligen folkungaherrarne
föllo i Birgers våld.

Birger förfor strängt, men kallblodigt och raskt
med de fångna herrarna. Han lät halshugga dem
allesammans. Likaledes förfor han med tyskarna,
men de fleste svenska gaf han fred.

Trygghet återvände i landet, och ingen vågade efter
den dagen sätta sig upp emot jarlen.

Birger synes dock sjelf inom sig gjort sig
förebråelser öfver den grymhet, han visat mot
sina fränder. Åtminstone har han omedelbart efter
denna händelse anhållit hos påfven om aflösning och
förlåtelse. Det påfliga brefvet är dateradt den 23
Oktober 1252. »Då vi förnummit» -- säger häri påfven
-- »eder längtan att i hjertats renhet framlefva edra
dagar, så meddela vi eder aflösning och förlåtelse för
alla de synder, som I med ångerfullt hjerta hafven
bekant eller skolen bekänna inom tre månader efter
mottagandet af detta bref.»

Några dagar förut (den 21 Oktober) affärdade samme
påfve ett bref till Upsala erkebiskop och hans
lydbiskopar med uppmaning att bistå konungen och
jarlen mot fridstörarne och upprorsmännen.

En af de mest framstående bland Folkungarna vid denna
tid var Carl Ulfsson, vanligen kallad junker Carl,
son af den Ulf Fasi, som före Birger till Bjälbo var
konung Eriks jarl.

Sedan han fullbordat det ärofulla uppdraget att
ledsaga jarlens dotter till hennes kungliga brudgum,
återvände han med de öfriga herrarna till Sverige.

Här förmäles ej vidare om honom, förr än han nämnes
såsom en af höfdingarna för jarlens här, då denne
stod i begrepp att tillsammans med norske konungen
börja krig med Danmark<footnote>Härom se längre fram.</footnote>.

Men det unga, ridderliga sinnet, törstande efter
bragder och ära, fann ej ro hemma, der jarlen med
kraftig hand hägnade om friden. Kommo så tid efter
annan berättelser från andra sidan Östersjön, huru

de kristne der måste kämpa blodiga strider mot de
vilda hedningarna -- och allt mera började hos junker
Carl det beslut stadga sig att draga dit bort öfver
hafvet och der vinna stridernas ära, ovansklig,
emedan den sak, för hvilken han gick att kämpa,
var helig och ovansklig.

Det var tyska ordens riddare, som nu kämpade med
de hedniska <i>Lithauerna</i><footnote>
Ett folk af slavisk stam, som numera lyder under
Ryssarna.</footnote>. Sedan de, på uppmaning
af en polsk hertig, kommit honom till hjelp
mot <i>Preussarne</i><footnote>
Likaledes ett slaviskt folk.</footnote>, satte de sig så småningom i
besittning af hela deras land eller det sedermera
s. k. <sp>Ost-Preussen</sp>.

Vi veta, att förut i Lifland fans den så kallade
Svärdsorden. Denna måste redan 1237 anhålla att
få ställa sig under den tyska ordens beskydd, så
att denna tillsatte ordens härmästare och sålunda
medelbarligen herskade äfven öfver Svärdsordens länder
eller Estland, Lifland och Kurland.

Till dessa tyska ordens riddare var det nu som den
unge Carl Ulfsson begaf sig. En stor del af sina
gods och gårdar<footnote>
Ett påfligt skyddsbref för denna skänk, dateradt
den 15 Mars 1262, uppräknar <sp>Myrbiv, Tullegarn, Abyn,
Louensunt, Losteon, Hekebyn, Bershamer, Svolstede</sp>
bland dem, som tillföllo orden.</footnote>
gaf han åt tyska orden, och sin
sätesgård Sko skänkte han åt Cisterciensersystrarna i
Skokloster. Troligen lemnade han omedelbart derefter
landet.

Hans bana blef glänsande, men kort.

Någon tid efter junker Carls ankomst inlupo
underrättelser till riddarne, att en väldig här
Lithauer inbrutit i deras land. De rustade sig derför
att genast draga ut emot dem. Före aftåget tillsporde
de den nyanlände svenske riddaren, »om han ville
draga ut med dem i striden eller om han hellre ville
bida dem hemma?»

»Jag vill med eder i striden», svarade junker Carl,
»jag kan väl göra någon hedning omak. Må min hjelm
klyfvas och min brynja slitas af de hedna männen,
om jag dermed vinner bot för mina synder. Gud kan ock
vilja, att jag går bevarad ur striden, och är mig så
skipadt, att jag skall dö, så far jag till himmelrik,
och då har jag ej tappat.» Sedan junker Carl gifvit
detta manliga svar, drog han med riddarhären ut i
striden. Vid floden <sp>Durbin</sp> i Kurland stötte de på
hedningahären.

När då manfallet började blifva på riddarnes sida,
ropade en af bröderna till junker Carl: »Fly junker,
fly, jag säger för visso, vi äro för få till antalet!»
-- Men Carl svarade: »Jag ser ingen af eder fly,
hvarför beder man mig då, att jag skall göra mig
en sådan skam?» Och så gick han ridderligen fram i
striden. Högar af hedningar föllo för hans hand.

Men all riddarnes tapperhet uträttade intet mot de
otaliga fiendtliga hoparna. »Du skall veta, junker»
-- sade då en af riddarne till Carl -- »att vår ordens
regel förbjuder oss att fly, äro vi också blott tre mot

hundra. Den kittel i helvetet väller, han blir
hedningarnes del, men förr än vårt blod kallnar å
jord, är vår själ i himmelrik.» -- »Detsamma är ock
mitt hopp» -- genmälde junker Carl. »Är detta edert
vilkor, så är det också mitt. Flyr ingen af eder,
så flyr ej jag heller.»

Och så fortsatte han med de öfriga riddarna striden,
tills så väl han som de föllo. Hundrafemtio riddare
och bland dem junker Carl lågo på valplatsen.

Utom Valdemar, den unge konungen, egde jarlen ännu tre
söner. Den som var i ordningen näst efter Valdemar
hette <i>Magnus,</i> den tredje i ordningen var <i>Erik,</i> den
fjerde och yngste var <i>Bengt.</i>

Den unge konungen fick sin särskilda »tuktomästare»
eller guvernör och sin egen hofstat. De öfrige sönerne
fingo ock hvar sin del af gods och gårdar.

Men redan i gossarnes lekar kunde man skönja, huru
de två, Magnus och Erik, jemt höllo tillsammans,
liksom de i mannaåldern skulle komma att göra.

Birger hade fast till ögonmärke att bevara riket
inom sin ätt. Han hade den föregående tidens oro för
ögonen, kunde väl minnas striderna mellan tvistande
konungaätter, och för att vinna så väl en säker
besittning af tronen för sin ätt som en säkar fred
i riket, tog han ett steg, som dittills var en nyhet
i vårt land.

Han begärde nämligen år 1255 af påfven rättighet
att tilldela sina yngre söner vissa delar af riket,
»hvilket vore honom lagligen tillfallet». De skäl
Birger anför äro de ofvan nämnda eller, såsom det
heter i brefvet, »på det att derigenom må förebyggas
det förderf för de trogna och de vådor för själarna,
som utan en sådan inrättning skulle kunna inträffa.»

Det var naturligt, att påfven gerna skulle lemna
sitt bifall till saken, blott och bart derför att
saken lemnades till hans afgörande, och han sålunda
fick ett tillfälle att visa öfverlägsenheten och
fullkomligheten af sin himmelska ståthållaremakt. --
Hvad Birger åsyftade, vann han dock endast till en
del. Hans söner stäldes visserligen som ett slags
regerande furstar ofvanom rikets store, men striderna
efter hans död uteblefvo ej för det. Birger anade
ej, att de kunde och skulle utbryta mellan hans egna
söner och att konungaätternas strider skulle följas
af brödrastrider.

Likvist hade Birger för ögonen, hade till och med
på rätt nära håll sett, till hvilka olyckor slik
delning af riket kunde leda. Danmark och dess inre
oro just vid denna tid -- såsom vi här nedan få se --
var derpå ett talande exempel. Men må hända ansåg
han faran mindre hos oss än hos nabon.

Emellertid fingo ej hans söner tillträda sina delar af
riket, medan jarlen lefde. Först mot slutet af hans
lefnad nämnes Magnus i ett af hans bref såsom <sp>hertig</sp>
(af <sp>Södermanland</sp>), men Erik nämnes blott <sp>junker</sp> och
Bengt <sp>scholaris</sp>.

Vi må dock ej tro, att desse hertigar blefvo
sjelfständiga furstar. De skulle alltid stå under
konungen, såsom deras och de öfrige undersåtarnes
gemensamme herre.

<b>Birger jarl och konungarne i Norge och Danmark.</b>

Fram på sommaren år 1253 seglade en flotta af många
skepp fram genom utloppet af Göta elf och lade till
på kusten af Hisingen vid Lindholmen<footnote>
På en holme, som genom en arm af Göta elf är
skild från den fordom s. k. svenska Hisingen, har
man på ett högt berg anmärkt lemningar efter murar,
vallar och grafvar.</footnote>. Det var en
norsk flotta och ombord var den norske konungen sjelf,
den gamle Hakon tillika med sin son.

Vid samma tid kom antågande från landsidan Birger
jarl med en här af 6,000 man. Han slog läger på
<sp>Gullbergsed,</sp> der som Mölndalsån utfaller i Göta
elf. Bland de många svenska herrarna i jarlens följe
och höfdingarna för hären såg man äfven den unge, här
ofvan omnämnde junker Carl Ulfsson. Desslikes var hos
jarlen en främling från andra sidan Östersjön. Det var
en rysk furste, <i>Andreas Jaroslowitsch.</i> Han var broder
till den af oss redan kände Alexander Newsky. Andreas
hade måst lemna sitt rike för Mongolerna, hvilka då
beherskade Ryssland. I Sverige blefvo den flyktande
fursten, äfvensom hans gemål, gästfritt mottagna af
jarlen.

Så fort jarlen hade anländt, infann sig hos honom
den unge konung Hakon, hans måg, för att helsa honom
välkommen. Följande dagen sammanträdde Birger och
den gamle konungen och samtalade med hvarandra.

Orsaken till detta möte mellan Birger och den
norske konungen var ett beslut att gemensamt tukta
Danmark. Till följd af fiendtligheten mellan Danmark
och Lybeck under de föregående åren hade den norska
handeln lidit betydligt. Jarlen åter var högeligen
missnöjd öfver det understöd, de upproriske herrarne
fått i Danmark. Dertill hade danske och lybske
sjöröfvare gjort vattnen osäkra samt öfverfallit och
plundrat både norska och svenska skepp. Lybeckarne
hade emellertid skyndat att återställa det fredliga
förhållandet mellan sig och de båda nordiska rikena.

Med Danmark var ej saken så lätt afgjord. Konung
Hakon fordrade ersättning för den lidna skadan,
men konung <i>Abel</i> i Danmark ville ej gå in derpå. Redan
föregående året hade Hakon och Birger haft ett möte
med hvarandra vid Götaelfven och der öfverenskommit
att inom tolf månader utrusta här af bägge rikena
mot Danmark. Och nu hade de sammanträffat med
sitt folk att sätta det fattade beslutet i verket.

Men innan de förbundne hunnit bryta upp, ankom från
Danmark en beskickning af tvänne biskopar och femton
riddare. De lade upp i elfven ofvanom Gullbergsed
och började så underhandla med jarlen

och konungen. Abel var ej mera konung i Danmark, det
var hans broder <i>Christofer</i><footnote>
Om hvälfningarna i Danmark se längre fram!</footnote>,
och han var betänkt på
att förekomma det hotande anfallet från de förbundna
rikena.

Vid sammanträdet, som egde rum midsommaraftonen,
visade det sig, till Norrmännens stora förundran, att
jarlen förändrat tankar. Han rådde nu till fred och
förlikning med Danmark. Man vet ej rätt hvad det var,
som omstämt jarlen, om det var den timade förändringen
inom Danmark, eller något annat. Emellertid föreslog
konung Hakon såsom fredsvilkor, att Danskarne
skulle ersätta all skada, som Norrmännen lidit, och
Norrmännen å sin sida likaledes ersätta Danskarne
deras lidna skada; följande höst skulle en del af
betalningen ske, och norske konungen få Halland som
pant på återstoden.

Sedan dessa vilkor blifvit å ömse sidor antagna,
aflägsnade sig de danske herrarne, och äfven konung
Hakon och jarlen drogo hvar till sitt.

Om hösten sände konung Hakon en man vid
namn <i>Aslak,</i> försedd med de penningar Norge
borde erlägga. Men från Danmark kom ingen.

Aslak begaf sig då upp åt Sverige till Birger jarl,
för hvilken han omtalade, huru Danskarne bedragit
Norrmännen: »Den danske konungen» -- sade jarlen --
»vill hafva uppskof med ärendet till nästa sommar; då
böra konungarne sjelfve uppgöra saken sins emellan i
godo och förlikas. Och är det min tanke» -- så slutade
jarlen -- »att det sättet är det bästa för tvistens
afslutande, hvarför jag för min del tillstyrker
detsamma.»

Till följd häraf blef följande sommar 1254 ett nytt
möte, pä samma ställe som förra gången, der så väl
Christofer från Danmark och Hakon från Norge som
Birjer jarl infunno sig, och der jarlen uppträdde
som medlare. Men någon fred och förlikning blef icke
heller den gången sluten.

Sedan derför konung Hakon 1256 om sommaren gjort
ett härjande infall i Halland, seglade han 1257 med
sin flotta ned emot Öresund och lade till invid
Köpenhamn. Konung Christofer skickade genast bud
till honom med tillkännagifvande af sin önskan att
sluta fred, och följden deraf blef ett stillestånd,
hvarunder man bedref underhandlingarna.

Och sändebud gingo fram och åter mellan båda
konungarna under flera dagars tid. Dock uträttades
härmed föga. Tvärt om började under sjelfva
ordvexlingen sinnena upphettas, så att det såg ut,
som om en fredlig lösning af saken gjordes allt mer
och mer omöjlig.

Slutligen framstod erkebiskop <i>Einar</i> af Trondhjem, en
fredälskande man, med det förslag, att man å hvardera
sidan skulle uppräkna samt värdera och uppskatta den
skada man lidit. Konung Christofer antog detta förslag
med vilkor, att han skulle först få uppgifva sina och
sina undersåtars förluster. Konung Hakon gick äfven
in derpå och ansåg

sig kunna göra det, enär den, som afgjorde i sista
hand, väl hade fördelen på sin sida.

Emellertid beredde sig Norrmännen att möta Danskarnes
fordringar med ännu större. Men härunder ankom från
konung Christofer bud med det tillkännagifvandet,
att han eftergaf allt tilltal och alla fordringar på
ersättning för hvad Danskarne lidit.

Det var ett drag af storsinthet, som ovilkorligen
skulle göra intryck på konungen af Norge. Må hända
hade konung Christofer också beräknat, att han just
på detta sätt bäst skulle vinna sitt syfte, och så
gjorde han äfven. Konung Hakon lät sig ej öfverträffas
i ädelmod. Han lät alla sina ersättningsanspråk falla,
och de voro dock mycket större än Chistofers.

Sedan sålunda stridsfrågan var afgjord, begaf sig
gamle konung Hakon i land till Christofer, som mottog
honom i sitt tält, der de båda konungarne drucko
tillsammans. Följande dagen var Christofer gäst hos
Hakon på hans skepp. Ett freds- och vänskapsförbund
knöts då mellan Christofer och Hakon, och till
befästande deraf beslöts, att Håkons son Magnus skulle
gifta sig med Christofers brorsdotter Ingeborg.

Det året var Birjer jarl, med unge konung Valdemar
och många förnämliga herrar, i Kungs-Lena.

Ej långt från Kungs-Lena kyrka i Vestergötland
ligger ett sädesgärde, som kallas <i>slottsgärdet.</i> På
en höjd der i gärdet synas lemningar efter forntida
byggnader. Man ser der rundelar efter torn, men
numera öfverväxta med gräsvall, äfvensom lemningar
efter källare och grundmurar. En del af dessa synes
tillhöra yngre tider, och traditionen förmäler, att
grefve Per Brahe här begynt bygga ett stenhus, men
af någon orsak upphört dermed, då grundmurarna voro
färdiga. Troligen ville han på den gamla byggnadens
grund uppföra det nya huset. Må hända äro de äldre
lemningarna minnesmärken efter den byggnad, som fans
här den tid, med hvilken vi sysselsätta oss.

Jarlen sände bud till Norge till sin svärson,
den unge konung Hakon, med anhållan att han ville
gästa hos honom på Kungs-Lena. Den unge konungen
mottog inbjudningen och begaf sig på väg. Vid Lödöse
mötte honom konung Valdemar, hvarpå de -- det var i
dymmelveckan -- tillsammans redo upp till Kungs-Lena.

Här blef Hakon på det vänligaste emottagen af jarlen,
och glädje och vänskap framlyste i allt både å värdens
och gästens sida -- och så plägade det alltid vara
vid dessa fränders möten. Jarlen hade äfven före
Norrmännens ankomst tillsagt sina män att bemöta
Norrmännen väl och vid lifsstraff förbjudit att kalla
dem för baggar.

Konung Hakon var af ett öppet och frimodigt sinnelag,
dertill mycket vänsäll, så att han var af alla
högt älskad, icke minst af svärfadern. Påskdagen
i Kungs-Lena kyrka, då man efter tidens sed skulle
offra inför altaret åt presten, gingo jarlen och de
båda konungarne fram, jarlen och Valdemar på ömse
sidor om Hakon.

Gingo så påskdagarna till ända. Föga kunde då jarlen
eller någon annan under de glada och festliga dagarna
på Kungs-Lena ana, att det var sista gången man
fröjdade sig tillsammans med den ädle och intagande
norske konungen och att hans undergång var så nära
för handen.

När Hakon återkommit till Norge, drog han en dag ut på
jagt med sitt folk och hundar, såsom han ofta plägade
göra, ty det var ett nöje, som han högt älskade. Om
qvällen, när han kom hem, insjuknade han häftigt,
och blott ett par dagar derefter var han död.

Man kan lätt föreställa sig de omgifvande männens
sorg. Större var dock faderns, den gamle konung
Håkons, och svärfaderns, den svenske jarlens.

Vi hafva sett, att Birger jarl icke oväsentligt
bidrog till den fredliga lösningen af stridsfrågan
mellan de danske och norske konungarna. Han beskyldes
derunder af Norrmännen att för mycket hålla med
Danskarna, utan att dock derigenom på minsta sätt det
goda förhållandet stördes mellan Sverige och Norge.

Sjelf ingick jarlen kort derefter fred och förlikning
med konung Christofer utan någon bemedling från konung
Hakons sida.

Mycken oro herskade denna tid i Danmark. Men vi böra,
för att rätt förstå hvad som nu der tilldrog sig,
kasta en blick tillbaka till Valdemar Sejer, med
hvilken Danmarks lysande, men korta storhetstid var
ändad.

Sägnen förtäljer om konung Valdemar, att han en
dag -- det var mot slutet af hans regering, sedan
hans äldste, mest älskade son var död, och han
skiftat riket mellan sina öfriga söner, så att den
äldste skulle vara konung, men de öfrige, ehuru de
fingo hertigdömen, honom underdåniga -- folksägnen
förtäljer nu, att konungen en dag, just som han
skulle stiga till häst, blifvit plötsligen stående
liksom fastnaglad, och att han länge förblifvit i
den ställningen alldeles försjunken i djupa tankar.

Omsider trädde en riddare fram och sporde honom,
»hvad han så djupt grundade på». -- Då for konungen
upp och sade: »Drag genast öfver till Kullamannen,
herr Thord Knutsson, och skaffa mig att veta, hvad det
var jag tänkte på.» Riddaren skyndade bort och frambar
konungens ärende för »Kullamannen», en spåman, som
bodde öfverst på Kullens topp<footnote>
Man påstår att han hetat <i>Thord Knutsson Bonde.</i></footnote>.
Kullamannen svarade:

<poem>
Din herre och konung tänkte uppå,
huruledes det skulle hans söner gå,
när han var gången af lifve.
Men säg honom det för sanningen så,
att örlog och tvedrägt skola de få;
dock skola de alla konungar blifva.
</poem>

När konung Valdemar fått detta svar, skall han
hafva utskrifvit en herredag och gifvit sina söner
de innerligaste förmaningar att lefva endrägteligen
tillsammans som bröder.

Sedan dog konung Valdemar, det var år 1241. Sägnen
vill naturligtvis ingenting annat säga, än att den
gamle konungen kände

inom sig en dunkel aning, att hvad han gjort för
att betrygga freden inom landet, ej skulle bära den
afsedda frukten. Och konungens aning slog in. De
följande bladen af Danmarks historia äro fylda af
inbördes strider, brott, svek och brodermord, så
att det liknade sig till, att riket skulle helt och
hållet upplösas.

Vi veta, huru Danmark under de senare åren af
Valdemar Sejers regering förlorade sina besittningar
kring Östersjön. <i>Erik</i> ville återtaga dem och dervid
göra början med Holstein. Men nu förhöll det sig så,
att hans broder <i>Abel</i><footnote>
Se nedanstående slägttafla:
<img>
</footnote>, som var hertig af Södra
Jutland, var gift med en holsteinsk grefvinna
och hade åtagit sig förmyndareskapet för de unga
grefvarna. Abel vägrade att med sitt folk bistå
konungen och påstod tillika, att han egde Slesvig
såsom ett ärftligt län. Deraf upprann ett blodigt
krig mellan bröderna, som det dock lyckades Erik att
sluta.

Men då Erik derefter gästade sin broder på dennes
slott i Slesvig och allt tycktes godt och väl mellan
bröderna, kommo de att tala om den skada, de tillfogat
hvarandra under kriget. »Du skall komma i håg», sade
Abel, »hurusom för två år sedan, då du plundrade denna
stad, min dotter måste jemte andra fattiga qvinnor
naken och barfotad gömma sig undan i ett skjul.» --
»Käre broder», sade konungen, som var af ett mildare
och öppnare sinnelag än hertigen, »gif dig tillfreds,
ty ännu har jag så mycket, vill Gud! att jag kan
gifva henne

till skor igen» -- »Nej», ropade Abel, »du skall ej
göra det mer!» -- och med detsamma blef konungen
gripen af hertigens män och slagen i bojor, hvarpå
Abel öfverlemnade honom åt ett par af hans bittraste
fiender, »hvilka skulle få göra med honom hvad de
ville».

Dessa förde konung Erik ned till stranden och kastade
honom i en båt, som midt i natten rodde öfver <sp>Slien</sp><footnote>
Viken, vid hvilken Slesvig ligger och af hvilken
det fatt sitt namn.</footnote>
till andra landet, der konungens hufvud afhöggs med en
yxa. Stora stenar bundos derefter fast vid kedjorna
och kroppen, vid hvilken genom ett stycke af huden
hufvudet ännu fasthängde, kastades i sjön.

Man sökte sätta i omlopp, att konungen genom våda
omkommit, men ett par månader derefter stack en
arm upp ur sjön, och när man fick liket uppdraget,
visade det sig, att det var den döde konungens.

Ett brodermord var således första följden af konung
Valdemars delning af riket.

Abel, brodermördaren, måste värja sig med ed, att han
ej hade del i lönmordet, och så blef han konung. Men
han var det blott i två år, så stupade han i ett slag
mot Friserna 1252.

Då blef Christofer konung. Striden om Slesvig uppdök
nu å nyo. Nu var det de holsteinska grefvarne,
som togo Abels söners parti och med vapenmakt ville
försvara deras arfsrätt till Slesvig. Christofer åter
påstod, att det var skilnad på danskt land och tyskt;
det förra gafs ej bort till ärftlig besittning, som
förhållandet var i Tyskland. Denna stridsfråga blef
väl egentligen ej afgjord under konung Christofers
regering, men han upprätthöll dock den af sig
uttalade grundsatsen, ehuru han under tiden hade att
kämpa äfven mot Lybeck och från Sverige och Norge
hotades med fiendtligheter.

Af vida större vigt och betydelse var dock den
strid, som under konung Christofer utbröt mellan
<i>konungamakten och kyrkan.</i>

I det öfriga Europa hade redan det band, blifvit
upplöst, som höll kyrkans tjenare i ett undersåtligt
förhållande till furstarna. Genom coelibatet var
visserligen ett betydligt steg framåt i denna riktning
taget af kyrkan äfven i Norden, men konungarne
bibehöllo dock der ett visst inflytande på kyrkan. Så
behöfdes t. ex. konungens stadfästelse på den af
domkapitlet valde, innan han kunde genom påfvens
invigning komma i full utöfning af sitt embete. Nu
ville kyrkan komma i fullkomligt oberoende af staten,
blifva en stat i staten, som hade i påfven sitt enda
lagliga högsta hufvud.

<i>Jakob Erlandsson,</i> af den mäktiga <i>Skjalm-Hvideska</i>
slägten, blef emot konungens vilja erkebiskop 1257
och bekräftad i sitt embete af påfven, utan att
konungen godkänt valet och emot konungens insaga
vid den påfliga stolen. Han var en kraftig man med
ett oböjligt sinne och så nitälskande för kyrkan,
att han helt och hållet glömde sitt fädernesland och
de fordringar, det hade på honom. Han hade beslutat,
att det skulle blifva annorlunda, än som det varit
dittills, och striden mellan honom och konungen
började genast.

Den gamla skånska kyrkolagen eller skrå, som
var i erkebiskop Eskils dagar på allmänt ting af
Skåningarna antagen och af konungen bekräftad, blef
första stridsämnet. Erkebiskop Jakob Erlandsson
företog sig att förändra denna kyrkorätt, emedan den
i åtskilligt afvek från den kanoniska rätten. Häröfver
förtörnades ej blott konungen, utan äfven Skåningarna,
och från hotelser stod man snart färdig att öfvergå
till öppen strid.

Erkebiskopen sammankallade ett möte till <i>Wedel</i> eller
<i>Wiele</i> på Jutland, och der beslöts den så kallade
<sp>Weilekonstitutionen,</sp> enligt hvilken landet skulle
beläggas med <i>interdikt,</i> om en biskop tillfogades
något ondt af konungen eller blott om man förmodade,
att det skedde med konungens vetskap.

<sp>Bannlysning</sp> och <sp>interdikt</sp> -- att lägga en menniska
eller ett land under kyrkans bann -- det innebar
någonting så förskräckligt, att vi knappast derom
kunna göra oss ett begrepp. Då emellertid dessa
kyrkans farligaste vapen äfven kommo att användas
hos oss, böra vi närmare känna dem.

Ursprungligen hade kyrkan, som hon ännu har,
rätt att ur sin gemenskap utesluta varnade,
men oförbätterliga syndare. Men nu funnos män,
som föraktade ett sådant uteslutande ur kyrkans
gemenskap, och det var egentligen de mäktige,
herrarne, furstarne. För att nu kyrkobannet äfven
på dem skulle öfva tillräcklig verkan, måste uti
detsamma inläggas något förskräckande, och så blef
kyrkobannet -- en af kyrkan uttalad förbannelse.

Den af kyrkan förbannade kunde ej bekläda något
offentligt embete, skulle utkastas ur ärliga krigares
samfund, fick ej gå ed eller vittna inför domstol;
han var borgerligen död, förlustig all borgerlig
ära, förbannad i stad och på land, förbannad i sitt
hus och öfver allt utom detsamma, förbannad hvar han
ingick och hvar han utgick; hans afföda förbannad och
förbannad all frukt, som växte på hans mark; ingen
kristen skulle helsa honom, ingen prest hålla messa i
hans närvaro eller räcka honom den heliga nattvarden;
han skulle på jorden anses som en orenlighet och fick
ej efter sin död begrafvas i vigd jord.

En sådan bannlysning afkunnades högtidligen i kyrkan
efter evangelium af biskopen, omgifven af tolf
prester, alla med brinnande ljus i händerna. Just
som biskopen uttalade de sista orden i förbannelsen,
utsläckte de ljusen, kastade dem på golfvet och
trampade dem med sina fötter. Sedan på detta sätt
förbannelsen var kungjord i biskopskyrkan, kungjordes
den i alla stiftets kyrkor, så att hela den kristna
menigheten skulle veta, hvem som utskjutits från
hennes gemenskap.

Ännu förskräckligare var interdiktet. Det var
också en af kyrkan uttalad förbannelse, men uttalad
öfver ett helt land. Då tillslötos alla kyrkor, alla
bilder omhöljdes, alla helgonens qvarlefvor gömdes,
inga klockor ringde mera, inga invigda ljus brunno,
intet sakrament utdelades, inga barn fingo döpas,
ingen vigsel förrättas, ingen död begrafvas i vigd
jord. Blott en gång i veckan, men då inom slutna
dörrar

och med låg röst, fick messan läsas, äfvensom
sakrament räckas den döende till tärekost på vägen.

Ett land, hvaröfver interdiktet hvilade, var således
som af Gud öfvergifvet, och det är klart, hvilket band
på de mäktiga härigenom var lagdt i kyrkans hand. I
en tid, då man satte lika högt värde på det utvärtes
skicket som på sjelfva religionen, kunde kyrkan genom
denna åtgärd tvinga äfven den mäktigaste konung till
eftergift. Men maktens missbruk blef det farligaste
vapnet mot kyrkan sjelf.

Vi kunna nu förstå, till hvilken ytterlighet
erkebiskop Jakob Erlandsson och hans män voro sinnade
att gå. Striden fortgick också efter biskopsmötet i
Weile mera oförsonlig än förut.

I Juni månad år 1257 möttes Christofer och den svenske
jarlen å <i>Fialheme</i> i Halland<footnote>
Må hända det nuvarande <sp>Fielgeme</sp>. Andra hafva
satt detta möte på <sp>Åttorp</sp> eller <sp>Åttarp</sp>.</footnote>,
och Christofer hade
uppmanat erkebiskopen att infinna sig der, för att de
ändtligen måtte få ett slut på sin tvist och blifva
förlikte genom jarlens bemedling.

Erkebiskopen kom och många herrar och prelater. När
alla voro samlade, framlade så väl konung Christofer
som erkebiskopen sina ömsesidiga klagomål inför Birger
jarl.

Jarlen tillsporde då först erkebiskopen »om han ville
fullgöra sina förpligtelser mot konungen och bevisa
honom samma tjenster, som hans företrädare bevisat
konungens fader». Sedan erkebiskopen härpå hade
svarat, vände jarlen sig till konungen och frågade,
»om han ville förunna erkebiskopen samma fri- och
rättigheter, som hans fader förunnat erkebiskopens
företrädare». Sedan äfven konungen svarat, sade
jarlen: »När så är, synes det mig vara tillräckligt
för fredens återställande, om det å ömse sidor hålles,
som här af eder blifvit sagdt.»

Då man derefter öfvergick till de särskilda
tvistepunkterna, förklarade erkebiskopen, »att han
ej kunde underkasta sig det skånska skrå, emedan det
innehöll stadgar, som stodo i strid mot de allmänna
kyrkomötenas beslut, hvilka han vid invigningen till
det erkebiskopliga kallet besvurit». Jarlen fann
detta billigt. »Dessa stadgar» -- menade han -- »böra
underkastas en noggrann undersökning, och påfven
afgöra i de delar, hvilka erkebiskopen säger sig
icke kunna hälla.» -- »Jag drager mig till minnes»,
tillade han, »huru som der var uppkommen en tvist
mellan erkebiskopen i Upsala och lekmännen om vissa
stadganden, och när som jag fick dem granskade i
närvaro af både lekmän och klerker, fann jag skäl
att gifva erkebiskopen rätt.»

Erkebiskopen klagade vidare öfver den allmänna
osäkerheten och fordrade straff på mandråpare och
fridstörare. »Mot sådana», genmälde jarlen, »har jag
satt den lag, ätt de förverkat all sin egendom och
måste gå i landsflykt, utan hopp att återvända förr
än på målsegandens förbön.» -- Erkebiskopen svarade
dertill, »att hvar de verldsliga lagarna bestraffade
öfverträdare, der behöfde ej kyrkan pålägga några
hårda vilkor».

På konung Christofers klagan, att erkebiskopen
invigde biskopar, konungen oåtspord, svarade
Birger, att han ansåg denna klagan obefogad, enär
domkapitlen härutinnan voro de egentligen felande,
icke erkebiskopen; ty det tillkom de förra såsom
de väljande att anmäla valet hos konungen till hans
stadfästande.

I afseende på de öfriga tvistepunkterna, om danaarf
inom erkestiftet, om vrak, som af stormen blifvit
stranddrifna på den till Lunds domkyrka hörande mark,
om rättigheten att bortgifva sådana prebenden,
som af Danmarks konungar blifvit stiftade vid Lunds
domkyrka -- i afseende på allt detta gaf jarlen
konungen rätt. »Det var», sade han, »rättigheter,
som tillhörde danska kronan och hvilka erkebiskopen
borde till konungen aflåta.»

Det var en svår uppgift, Birger här hade, att mäkla
fred och förlikning mellan dessa män. Man ser, huru
han sökte jemka mellan bägges anspråk och tala till
deras känsla för det billiga. Många af de närvarande
instämde med jarlen och förenade sig med honom i
att försöka åstadkomma förklaring. Men allt var
förgäfves. Erkebiskopen ville ej gifva efter i något.

Slutade så mötet i Fialheme.

Striden mellan erkebiskopen och kungen, som nu åter
bröt ut, steg till sin höjd, då konungen önskade
få sin son Erik krönt, och erkebiskopen ej blott
vägrade att sjelf förrätta kröningen, utan förbjöd,
med hotelse af bannlysning, hvarje biskop att gå
konungens önskan till mötes.

Då beslöt konungen att låta fängsla den envise
prelaten, som numera syntes vilja störta Christofer
från tronen och derpå uppsätta en af Abels söner. Det
var dock ej lätt att verkställa det fattade beslutet,
men erkebiskopens egen broder <i>Nils Erlandsson,</i> som
var konungen trogen, åtog sig detsamma. Erkebiskopen
hade, åtföljd endast af några få tjenare, begifvit
sig till <i>Gisslebjærgh</i> (<sp>Gissleborrig</sp>), ett slott nära
Landskrona, som lydde under erkebiskopssätet. Der
tillfångatogs han om natten efter S:t Agatas dag 1259,
ikläddes verldslig drägt, sattes upp på en häst med
fötterna sammanbundna under hästbuken och på hufvudet
en hatt, från hvilken fastbundna räfsvansar nedhängde,
och fördes sålunda till Fyen, der han slogs i jern
och insattes på ett slott.

Nu skulle, enligt Weilebeslutet, interdiktet
sättas i verkställighet. Men blott två biskopar
utom domkapitlet i Lund förkunnade detsamma, och
desse flydde omedelbarligen derpå ur riket, den ene
till Rügen, den andre till Holstein, båda manande
till krig mot sitt fädernesland. Och kriget kom. Den
rügiske fursten landsteg på Seland, de holsteinske
grefvarne inbröto härjande på Jutland. Nöden var stor
i Danmark. Christofer sände då bud till konung Hakon
i Norge och till Birger jarl i Sverige med anhållan
om hjelp.

Jarlen och den norske konungen stämde möte vid
Göta elf och beslöts der att skynda den nödstälde
danske konungen till undsättning, hvardera med minst
fyratusen man, men mera om de så ville. Birger

ryckte ned mot Danmark med sin här, och han hade
redan hunnit till Bleking, då bud kom honom till möte
från Danmark, att konung Christofer var död. Konung
Hakon hade hunnit söder om Stavanger med sin flotta,
då samma budskap nådde honom.

Det talet gick allmänt i Danmark och troddes med
visshet, att konung Christofer dött af förgift. Det
skulle hafva blifvit honom gifvet i den heliga
nattvarden af abboten <i>Arnfast</i> i <i>Rye</i> kloster.

Den döde konungens son Erik var då blott tio år
gammal. Men hans moder <i>Margareta</i> med tillnamnet
<i>Sprenghäst,</i> som hon har fått för sin hurtiga ridt,
liksom hon kallades <sp>Svarta Greta</sp> för sin mörka
ansigtsfärg, var en qvinna, fullt vuxen denna
oroliga tid. Till följd af den kraftiga hjelp,
som hon fick af grannrikenas beherskare, lyckades
hon få ett stillestånd med grefvarna af Holstein,
och när konung Hakon, med sin flotta anlände utanför
Köpenhamn, flydde den rügiske fursten från Seland
samt blef i Skåne dödad af en bondhustru.

Erkebiskopen blef efter ett par års förlopp frigifven,
men han upptog striden med oförminskad ifver;
interdiktet, i stället att upphäfvas, förnyades mot
den unge konungen och hans moder, och striden fortfor
oafbrutet, tills döden bortryckte erkebiskopen, då
ändtligen en påflig legat -- det var 1274 -- upphäfde
interdiktet.

Vi veta, att den ena af Erik Plogpennings döttar
blef lofvad åt Magnus Hakonsson i Norge, som efter
sin broders plötsliga död blef antagen till faderns
efterträdare. Deras bröllop stod år 1261.

Ungefär samtidigt blef systerns, <i>Sofias,</i> bröllop
firadt i Jönköping. Hon hade blifvit trolofvad
Valdemar i Sverige, må hända på det möte farbrodern,
konung Christofer, hade med Birger jarl för att
bilägga tvisten dem emellan.

Ett hinder, som mötte denna förbindelse och som
låg i brudparets för nära slägtskap<footnote>
Valdemar och Sofia voro nämligen sysslingar,
såsom följande slägtledning utvisar:
<img></img>
</footnote>, undanröjdes
genom Christofers och Birgers gemensamma anhållan
hos påfven.

<poem>
Den jungfru hon var vän och stolt,
så bar hon ett hjerta huldt --
</poem>

säger rimkrönikan i sin beskrifning om Sofia.

När underrättelsen kom till konungadottern, att hon
var lofvad åt konung Valdemar och att hon skulle
blifva drottning i Sverige, bad hon -- fortsätter
rimkrönikan -- till himmelens drottning: »Gif mig
lycka med honom och han med mig!»

Beledsagad af hertig <i>Albert af Braunschweig</i><footnote>
Ett hertigdöme i vestra delen af mellersta
Tyskland.</footnote> och ett stort och

lysande följe af herrar, fruar och jungfrur anlände
den kungliga bruden till Sverige, och i Jönköping
blef bröllopet firadt med all tidens prakt och ståt.

År 1254 dog Ingeborg, jarlens husfru och konung Erik
Erikssons syster. Ungefär den tiden, som sonen gifte
sig med Sofia, började äfven jarlen se sig om efter
en gemål.

I ett kloster i Danmark lefde då brodermördaren Abels
enka, Mechtild. Man känner ej med visshet, om hon
ingått der för att söka skydd under de oroliga tiderna
eller om det skett med aflagdt renlefnadslöfte
för hela sin återstående lefnad. Till henne friade
jarlen. Erkebiskopen Jakob Erlandsson understödde
denna förbindelse. Han hade öfverflyttat sitt hat
från fadern till sonen, och det visar sig tydligt,
huru han sökte störta Christofers son från tronen. På
denna ville han sätta Abels son -- må hända emedan han
af honom väntade sig mindre motstånd för vinnandet af
det mål, för hvilket han sträfvade, nämligen kyrkans
oberoende af konungamakten. Att nu binda den mäktige
Birger jarl vid denna sak, och med sådant band, som
en så nära slägtskap bildade, var något, som väl var
värdt sitt arbete.

Jarlen låg år 1261 med sin flotta vid Öresund, man
vet egentligen ej af hvilken anledning. Men det året
stod ett slag vid Lohede slätt i Slesvig, der så väl
den unge konungen som hans moder enkedrottningen
blefvo tillfångatagna. Striden gälde åter Slesvigs
förhållande till Danmark. Abels son, <i>Erik,</i> som nu
var hertig der, ville hafva det som ärftligt län
och understöddes af sina fränder, de holsteinska
grefvarna. Kan vara, att erkebiskopen nu framkommit
med sitt förslag till jarlen; det är dock vanskligt
att säga, hvad som bestämde denne. Underrättelserna
från denna tid lemna oss härutinnan ingen ledning.

Det året firade emellertid jarlen sitt bröllop med
drottning Mechtild; men om erkebiskopen hyst något
hopp, att jarlen skulle arbeta för en tronförändring i
Danmark, så slog det hoppet felt. Och hyste drottning
Mechtild några tankar i den vägen, så fann äfven hon
snart, att Birgers tanke var en annan och att ingens
vilja i riket var mäktigare än hans.

<b>Ett par minnen ur det enskilda lifvet, utgörande
bidrag till denna tids historia.</b>

<i>Sigrid den fagra.</i> Vid Borens södra strand i <sp>Ekebyborna</sp>
socken ligger ett gammalt herresäte, som länge
burit namnet <i>Ulfåsa.</i> Detta namn är dock ej ställets
ursprungliga. Det skall hafva blifvit så kalladt
efter Ulf Gudmarsson, S:t Britas man, om hvilka vi
längre fram komma att tala. Dessförinnan var det
ett folkungagods och egdes af Magnus Minnisköld,
och efter honom af sonen, <i>Bengt Magnusson,</i> lagman
i Östergötland. Hvad gården hette i hans tid, veta
vi icke.

Om denne lagman Bengt, som var Birger jarls broder
och konung Valdemars farbroder, samt befryndad med
de mäktigaste och mest ansedda slägterna i landet,
förmäler sägnen, huru som han lärt känna en jungfru
af utmärkt skönhet samt dertill god och from, så
att hennes like väl knappast stod att finna. Hon
hette <i>Sigrid,</i> men kallades allmänt <sp>den fagra</sp> för sin
skönhets skull.

Lagman Bengt fattade kärlek till jungfrun, och för
hennes skönhet och fromhet och öfriga goda egenskaper
glömde han alldeles sin förnäma slägt. Han gifte sig
med den fagra Sigrid.

Enligt sägnen voro de förnäme på den tiden, liksom de
äfven sedan dess hafva varit, mycket rädda om sitt
anseende, synnerligen att sätta någon fläck derpå
genom att få en lågbordad in i slägten. Och lagman
Bengts slägt mottog med största misshag underrättelsen
om hans giftermål. För att visa lagmannen detta sitt
missnöje och tillika göra spe af hans unga husfru
skickade de till honom en kjortel af det kostbaraste
gyllentyg, men uti hvilken var insydd en våd groft
vadmal.

Herr Bengt blef ej förtörnad öfver denna skymf,
utan lät öfversy vadmalsvåden med guld och perlor,
så att den blef mycket dyrbarare än hela den öfriga
kjortelen, hvarpå han skickade den åter. Häraf
uppretades den stolta slägten ännu mera, och stor
oenighet hotade att utbryta mellan slägtmedlemmarna
af denna anledning.

Birger jarl, den mäktigaste i slägten, liksom han
var det i riket, tog då saken om hand och drog ned
till Ulfåsa. Han ville se och personligen lära känna
den qvinna, som kunnat så förblinda hans broder, att
denne för hennes skull vågade trotsa hela slägten. Och
en vacker dag fick man se, hvar jarlen med ett stort
följe af förnäma herrar kom ridande fram på vägen åt
Ulfåsa gård.

Redan förut hade underrättelsen om jarlens tillämnade
besök hunnit broderns gård, och då Bengt ej rätt
visste, hvar han hade jarlen, ej heller hade makt att
stå honom emot, drog han bort från gården och gömde
sig i skogen, lemnande åt Sigrid att på ett vördsamt
sätt mottaga jarlen och söka blidka honom, om han
var vred. På Bengts inrådan prydde sig derför Sigrid
med de präktigaste kläder och smycken, och var hon då
så skön, att man ej kunde få se någon skönare. Och så
gick hon ned för högan lofts bro att mottaga jarlen,
när denne med sitt följe red in genom borgporten.

När jarlen kommit in på gården och fick se den sköna
frun, höll han stilla en stund, steg så af hästen,
gick fram och helsade höfviskt sin svägerska. Derpå
fördes han och de medföljande herrarne in i huset, der
en riklig undfägnad väntade dem. Och när jarlen fick
tillfälle att tala med Sigrid, blef han så rörd af
hennes skönhet ocn ädla höfviskhet, att han slöt henne
i famn och sade: »Hade ej min broder Bengt förekommit
mig, hade jag sjelf fått lust att göra det valet!»

Nu efterskickades lagmannen, och det blef ett det
gladaste möte mellan båda bröderna. Och när den
förnäma slägten fått veta om

jarlens besök, och med hvilken ynnest han omfattat
den lågborna svägerskan, måste äfven den ändra sitt
uppförande.

Men lagman Bengt och den fagra fru Sigrid lefde
länge och lyckligt tillsammans på Ulfåsa. Af de många
döttrarna blef en, <i>Ingeborg,</i> gift med Uplandslagmannen
Birger Pedersson till Finstad. Dessa hade flera barn
och bland dem S:t Brita.

<i>Trolleslägtens upphof.</i> Birger jarl säges hafva haft
en syster vid namn <i>Magnhild.</i> Hon blef gifven åt <i>Härved
Ulf,</i> en man af gammal slägt, som sedermera förde ett
troll med afhugget hufvud i sin vapensköld och deraf
fick namnet <i>Trolle</i>.

Sägnen förtäljer om orsaken till denna namntagning
följande:

Härved Ulf bodde på sin gård <i>Ed</i> i Småland nära
<i>Voxtorps</i> kyrka. Han skall hafva varit en varm kristen
efter tidens sed och i synnerhet aldrig försummat
någon julotta. En juldagsmorgon vaknade han senare
än vanligt, och som han var ifrig att komma i kyrkan,
skyndade han ned i stallet och sadlade sin häst samt
sprängde af i sporrsträck från gården, långt innan
hans tjenare voro redo att sitta upp och följa honom.

Vägen från Ed till Voxtorps kyrka gick då, som ännu
i dag, utmed ett högt berg<footnote>
Berget kallas nu <i>Trolle klippa.</i></footnote>, emellan detta och sjön
<sp>Flåren</sp>. Berget var då lodrätt och ofvanpå detsamma
växte en tät skog.

När nu Härved kom ridande vägen fram, fick han se
trollen, hvar de dansade omkring berget. Han red
oförskräckt på, och då gick fram emot honom en ung
flicka, som räckte honom ett horn och bad honom
dricka. Härved tog emot hornet med venstra handen
och förde det till läpparna, låtsande som om han
drack. Men i sjelfva verket hälde han derunder ut
drycken bakom sig, drog i detsamma med högra handen
sitt svärd och högg hufvudet af flickan

Då satte trollen efter riddaren, och der blef ett
häftigt stormväder med tjut och gny. Men riddaren
sporrade sin häst och red undan det fortaste han
kunde. På <sp>Bohrs</sp> gärde voro emellertid trollen
nära att upphinna honom. Då mötte han en qvinna,
som ropade:

<poem>
Du vän, men dåre,
mig vantar gaf i våre,
rid ej vägen den håre<footnote>Hårda.</footnote>,
men åkern den åre<footnote>Ärjade.</footnote>.
</poem>

Riddaren följde qvinnans uppmaning och sprängde tvärt
in på den korsärjade åkern och lyckades på det sättet,
ehuru med mycken svårighet, undkomma trollen.

När julottan var slutad, bad riddaren kyrkoherden
och hela församlingen följa sig tillbaka och se,
hvad underligt som händt honom. Framkomne till
trollklippan, funno de trollet liggande med afhugget
hufvud utmed vägen.

På en i olja målad tafla, som hänger i Voxtorps kyrka,
finnes denna händelse afbildad. Hornet skall riddaren
hafva skänkt till Vexiö domkyrka. Det skall hafva
varit konstrikt arbetadt och siradt med icke mindre
än 300 färger. En <i>Carl Ogerius,</i> som rest i Sverige
och Danmark, berättar, att han sett det med egna
ögon och hållit det i sin hand, då han besåg Vexiö
domkyrka. När staden förstördes af Danskarna 1570,
gick hornet förloradt<footnote>
Man var länge af den tron, att Danskarne fört det
med sig hem, och man har derför gjort efterforskningar
i Köpenhamn, men utan framgång.</footnote>.

<b>Birger jarls lagstiftning och inre styrelse.</b>

<i>Qvinnans arfsrätt.</i> Birger jarl gaf qvinnan
arfsrätt. I de orden ligger ett skärt ljus öfver
jarlens minne. Man är färdig att tänka sig långt
fram i tiden efter honom. Det bevisar, att han i
mycket stod framom sin tid. Må vi tänka oss qvinnans
ställning fore Birger jarls tid!

Fans broder, gick systern arflös ur
föräldrahemmet. »Hvar som båda äro lika när och i
samma slägtled, der <sp>gånger hatt till och hufva från</sp>» --
det var lagens bud i detta fall. Enligt helgekonung
Eriks lag fick den gifta qvinnan tredjedelen,
men endast af lösören och aflingegods, ur mannens
bo. Birger jarl tog nu ut steget och gaf med ens
qvinnan arfsrätt. Dotter skulle taga arf efter fader
och moder jemte sonen, dock hon blott en lott, sonen
två, och likaså syster ärfva hälften mot broder,
ehvar broder ärfde.

Sådan var den lag Birger gaf, och den gälde efter hans
tid i sexhundrade år, tills i våra dagar ännu ett steg
togs, det som satte syster i arf lika med broder<footnote>
År 1845.</footnote>.

<i>Edsöre.</i> Redan förut hade Birger stiftat lagar för
upprätthållande af friden och ordningen inom riket. De
kallades med ett gemensamt namn <sp>fredslagar</sp>.

Vigarfvet, rättigheten och pligten till sjelfhämd,
var den källa, hvarur den mesta oron, de gröfsta
oordningarna flöto. Kristendomen hade i mycket
inverkat på folklynnet. Till och med härutinnan
hade för densamma mycket af det hårda och vilda
bleknat bort. Birger jarl sökte hämma det onda i
roten. Brottet, våldsgerningen, hvarigenom freden
bröts, skulle undersökas. Det drogs undan den
enskildes dom inför det allmännas, och det vill säga
konungens. Derför stannade han ej med att förbjuda
sjelfhämden; men de brott, som i de flesta fall
framkallade sjelfhämden -- mot dem stiftade han äfven
lagar.

Ehvem, som dräpte eller sårade någon i hans
eget eller annan mans hus --

ehvem, som bortröfvade eller våldförde qvinna --

ehvem, som dräpte eller sårade någon i eller vid
kyrkan --

ehvem, som ofredade eller dräpte någon på ting --

ehvem, som utkräfde hämd, sedan förlikning var
ingången, eller på annan än rätter gerningsman --

<sp>han har brutit konungs edsöre</sp>. Straffet för sådant
brott var hårdt, men det var sådant som tiden
fordrade det. Den som brutit konungens edsöre, han
hade förverkat allt hvad han egde ofvan jord till
treskiftes mellan konungen, häradet och målseganden,
samt var dertill fredlös och biltog och fick ej
återvända ur fredlösheten förr än på dens förbön,
mot hvilken brottet blifvit begånget, och då skulle
tillika freden af konungen köpas med fyratio mark.

Sådana voro edsöreslagarne eller lagarne om <i>hemfrid,
qvinnofrid, kyrkofrid</i> och <i>tingsfrid</i> samt förbud mot
olaga hämd. De kallades edsöre, emedan de besvuros
med ed af konungen och af alla de förnämsta i riket,
och ordet betyder egentligen <sp>svuren ed,</sp> af <sp>ed</sp> och
<sp>svärja,</sp> hvaraf <sp>söre</sp>.

Hvad som synnerligen i denna lagstiftning bör fästa
vår uppmärksamhet, är den vigt, hvarmed konungamakten
framträder. Konungen är fridens högste vårdare,
och från honom utgå lagarne och till honom erläggas
böterna för att återvinna och åter godtgöra bruten
fred. Sjelfva lagarne sätta konungens frid i stället
för landsfreden, och det heter att bryta konungens
edsöre, då man störde freden genom sådan gerning,
som förut upptogs af menigheterna, ätten, häradet
eller landskapet.

De böter, som erlades till konungen och hvilka voro
bestämda till 40 mark, voro ingalunda obetydliga. Var
marken <sp>karlgild,</sp> d. v. s. lika med mark efter
vigten, och vi antaga, att den motsvarat den nuvarande
marken i myntvigt, så utgjorde de 40 markerna icke
mindre än 1,270 kronor 60 öre. Var marken åter
<sp>köpgild,</sp> som var mindre än den karlgilda (på en ort
2/3, på en annan 1/2 af den karlgilda), så uppgingo
de 40 markerna till 853,50 eller 639 kronor.

<i>Första steget till träldomens afskaffande.</i> Vi känna
af det föregående, att träldom fans hos våra fäder,
det vill säga, att den ena menniskan kunde räkna den
andra bland sin lösegendom. Vi känna äfven, att redan
under hedendomen väg fans att utgå ur träldomen och
vinna inträde bland de friborna männen, och vi hafva
sett, hvilket inflytande kristendomen utöfvade i
detta afseende.

Birger jarl satte genom lag en bestämd gräns för
trälarnes förökande i en viss riktning. Han förbjöd
nämligen de så kallade <i>gäfträlarne.</i> Det var, som
vi minnas, den föraktligaste och nesligaste af all
träldom, och lagbudet emot densamma mötte således
föga motstånd.

<i>Jernbördens afskaffande.</i> Att låta Gud omedelbarligen
genom ett underverk fria eller fälla en anklagad,
var en gammal sed, såsom vi äfvenledes veta af det
föregående. Jernbörden var ett af de sätt, hvarpå
man sökte bevisa sin oskuld. Birger jarl förbjöd
densamma.

<i>Stockholms befästande</i> är ett af Birger jarls mest
berömda verk. Stadens begynnelse är visserligen
äldre, men jarlen fullbordade hvad som fans till
före honom. Han insåg och uppfattade ortens vigt och
dess för handeln gynsamma läge. Redan hans närmaste
eftertid

uppfattade ock fördelarna af hvad han härutinnan gjorde.
Der var satt ett lås -- sade man -- för Mälaren och
de rika bygderna med sina sju köpstäder kring dess
stränder. Sjöröfvarena öster ifrån kunde ej mera
smyga sig in i sjön för att sköfla och plundra.

Låtom oss nu se hvad Birger jarl gjorde!

Mälaren har tvänne utlopp, <sp>Norr-</sp> och <sp>Söderström</sp>,
af hvilka det förra delar sig i tvänne grenar,
omslutande en liten holme, den nu så kallade
<sp>Helgeandsholmen</sp>. Norr om den nordliga armen
af Norrström vidtog en hög skogbevuxen sandås<footnote>
Den har under tidernas längd blifvit nästan helt
och hållet undangräfd. Dock kan man ännu se dess
ursprungliga höjd strax utom Norrtull. Den fick
sedermera af en händelse, som tilldrog sig under
folkungarnes tid, namnet <i>Brunkeberg,</i> ett namn, som
ännu finnes qvar i <sp>Brunkebergs torg</sp>.</footnote>.
Söder om den nämnda holmen låg en större, som
i söder begränsades af Söderström. Vester om denna
låg åter en annan holme, som kallades <i>Kedjeskär,</i>
nu Riddarholmen. På andra sidan sistnämnda utlopp
reste sig höga, skogbevuxna berg, omvexlande med
leende lundar och grönskande slätter.

Man förmodar, att Helgeandsholmen af dessa tre var
den tidigast bebyggda och att, när Birger företog sig
att befästa orten, der var ett kapell, som han dock
lät nedrifva och föra till slottsbyggnaden. Denna
holme indrogs icke i jarlens befästningsplan. Till
den hörde endast den närmast till denna öster om
Kedjeskär liggande holmen.

Här på högsta punkten af sandåsen började Birger
jarl sin slottsbyggnad. Vi måste dock alltid härvid
komma i håg, att denna tidens borgar och slott mindre
afsågo skönheten än nyttan. Det var befästade hus
till trygghet och värn man byggde, icke prunkande
palats. Styrkan och fastheten var hufvudsaken,
salarne och gemaken blefvo allt efter som utrymmet
medgaf. Inredningen var alltid bisak.

Invid den sydliga grenen af Norrström, som då var
bredare än nu, började Birger uppföra borgen med
sitt torn, alltsammans af tjocka, fasta, med kalk
hopfogade gråstensmurar. Ett par famnar lägre än
denna borg anlades en förborg, som sedermera blef
påfyld och jemnad till lika höjd med hufvudborgens
plan. Framför båda dessa borgmurar emot staden till
gick en djup och bred graf. Mot öster voro de skyddade
af saltsjön och mot norr af strömmen. Borgens torn
kallades <i>Kärnan</i><footnote>
Sedermera förändrades namnet till <i>Tre kronor.</i></footnote>.
Slottsbyggnaden hann ej blifva
färdig i jarlens tid -- Kärnan säges hafva hunnit
femtiosju alnar i höjden -- men Valdemar fortsatte
arbetet och förmenas redan 1272 hafva bebott slottet.

På den plats, der nu <sp>Mynttorget</sp> ligger, uppmurades
äfvenledes ett torn, äfvensom ett invid Söderström på
det nuvarande <sp>Jerntorget</sp>. Mellan dessa torn uppdrogos
stadens ringmurar, som gingo utefter insidorna af
de nuvarande <sp>Öster-</sp> och <sp>Vesterlånggatorna</sp>. Dessa
murar sköljdes den ena af Saltsjön, den andra af
Mälaren -- så mycket mindre till omfånget var holmen
då än nu. Allt hvad som nu af den egentliga staden är
bebygdt öster och vester om dessa gator, har

tillkommit sedan, antingen genom pålning eller genom
utfyllning och upplandning. Såsom bevis på denna
omständighet må anföras, att man i senare tider vid
gräfningar på Öster- och Vesterlånggatorna funnit
båtar med jernlänkar samt att man på Stora Nygatan,
likaledes vid gräfning för uppförande af grundmur
till ett hus, funnit en båt med mast och åror.

När hus började byggas här utom de gamla murarna,
kallades denna del af staden <i>utom muren,</i> och den af
murar omgifna <i>innanmur.</i> Denna senare var den gamla
ursprungliga staden.

Rundt omkring den sålunda befästade staden gick ett
med hammarband sammanbundet pålverk, som kallades
<i>kransen.</i> Det hade så väl åt saltssjösidan som åt
Mälaren många öppningar. Dessa stängdes förmedelst
svängbommar med lås, till hvilka, årligen valda så
kallade <sp>bomslutare</sp> förvarade nycklarna. Framför hvarje
bom och till dess försvar fans merendels på muren
ett torn. Inom kransen lågo båtar och mindre fartyg.

Den sålunda befästade stadens plan bildade en aflångt
rund, oregelbunden figur, och dess utseende i afseende
på byggnader och gatornas sträckning kan man lätt
föreställa sig skulle stå långt efter hvad vi i våra
dagar äro vana att se. Allt som hörde till utseendet
och dess prydlighet var och måste vara bisak.

Emellertid var Birgers uppfattning af ortens vigt
riktig. Framtiden utvisade det tillräckligt genom
stadens tilltagande blomstring.

<i>Handeln,</i> så väl inom landet som utländingarnes på
Sverige, blef af Birger jarl på flera sätt befordrad.

Sina första handelsprivilegier i Sverige fingo
Lybeckarne af konung Knut Eriksson och Birger jarl
Brosa, och dessa förnyades af Birger jarl.

Under kriget mellan Erik Plogpenning och Abel var
Lybeck på den senares sida och oroade genom sina
härjningar Danmarks kuster. Lybska sjöröfvare togo
derunder både svenska och norska skepp.

Birger jarl sände då tvänne män till Lybeck med den
helsningen, »att Lybeckarne skulle bättre vårda sig
om fredens upprätthållande och derutinnan gifva sin
åstundan tillkänna samt till den ändan hitsända en i
saken kunnig man af mogen ålder för att med jarlen om
ärendet underhandla». -- Lybeckarne efterkommo jarlens
önskan och sände en erfaren och klok man till Sverige,
hvilkens förtjenster jarlen sjelf erkände. Sedan han
samtalat med Lybeckaren, hölls derför ett sammanträde,
hvarest erkebiskopen, Carl Ulfsson och flera af
rikets förnämsta män voro närvarande.

På denna församling beslöts, att de forna freds-
och handelsfördragen skulle förnyas. Enligt de
privilegier, Lybeckarne derigenom erhöllo, blefvo de
först och främst befriade från allt slags tull för de
varor de hitförde. Vidare fingo de njuta fullt skydd
till personer och egendom af landets lagar, och de af
dem, som här i Sverige ville qvarstanna och bosätta
sig, skulle helt och hållet betraktas såsom svenskar,

och samma rättigheter och förmåner tillförsäkrades
svenskarna i Lybeck. Sjöröfvare skulle, om han befans
vara en Lybeckare, förvisas staden, och om han var
svensk, sitt land.

I ytterligare skrifvelse, afgifven i Linköping
1251, bekräftar jarlen dessa friheter »för den
kärlek och vänskap» -- säger han -- »som vi hafva
för eder», men naturligtvis med bibehållande af
motsvarande fördelar för svenskarna i Lybeck. I denna
stadfästelse tillförsäkras äfven Lybeckarne rättighet
att i händelse af skeppsbrott få rädda af lasten så
mycket de förmådde, äfvensom i händelse af dödsfall en
Lybeckares egendom skulle få bortföras af en laglig
arfvinge, som inom år och dag anmälde sig, och först
efter den tiden såsom danaarf hemfalla till konungen.

I afseende på den förstnämnda af dessa rättigheter
var den ingalunda af ringa betydenhet och svårigheten
af densammas upprätthållande ganska stor. Det var
nämligen en gammal plägsed att anse hvarje strandvrak
för strandegarens egendom, och vi påminna oss,
att sjelfve erkebiskop Jakob Erlandsson ville göra
en sådan rätt gällande för sig emot konungen af
Danmark.

Några år efter sedan Lybeck erhållit dessa privilegier
ankom till Sverige en borgare från staden Hamburg
vid namn <i>Jordan.</i> Han var utskickad af sin stad att
hos Birger jarl i Sverige utverka samma rättigheter,
som Lybeckarne åtnjöto.

Jordan framstälde vältaligt sin sak inför jarlen.
»Hamburgs makt» -- sade han -- »kan väl icke jemföras med Sveriges.
Dock äro menniskornas öden och krigslyckans
vexlingar så ovissa, att äfven svagare makters
vänskap understundom kan vara af mycken
fördel, och den oegennyttiga tacksamhet och trohet,
Hamburgarne visat de furstar, genom hvilkas bistånd de
förökat sitt välstånd, ville de äfven visa Sverige.»

Och Hamburgarne vunno sin önskan, äfven de. Helt
visst var det dock ej sändebudets väl lagda ord,
som inverkade på jarlen. Birger visste väl hvad hans
land tarfvade och hvilka fördelar en liflig handel
tillskyndade detsamma. I Juli månad 1261 utfärdade
Birger sitt bref om staden Hamburgs handelsfriheter,
hvilka öfver hufvud voro de samma som Lybecks.

Ännu längre sökte Birger utvidga handelsrörelsen. Han
sökte nämligen inleda handelsförbindelsen med
England. Konungen der hette på Birger jarls tid <i>Henrik</i>
och var den tredje i ordningen med det namnet.

Till honom kommo sändebud från Birger, framförande
hans anhållan i detta afseende. Men konung Henrik
var vid den tiden så upptagen af andra omsorger --
säger han i en skrifvelse till Birger
-- att han ej kunde med allvar omfatta förslaget,
men yttrade tillika den önskan, att Birger måtte
närmare låta honom veta sin mening.

Då sände Birger en prior af predikaremunkarnes orden
vid namn Bert tillika med Commer, en munk af samma
orden, till England, hvilka

skulle mera fullständigt för konung Henrik redogöra
för jarlens tankar i nämnda ärende.

Härpå afsändes från konung Henrik tvänne
predikaremunkar Robert de Bello och Roger de Refham,
hvilka han anbefaller i jarlens ynnest. -- Hvilken
utgång denna handel fick, känna vi emellertid icke. Må
hända afstannade saken med blotta försöket.

Men detta -- äfvensom försök -- är dock tillräckligt
att visa, huru vida Birgers tankar och planer gingo
i allt, hvad han ansåg gagna sitt land.

Af en man, som med så mycken omsorg egnade sig åt och
vårdade sig om handeln, och med en sådan skarp blick
uppfattade vigten just i detta afseende af den stad,
han befästade med murar och torn -- af honom väntar
man sig att äfven i lagstiftningsväg få se något steg
tagas i samma riktning.

Och Birger jarl tog äfven det steget. Det har
åtminstone den största sannolikhet för sig, att den
så kallade <i>Bjärköarätten</i> eller den äldsta svenska
<sp>stadslagen</sp> gafs af honom och för Stockholm. Likvist
få vi ej tro att lagen förskrifver sig från honom i
den form vi känna densamma, men att denna utbildades
efter de stadgar Birger utfärdade, det synes man
kunna sätta utom allt tvifvel. Man kan sluta till
detsamma bland annat deraf, att då år 1288 invånarne
i Stockholm fingo tillåtelse att nedsätta sig utom
staden på Norrmalm, dessa, ehuru de bodde utom muren,
»fingo blifva delaktiga af samma rätt som de, hvilka
bodde inom muren».

Man kan framställa den frågan: hvarför behöfdes väl
en särskild lag för städerna? Kunde stadsinvånarne
ej blifva under samma lag som det öfriga landet? --
Detta inkast är dock lätt besvaradt, om vi blott tänka
på de många olika förhållanden, som skulle uppstå af
flera menniskors sammanboende på ett ställe. Till en
början var der ingen skilnad mellan dem, som slogo
sig ned i en köping, och dem, som bodde i det öfriga
landet. Men när köpingarna tillväxte, framstodo de nya
och ovanliga förhållandena klarare och bestämdare,
och för dessa hade de gamla landskapslagarne inga
bestämmelser.

Dertill böra vi ej glömma att stadslifvet i allmänhet
var i vårt land någonting helt nytt och att vi i
verkligheten ännu befinna oss på sjelfva öfvergången
från det gamla till det nya. Det måste dröja länge,
innan särskilda samhällen med särskilda lagar och
författningar kunde hos oss blifva ett fullfärdigt
verk.

Likvist gick det å en annan sida hos oss bättre
för sig än i andra länder, der städerna först måste
arbeta sig ur en fullkomlig träldom under enskild
man. Hos oss hade de öfver hufvud endast att göra med
konungen, och det är något ganska sällsynt att i vårt
land finna städer, tillhörande enskild man, såsom
fallet var t. ex. med Söderköping, hvilket konung
Erik Erikssons drottning Katarina testamenterade åt

sin syster Bengta, som var gift med
Svantepolk Knutsson till <sp>Viby</sp><footnote>
Svantepolk var en storättad och rik man samt
af mycket anseende. Han möter oss ofta i denna
tidens handlingar. Hans slägtledning var denna:
<img></img>

2) Efter Ebbe Snares död i slaget vid Lena 1208
fattade konung Valdemar kärlek till enkan.

3) Se slägttaflan öfver Valdemar Sejers ättlingar,
der denne Knut är upptagen som oäkta son!
</footnote>.

<b>De sista åren af Birger jarls styrelse.</b>

När Birger jarl och konung Hakon i Norge sist mötte
hvarandra vid Götaelfven, stod nöden för dörren
i Danmark, och de båda vännerne lade då råd med
hvarandra, huru de skulle hjelpa den betryckte konung
Christofer.

Sedan dess förflöto två år. Men år 1260 stämde de
åter möte med hvarandra på samma ställe. Då var
der tillredt ett präktigt gästabud af konung Hakon,
och med jarlen voro äfven hans unga söner. Gamman
och stor glädje rådde då såsom vanligt, när desse
män gästade hos hvarandra.

Det mötet var deras sista.

Tre år derefter beslöt konung Hakon att göra ett tåg
vesterut till Skotland för att straffa dess konung,
som öfverfallit och plundrat de under Norges konung
skattskyldige Hedriderna, några öar utanför Skotlands
nordvestra kust. Konung Hakon lät till den ändan
utrusta en stor flotta, och när han med den kom ned i
Viken, fick han höra att den svenske jarlen uppehöll
sig i Lödöse. Han begaf sig derför dit öfver, under
förhoppning att träffa jarlen, men när han anlände,
hade denne redan begifvit sig derifrån.

Konungen fortsatte då sin färd mot vester, hade mycken
framgång i sitt företag och beslöt att öfvervintra på
Orkney-öarna. De många ansträngningarna och mödorna
under detta år hade dock brutit den gamle konungens
kraft. Han insjuknade och dog den 11 December 1263.

Konung Hakon var en utmärkt man och Birger jarls
jemnlike i

2) Efter Ebbe Snares död i slaget vid Lena 1208
fattade konung Valdemar kärlek till enkan.

3) Se slägttaflan öfver Valdemar Sejers ättlingar,
der denne Knut är upptagen som oäkta son!

kraft och verksamhet<footnote>
För alt lättare hålla reda på den norska
konungalängden anföra vi här en slägttafla från
Sverre:
<img></img>
</footnote>. Vi hafva sett, huru en
innerlig vänskap för[e]nade de båda männen ända
från den tid, då de först mötte hvarandra. Konung
Hakon efterträddes af sin son Magnus, som genom sin
omvårdnad om Norges lagar fick tillnamnet <i>Lagabäter,</i>
d. ä. lagförbättrare.

Länge öfverlefde ej Birger sin vän, konung Hakon. Det
var om hösten år 1266. Jarlen synes då hafva vistats
på sin gård Bjälbo. Här nedlades han på sjuksängen,
och natten till den 21 Oktober kallades han från det
jordiska.

Af de stridiga uppgifterna om orten, som fick mottaga
hans ben, synes det, som om han blifvit jordfästad
i Alvastra, men att hans lik sedermera blifvit fördt
till Varnhem.

Birger jarls personlighet är en bland de mest
framstående för en lång rad af år i denna aflägsna
tid. Något stort och kraftigt och på samma gång
något moget och öfverlagdt framlyser i alla hans
handlingar. Han var en framåtskridandets man, men
så att han först efter moget öfvervägande tog ut
sitt steg, utan att blindt vilja slå ned, hvad som
tidsandan ännu höll upprätt.

Hans lefnad, jemförd med hans föregångares, kan
liknas vid en upphöjd punkt, hvarifrån man får en
utsigt mera öppen och fri, än man vågat hoppas efter
den besvärliga vandringen på en lång skogsstig.

Hvilket anseende jarlen hade medan han lefde,
det kunna vi se af hans förhållande till så väl
Danmarks som Norges konungar, och att det icke var
mindre i hans hemland, derom vittna de genomgripande
förändringar i så väl det allmänna som det enskilda
lifvet, till hvilka han lade grunden -- utan att
häfderna kunnat anföra ett drag af missnöje deröfver
hos hans samtid. Lugn och fred rådde, sedan den första
oron var öfverstånden, och jarlen var lugnets och
fredens goda kämpe.

<h2>2.

Valdemar.</h2>

<b>De första åren af konung Valdemars regering.</b>

Nu trädde konung Valdemar till riksstyrelsen. Han
var vid faderns död tjugufem år gammal och, som vi
få se, ingalunda vuxen de stormar, hvilka till en
del framkallades af honom sjelf.

Birgers söner skiftade arfvet efter fadern, och de
yngre sönerne, Magnus och Erik, trädde till sina
delar af landet såsom hertigdömen. Södermanland med
Nyköpings hus blef den andre broderns hertigdöme. Hvad
Erik fick, nämnes ej, och om Bengt talas icke.

Det var märkeligt att se den stora olikheten mellan
den unge kom ingen och hans broder Magnus, när de voro
tillsammans. Valdemar var af ett skönt och intagande
utseende, dertill glad och liflig. Magnus deremot
hade en mörk ansigtsfärg och saknade broderns lysande
yttre. Ännu märkbarare var den inre olikheten mellan
dessa bröder för den, som närmare kände dem. Valdemar
var en slaf under sina lustar och begärelser, han var
en ögonblickets man, för så vidt som han för dess
korta njutning var färdig att glömma allt. Magnus
hade faderns sinne och hug. Han var herre öfver sina
känslor och begär och allvar och kraft blickade ur
hans öga. Om Erik känna vi föga, blott det att han
fortfarande, liksom under barnaåren, lät sig ledas
af hertig Magnus.

Drottning Sofia, Valdemars sköna, men yra och
obetänksamma gemål, yttrade sig skämtande om sina
svågrar och kallade Magnus med anledning af hans mörka
hy för <i>kittelbotaren,</i> men Erik i anseende till hans
obetydlighet för Erik <i>alls intet.</i>

Emellertid förflöto de första åren i lugn. Valdemar
lefde ett sorglöst lif, endast begifven på sina
nöjen. Magnus samlade till sitt hof ypperliga män,
hvar helst de kommo ifrån. Men ingen kunde af det
yttre sluta till någon osämja mellan bröderna. Man har
i behåll bref af Magnus, hvari han säger sig handla
»med konungens, sin broders råd och samtycke». -- Det
kan vara blott och bart en form att uttrycka sig, men
det visar tydligt, att dessa yttre former iakttogos.

Valdemar höll möten med grannkonungarna, Erik i
Danmark och Magnus i Norge, men hvad som aftalades
på dessa möten, om de höllos för annat än att visa
grannsämjan, derom hafva häfderna intet upptecknat.

År 1271 i September månad var konungen i Stockholm och
utfärdade derifrån ett bref, hvarigenom han meddelade
invånarne i Riga frihet från tull och andra umgälder,
samt rättighet att i Sverige qvardröja eller derifrån
draga bort, när de behagade, så länge svenske män
njöto samma friheter i deras stad.

Men vi öfvergå till den vigtigaste handlingen under
Valdemars regering, medan han ännu egde riket i ro.

Vi veta redan af det föregående, huru det gamla
Odinska Upsalas glans sjönk och försvann med de gamla
gudar. I medlet af det århundrade, inom hvilket vi nu
uppehålla oss, öfvergick en vådeld det Gamla Upsala
och förstörde i grund dess tempel. Sedan den tiden var
det ej möjligt längre att arbeta mot dess fall. Man
försökte väl, men det lyckades icke. Så väl påfven
som erkebiskopen och biskoparne uppmanade menigheterna
att bidraga till dess återuppbyggande och att besöka
henne. Men hon förblef »öde och öfvergifven».

Man må derför ej undra på om erkebiskopen och
kapitelmännen i Upsala kastade längtande blickar
till det strax bredvid liggande Östra Aros, som då
var i ett ständigt tilltagande uppblomstrande. De
skrefvo till påfven och föredrogo för honom detta
ärendet. »Kyrkan är belägen» -- skrefvo de -- »på ett
så ringa och föraktadt ställe, och till följd deraf
infinna sig äfven vid kyrkans stora fester högst få
menniskor att höra erkebiskopen förkunna det heliga
ordet. Och anhålla vi derför i ödmjukhet, att vår
kyrka måtte med bibehållande af sitt gamla namn få
förläggas till ett tjenligare ställe.»

Påfven -- det var <i>Alexander</i> IV -- besvarade i September
1258 denna skrifvelse med en annan, stäld till
biskopen i Vesterås, hvari han uppdrog åt honom
att å påfliga stolens vägnar meddela tillstånd till
flyttningen, om den befunnes nödvändig och nyttig
för riket.

Sedermera utsändes talrika bref så väl från påfven
som från påfliga legater, hvilka sökte på allt sätt
understödja det stora verket. Så väl Valdemar som
Birger jarl erhöllo till innehållet väsentligen lika
lydande bref, med uppmaning att kraftigt medverka
för det stora målet. Båda äro skrifna i Mars 1259.

Sedan dess gingo tio år, och under tiden fortgick
arbetet så, att man kunde tänka på verkställandet af
flyttningen.

Då sammankallade konung Valdemar i September 1270
till ett möte i Söderköping svenska kyrkans prelater
och de förnämsta rikets män. Sedan alla infunnit sig,
företog man till noggrann undersökning den framstälda
frågan om flyttningen af Upsala domkyrka. Det beslut
fattades då, att nämnda kyrka skulle flyttas, men
med bibehållande af hennes gamla namn och alla henne
tillerkända rättigheter.

Följande året utfärdade biskop Carl i Vesterås sitt
stadfästelsebref på beslutet. Det är af följande
innehåll<footnote>
Emedan det är ganska kort, om man undantager det
anförda innehållet af den påfliga skrifvelse, hvari
detta ärende uppdrogs åt erkebiskopen, hafva vi ansett
det lämpligt att hår införa detsamma i ordagrann
öfversättning från den latinska texten. Förnämligast
hafva vi gjort det på den grund, att ingenting tjenar
så mycket att försätta oss in i en tid, som ett ord
omedelbart ifrån densamma. När vi framdeles komma
att anföra något utdrag ur mer framstående personers
bibehållna skrifvelser, må läsaren benäget påminna
sig detta såsom grund derför.</footnote>:

»Vi Carl med Guds nåde biskop i Vesterås -- allom
dem detta bref varda skådande evinnerlig salighet i
Herranom! I mågen veta att vi af påfven Alexander,
salig i åminnelse, hafva mottagit hans bref

sa lydande: Alexander etc. -- Uppfyllande i all
vördnad den apostoliska befallningen, meddela vi å
den apostoliska stolens vägnar full frihet åt Upsala
domkapitel att flytta sin kyrka till Östra Aros. Till
ett vittnesbörd härpå hafva vi låtit hänga vårt
sigill jemte våra bröders, de högvördige herrarnes
biskop Henriks<footnote>
Utaf dessa namn finnas i brefvet endast
begynnelsebokstäfverna utsatta.</footnote>
i Linköping och biskop Finveds<footnote>
Utaf dessa namn finnas i brefvet endast
begynnelsebokstäfverna utsatta.</footnote>
i Strengnäs under detta vårt bref. Gifvet Herrans år
1271 den 9 September»<footnote>
Af de tre sigillen finnes nu endast ett i behåll och det mycket
skadadt.</footnote>.

Och så flyttades erkebiskopskyrkan med dess helgedomar
till sin nuvarande plats -- det var den 4 Juli
1273. Den 28 samma månad utfärdade konung Valdemar
ett gåfvobref till kyrkan på <i>Spanga</i> qvarn och fyra
marks land i <i>Husaby</i> i Långhundra härad (<i>Laggaheredh</i>)
samt sin patronatsrätt öfver Husaby kyrka.

*

Drottning Sofia hade tvänne systrar, <i>Agnes</i> och <i>Jutta</i>
hvilka båda ingått i kloster, Agnes vid fjorton,
Jutta vid tjugu års ålder.

År 1269 hade drottningen gjort en resa till Danmark
att der besöka sin faders graf. Efter all sannolikhet
sammanträffade hon då med sina systrar, och efter
det besöket var det slut med de kungliga
klosterjungfruarnas hjertero. En oemotståndlig längtan grep
dem att lemna den trånga klostercellen och åter träda
ut i det friska lifvet. Tre år efter sammanträffandet
med systern lemnade också båda klostret.

Men hos Jutta uppsteg den tanken att besöka sin
syster i Sverige, och den tanken blef till slut så
liflig hos henne, att den öfvergick till den mest
brinnande åtrå.

Och konungadottern fick sin vilja fram. Med ett
lysande följe utrustades hon till färden från
Danmark.

Hon var begåfvad med mycken skönhet. Drottning Sofia
var utmärkt i det afseendet, men systern var dock
ännu skönare.

Glädjen vid systrarnas första möte försvann dock
snart. Den sköna prinsessan var lättsinnig. Konung
Valdemar var det äfven. Snart brunno de af en
otillåtlig kärlek till hvarandra. Valdemar, alltid
hänryckt af den sinliga njutningen och alltid slaf
under den, kunde ej lyssna till de råd, som i någon
stund af lugn besinning hviskades till honom ur
djupet af hans själ. Han var ej van att vara herre
öfver sina lidelser, derför dukade han under för
dem. Prinsessan blef moder.

Det var en oerhörd händelse, som högligen förnedrade
konungens anseende. Drottningen greps af den
djupaste sorg, när hon fick höra hvad som inträffat
och talet, som gick om konungen. Hon blef ömsom röd
och ömsom hvit, och heta tårar strömmade öfver hennes
fagra kinder. »Ve mig, ve mig» -- utropade hon i sin
förtviflan -- »den sorgen öfvervinner jag aldrig. Ve
mig, att min syster någon tid skådade Sveriges rike!»

Svårare sorger skulle dock drabba drottning Sofia,
sorger, som flöto ur denna källa. Vi få närmare lära
känna dem i nästa stycke.

Prinsessan Jutta gömde sig med ånger i ett kloster,
der hon i sorg framlefde sina dagar, tills hon dog
1284.

<b>Brödrastriden.</b>

En viss oro, obestämd, men omöjlig att skilja från
sig, fans hos konungen. Den sanningen, att brodern
Magnus var honom öfverlägsen, kunde han ej förbise,
om också hans nöjen lemnade honom blott få och korta
stunder till besinning.

De som jemförde bröderna med hvarandra, kunde
ej heller underlåta att finna detsamma som
Valdemar. Hertig Magnus höll ett lysande och präktigt
hof i Nyköping, riddare och svenner fylde hans salar
och gemak och ståtliga riddarespel bibehöllo hos hans
män den skicklighet i vapnens bruk, som ej kan vinnas
genom annat än öfning. Detta var manliga lekar, som
höfdes män, och hertigens anseende prisades derför
högt af hvarje man, hvilket väckte misshag och på
samma gång oro hos Valdemar. Men det stannade också
dervid. Ty att det skulle hafva manat honom till
ansträngning och kraft -- det hade varit för mycket
begärdt af den veklige fursten.

Emellertid finnes intet tecken till afvoghet
eller fiendtligt sinne hos Magnus före händelsen
med Jutta. Dock är det troligt att hertigen --
ty ärelysten var han och begärlig efter makt --
någon gång tänkt sig kunna bättre än brodern uppbära
konungakronans glans. Drottningens, hans svägerskas,
skämt var ej heller tjenligt att blidka det stolta
sinnet. Han skall hafva yttrat en gång, när talet kom
på de speord, hvarmed man roade sig öfver hertigen
och hans broder vid konungens hof: »Jag skall en gång
bota drottningens kittlar.» Kan ock vara att orden
å drottningens sida inneburo något mer än ett blott
skämt. Åtminstone förefaller det ganska naturligt,
att afund skulle uppstå öfver det företräde, som hon
fann vara den allmänt gällande meningen om svågern
och äfven hon inom sig måste tillerkänna honom, och en
hvar vet, huru lätt man öfvergår från afund till hat.

Förr än Magnus skred till handling emot brodern,
synes der hafva varit för handen en missämja mellan
Valdemar och hertig Erik. Underrättelserna derom
äro visserligen icke fullt upplysande, men ådagalägga
dock tillräckligt förhållandets tillvaro.

Af någon anledning, hvilken ej finnes omnämnd, fann
sig konungen föranlåten att fängsla en mäktig och
betydande man, troligen en Folkunge, vid namn <i>Johan
Filipsson.</i> Han blef af konungens folk gripen i en
kyrka och förd i fängelse. Detta måtte på något sätt
hafva stått i samband med hertig Eriks förhållande
till konungen. Men Erik hade begifvit sig till Danmark
och vistades der hos konung Erik Glipping.

Valdemar skickade bud till konung Magnus i Norge och
båd honom utsätta en ort, hvilken han behagade, der
konungarne kunde få sammanträffa med hvarandra. Man
kom öfverens om att mötet skulle hållas i Sarpsborg,
emedan norske konungen sade sig icke vilja draga
längre. Detta var år 1273. Magnus hade under hela den
sistförflutna vintern legat i Tönsberg, dit han begaf
sig, sedan han förgäfves föregående sommar väntat
på Valdemar i Konghäll. Der var nämligen utsatt
ett möte mellan de båda konungarna, men blef ej af,
emedan »Valdemar uppehöll sig med sina lekar uppe i
Svea-välde».

Till mötet i Sarpsborg infunno sig båda
konungarne. Med konung Magnus var äfven hertig
Erik, Valdemars broder. Likaså infann sig der Johan
Filipsson, som nu var frigifven ur sitt fängelse. Att
åvägabringa en förlikning mellan bröderna samt emellan
konungen och herr Johan, var det som här blef konung
Magnus' åliggande. Det lyckades honom ock så till
vida, som ett fördrag uppgjordes mellan de tvistande,
och skulle det stadfästas på ett nytt möte i Skara,
der alla skulle infinna sig och i tolf vittnens
närvaro med ed bekräfta den ingångna förlikningen.

Och så sammankommo i Skara både konungen hertigen
och Johan Filipsson, samt några män, hvilka af den
norske konungen blifvit utsedde att bland de bestämda
vittnena öfvervara stadfästelsen. Det blef dock
ingen stadfästelse af, och således ingen förlikning
heller. Ederna svuros ej så, att de utsedda vittnena
kunde gilla dem.

Johan Filipsson drog till Norge, till konung
Magnus. »Valdemar hade drifvit honom ut af landet»
-- sade han till Magnus -- »och hvad han lofvade
konungen i Sarpsborg, det hade han icke hållit.»
Johan Filipsson blef med vänlighet emottagen af
konungen och följde honom sedan uppåt Bergen.

Detta är det första tydliga spåret till missämja
mellan bröderna. Inträffade så händelsen med
prinsessan Jutta, och var konungens anseende sjunket
dessförinnan, så föll det ohjelpligt, i synnerhet
sedan han måst göra en resa till Rom för att erhålla
förlåtelse och aflösning; ty i och med detsamma blef
hans skam uppenbar.

Konungens brott var nämligen ett <i>firnarverk</i>
d. v. s. en så skamlig och vederstygglig gerning, att
bot för den fans endast genom att »gånga till Rom»,
såsom det står i kyrkobalken af Vestgötalagen. I Rom
skulle den brottslige af påfven förskaffa sig bref
på att synden var honom förlåten, och detta påfvens
bref skulle sedermera vid återkomsten uppvisas för
biskopen.

Valdemar drog nu, som nämndt är, till Rom. Han
erhöll der vid den apostoliska tröskeln den äskade
aflösningen och begaf sig öfver Lybeck åter till
Sverige. Det är naturligt, att Magnus ej skulle låta
ett så gynsamt tillfälle som konungens frånvaro ur
riket gå sig obegagnadt ur händerna. Må hända trädde
han till styrelsen af riket, gifvande sig derigenom
på eget beråd en makt, som honom icke tillkom. Att
en väsentlig förändring inträdt, när konungen kom
tillbaka

till sitt land, det kan man se af hvad som derefter
följde. Likaledes kan man af dem skyndsamhet, hvarmed
Valdemar fullbordade sin Romresa, se, att det var
med mycken oro, som han lemnade sitt land. I slutet
af 1273 eller början af 1274 anses han hafva anträdt
färden, och sommaren det sistnämnda året finner man
honom åter i Sverige.

Sålunda hafva de till vår tid bibehållna minnena
framstält den begynnande striden mellan Valdemar och
hans bröder.

Till Tranöjanäs<footnote>
Hvar detta legat, vet man ej. Möjligen har namnet
Tranöjanäs uppkommit genom skriffel eller oriktigt
läsande af namnet i urskriften, som man tror hafva
varit Strengianäs eller Strengnäs.</footnote>
kommo emellertid konungen och
hans trenne bröder, Magnus, Erik och Bengt, dertill
rikets alla biskopar och många af landets förnämsta
män. Man hade likväl knappt hunnit samlas till mötet,
förr än det visade sig, att der förestod något helt
annat än förlikning. Tvedrägten mellan bröderna,
som hittills någorlunda kunnat bemästras och döljas,
utbröt nu i öppen låga. Den enes förebråelser och
klagomål framkallade ännu större sådana från den
andre, och slutligen uppsade hertig Magnus konungen
sin broder tro och lydnad.

De närvarande biskoparne uppträdde och förklarade,
»att det var alldeles emot deras vilja, att något
skulle skilja bröderna åt». Likaså de verldslige
herrarne, som voro der.

Bengt, den yngste af bröderna, var med bland de
andlige. Han var nämligen då erkedjekne i Linköping,
såsom ännu bibehållna bref från den tiden utvisa. Han
var en from, välmenande och högsint herre. Splitet
och tvedrägten mellan bröderna gick honom djupt till
sinnes. Derför uppträdde hän här med fridens och
försonlighetens ord och ville mana godt emellan de
uppretade bröderna; men den redlige broderns ord funno
intet rum i brödernes af hat och afund förmörkade
hjertan. »Satan var ibland dem» -- säger en gammal
författare -- »och han tillskyndade det som ondt var,
så att de skildes i uppenbar fiendskap från hvarandra,
och hertig Magnus förklarade sin broder öppen fejd.»

Magnus drog med sitt följe till Nyköping, konungen
till Stockholm.

Det första Valdemar företog sig efter mötet i
Tranöjanäs var att skrifva till påfven och söka
erhålla hans bemedling mot brodern och hans skydd
mot hvad som komma skulle. »Han erkände ingen öfver
sig utom påfven» -- skref han -- »riket vore dertill
skattskyldigt under romerska stolen», och på grund
deraf anropar han i ödmjukhet påfven, »att han ville
råda bot för de olyckor, som hotade att inträffa».

I Januari 1275 ankom påfvens svar, stäldt
till erkebiskopen i Upsala och biskopen i
Linköping. <i>Gregorius X</i> var då påfve, och han uppmanade
de nämnda prelaterna att tillse, det intet foretoges
mot landets rättmätige konung.

Emellertid drog hertig Magnus tillsammans med sin
broder Erik

ned till Danmark, till konung Erik Glipping<footnote>
Han hade fått detta tillnamn af sin sed att
ständigt glippa med ögonen.</footnote>. Kan
vara, att Magnus ännu ej ansåg sig kunna vinna
tillräckligt anhang för en strid mot konungen, om
han började den. I Danmark ville han värfva folk och
gjorde det äfven.

I <i>Sonderburg</i> på ön <sp>Als</sp><footnote>
Belägen strax utanför östra kusten af Slesvig.</footnote>
sammanträffade de båda
svenske hertigarne med konung Erik. Denne lofvade
dem sitt bistånd och gaf dem tillika en väl rustad
skara af hundra man ur sin egen hird. Härför förbundo
hertigarne sig skriftligen att lemna konungen sex
tusen mark rent silfver, sätta ett slott, hvilket
helst konungen ville, till pant, samt för dess
befästande och underhållande årligen erhålla tusen
mark. Dertill värfvade de i Danmark sjuhundra man
både Tyskar och Danskar. Anförare för dessa voro
grefve <i>Jakob</i> af <sp>Halland</sp> och <i>marsk
Stig</i><footnote>
Så väl grefve Jakob som marsk Stig hörde
till Danmarks förnämligaste män. Den förre var
beslägtad  med konung Erik och drottning Sofia
i Sverige. Han var nämligen son af deras syskonbarn
grefve Nils af Norra Halland.
<img></img>
</footnote>

Om orsakerna, som bestämde den danske konungen
att blanda sig i naborikets stider, är svårt
att säga. Tanken på fördelarna för Danmark af
Sveriges försvagande kan hafva talat. En äldre
historieskrifvare angifver den orsaken. Något bestämdt
veta vi dock icke.

Med sitt folk drogo hertigarne in i Sverige och upp
genom Vestergötland. Magnus lät säga sin broder,
konung Valdemar, »att han ville vinna riket eller
dö». Konungen skall hafva svarat: »Mindre månde han
få än riket, om han vågar möta mig med sina Danskar
och Tyskar.»

Valdemar hade icke varit overksam. Han hade uppbådat
en mängd folk och var redo att möta sina bröder. Men
hans lättsinne och obetänksamhet förnekade sig dock
icke äfven i denna sak. Vid midsommartiden drog
han med bondehären ned åt Tiveden. Den ryckte fram
genom skogen mellan sjöarna <sp>Unden</sp> och <sp>Skagern</sp> och
slog läger vid Hofva. Men bönderne voro der utan
anförare, ty konungen var ej längre med dem. Han
stod med den bästa och dugligaste delen af sitt
folk vid <i>Ramundeboda,</i> och drottning Sofia var äfven
der. Huglöshet för manlig bragd och fullkomlig
oförmåga till manlig ansträngning voro, som vi
sett, hufvuddragen i Valdemars skaplynne. Och han
var sig lik äfven vid detta tillfälle. Faran var
öfverhängande, men Valdemar mötte den med den tanken,
att här var hans makt för stor, att han skulle behöfva
frukta något af hertigarne.

Magnus var väl underrättad om, huru det stod till
i den kungliga hären, och han lät ej det gynnande
ögonblicket gå obegagnadt förbi. Han lät ryttare
sitta upp och beslöt att anfalla bondehären vid
Hofva. Och ryttarne ryckte an mot bönderna. Desse
gjorde visserligen motstånd, men der fans ingen bland
dem, som kunde ordna dem i striden, och hertigens folk
anföll så häftigt, att bönderne började vika. Ännu
häftigare ansattes de nu af hertigen och hans folk. Då
upplöste sig hela konungens här och spred sig i den
mest förvirrade flykt.

Utan någon aning om hvad som tilldrog sig vid Hofva,
huru det likade sig till att brodern skulle infria
sitt stolta löfte om att vinna riket, låg konungen
med sin drottning qvar i Ramundeboda.

En afton, då konungen och många med honom redan gått
till hvila, satt drottningen och spelade schacktafel,
tänkande i sitt sinne uppå, huru ringa Kittelbotarens
makt var. Allt gick för öfrigt sin vanliga gång
omkring konungen. Somliga åto, somliga gingo fram
och åter, och några af hörde messan.

Då sprängde en ryttare in på gården. Man såg, att det
var en från bondehären, men han var blek om kind och
blödde ur flera sår. Alla sågo frågande på ryttaren,
som hoppade af hästen och skyndade till konungen,
förkunnande att hans folk blifvit slaget och flydde
i mossa och kärr.

Konungen blef bestört, drottningen likaså. »Drag dig
skyndsamt tillbaka, konung Valdemar» -- sade budet
vidare -- »samla ditt folk och rusta dig att ännu en
gång möta din fiende.»

Rådet var godt, men i den allmänna bestörtningen
och förvirringen fans icke här någon, som vågade
träda i spetsen för saken, ty konungen hade förlorat
all besinning. Han flydde hals öfver hufvud från
Ramundeboda öfver Vermland till Norge.

När då folket, som stod vid Ramundeboda, fann sig
öfvergifvet af konungen, började det draga sig
tillbaka. De ryckte med sitt banér och sina märken
upp i Nerike, afbidande der hertigen. Der blef dock
ingen strid. Folket gick Magnus till hända.

Hertigen sände genast sina män efter konungen. »De
skulle fängsla honom» -- sådan var hans befallning --
»hvar helst de träffade honom och föra honom till
hertigen.»

Sedan Valdemar i Norge hos en vid namn <i>Erling Alfsson</i>
fått en fristad åt sin son, den unge tvåårige <i>Erik,</i>
begaf han sig tillbaka till Vermland för att på
närmare håll se, huru sakerna gingo.

En afton satt konungen här i all ro till bords med
sin drottning, då man plötsligen hörde ett ovanligt
buller utanför. Det lät nästan som skrammel af
vapen. Konungen och drottningen bleknade och sågo
på hvarandra. De hade den gången ingen man hos sig,
som gat gripa till vapen för dem.

I samma ögonblick slogs dörren upp och en skara af
män, väpnade från hufvud till fot, rusade in. »Gif
dig fången, Valdemar» -- ropade de till kungen --
»om ditt lif är dig kärt.»

Och konungen gaf sig fången. Männen stego till häst
med konungen mellan sig, och så bar det af till
hertigen.

Olika hade brödernes lotter skiftats, sedan de
sista gången sågo hvarandra. Magnus var nu den som
egde makten i landet. Men Valdemar kunde ej höjas
ens af olyckan. Mäns hjertan kunde han ej vinna,
ty dertill fordrades i första rummet manligt sinne,
och det egde han ej.

När Valdemar såg sin mörke broder, förlorade han
sista skymten af sin värdighet. »Haf nåd med mig»
-- sade han -- »lyssna ej till onda tungors råd, utan
till ditt eget hjerta, och låt oss vara vänner!»
-- Hertigen såg på den förödmjukade konungen,
men han syntes alldeles lugn; man kunde ej se,
hvarken om han var blid eller fred till sinnes.
-- »Annorlunda» -- sade han -- »föllo sig dina ord,
när vi sist talade tillsammans, broder Valdemar.
Jag vet väl, att jag är din broder, både af fader
och moder. Hade du låtit mig det mig tillhörde af
riket, hade vi ej mötts i striden. Föga har
det båtat dig, att du skilts från mig för din
drottnings skull. Nu vill jag dock göra nåd med
dig, så att alla dugande män, som det höra, må veta,
att jag ej gjort dig oskäl.»

Och Valdemar afträdde riket åt sin broder. »Må alla,
både de som nu lefva och efterverlden, veta» -- heter
det i afsägelsebrefvet
-- »att vi åt vår käre broder Magnus lemnat
det rike, som genom arfsrätt tillhört oss.
Vi lemna honom vår krona och alla kungliga
rättigheter, och afgifva det löfte, att
aldrig hvarken hemligen eller uppenbarligen, hvarken
med ord eller handling, inom eller utom riket vidtaga
något i strid emot denna ordning.»

Hvem kunde dock lita på ett ord eller löfte af
Valdemar? -- Ärligt menade han ej med sin afsägelse,
vare sig nu att den aftvingades honom af broderns
öfvermakt eller af stundens. Om han lösgafs efter
denna afsägelse eller om han lyckades undkomma ur
fängelset, veta vi icke. Men man finner emellertid
så väl honom som drottningen kort derefter på
<i>Ragnhildarholm,</i> invid Konghäll.

Hertigen kallade de förnämlige männen i riket till ett
möte i Vestergötland. Huru vid detta möte tillgick,
finnes ej nämdt. Men Valdemar fick halfva riket,
nämligen Göta rike, och hertigen behöll Svea rike
med Upsala eller allt landet norr om Tiveden.

Detta timade år 1275.

Magnus antog omedelbart efter nyssnämnda möte
konunganamn. Vi se det tydligt af hans gåfvobref till
kyrkor och kloster. Ett sådant utfärdade han den 22
Juli 1275 efter segern vid Hofva, och hvaruti han
ännu kallar sig »Svenskarnes hertig<footnote>
På latin heter det »<sp>dux Sveorum</sp>», en benämning, som
alla jarlar, således äfven Magnus' fader, burit. När
Birger jarl förändrade sin titel till <i>hertig,</i>
undergick derför formeln uti hans utfärdade bref ingen
förändring. <sp>Dux Sveorum</sp> kallade han sig äfven då. Det
är orsaken, hvarför man hos äldre historieskrifvare
får höra talas om hertigar äfven före Birger jarls
tid. Stod der taladt om Guttorm, <sp>dux Sveorum</sp>, eller
Ulf, <sp>dux Sveorum</sp>, så voro de genast hertigar.</footnote>.
Men den 11 September

samma år utfärdade han ett nytt, hvarigenom han
skänker <i>Norusa</i> gård till Skokloster, och det börjar
med orden: »Vi Magnus med Guds nåde Svenskarnes
konung.» I ett annat gåfvobref till Linköpings
domkyrka af den 5 Oktober på sina gods i Tjust talar
han om »den skyldiga åtanke, han borde hafva för de
välgerningar, hvarmed Skaparen utan hans förtjenst
öfverhopade honom».

Äfven i förhållande till utlandet uppträdde Magnus
såsom konung. Dagen efter, sedan han skänkt gårdarna
i Tjust till Linköpings domkyrka, stadfäster han
Rigaboarnes handelsprivilegier. »Då till vår kunskap
kommit» -- heter det -- »att vår älskade broder och
företrädare Valdemar» etc.

Men äfven Valdemar kallar sig fortfarande
konung. »Valdemar med Guds nåde Svenskarnes konung»
kallade också han sig, då han stadfästade de
privilegier, Birger jarl förunnat Hamburgarne.

Rimkrönikan förmäler, huru som Magnus blifvit tagen
till konung vid Mora sten, och man synes deraf
kunna sluta, att valet skett med iakttagande af laga
former. Naturligtvis har det egt rum efter mötet i
Vestergötland, hvilket hölls någon af dagarna mellan
den 22 Juli och 11 September. Den sista December
samma år eller 1275 sätter Magnus sjelf såsom den dag,
då han blifvit vald.

I det gåfvobref, som han samma dag utfärdade till
Upsala domkyrka på sin gård <i>Rödelund,</i> yttrar han
i samma anda som i gåfvobrefvet till Linköpings
domkyrka, »att i känslan af de förnyade bevisen på
den högstes nåd, tillhörde det honom så mycket han
kunde att ära ljusets fader, från hvilken all god
gåfva kommer, äfvensom hans heliga kyrka».

Följande året 1276 om våren befann sig konung Magnus
i Upsala, och den 24 Maj försiggick hans kröning
derstädes. Dagen till ära gjorde Magnus åter Upsala
domkyrka en skänk af tvänne markland kronojord i
Vestby, utfästande sig att lemna kronan fullt vederlag
af sina arfvegods.

Om den yngste af bröderna, Bengt, den fromme
erkedjeknen i Linköping, var närvarande vid det
tillfället, veta vi ej. Det är dock troligt. Man
finner honom redan i Januari det följande året vara
sin broders kansler, såsom han sjelf nämner sig i
ett gåfvobref till Strengnäs domkyrka<footnote>
Att Bengt dock icke innehade detta embete vid
kröningen, synes tydligt af ett hans bref från första
dagarna af 1277, hvarigenom han pantsätter sin gård
<i>Berga</i> på <sp>Färingsön</sp> till Upsala domkyrka mot lånfångna
400 mark. Det börjar med orden: »Allom dem, som
se närvarande bref, Bengt erkedjekne i Linköping,
Birgers son, hans, som fordom var Svenskarnes hertig,
evig salighet i Herranom.»</footnote>.

Men en, som vi i första rummet väntade oss få se
vid konungens sida, då kronan sattes på hans hufvud,
var der icke. Erik, den tredje brodern i ordningen,
han, som från barnaåren hållit sig till Magnus, så i
allvar som lek, han, för hvilken brodern varit både
tanke och

vilja och som derför af Valdemars drottning fick
namnet <sp>Alls intet,</sp> han syntes ej bland den lysande
samlingen af rikets store på denna dag. -- Erik var
död. Kort efter, sedan han vunnit titel af hertig,
hvilken han fick på samma gång som Magnus blef konung,
insjuknade han och dog. I sitt testamente, upprättadt
på sjuksängen, skänker han några gods till kyrkan,
såsom vanligt var den tiden för att vinna hennes
förböner för själen. Den 3 Januari 1276 utfärdade
konung Magnus en förordning om verkställandet af
sin broders testamente<footnote>
Man kan ej underlåta att fästa uppmärksamhet
på den omständigheten, att liksom Birger jarl ej
sjelf gaf mer än <i>en</i> (Magnus) namnet hertig, så
fick ej efter jarlens död Erik denna titel förr,
än Magnus såsom konung upphörde att bära den, och
sedermera efter Eriks död -- dock ej förr än 1284 --
fick Bengt densamma. Det är sålunda icke med verkliga
förhållandet öfverensstämmande att tänka sig alla
tre bröderna såsom hertigar genast efter jarlens
död och det synes, som om det inneburo något mer än
en blott och bar tillfällighet, att endast <i>en</i> bar
titeln Svenskarnes hertig, <sp>dux Sveorum</sp>. Likvisst bör
väl detta endast betraktas såsom ett slags öfvergång,
ty det sistnämnda året 1284 fingo vi, såsom vi få se,
två hertigar.</footnote>.

Mot slutet af år 1275 vistades konung Valdemar
i Lödöse. Det var derifrån, som han utfärdade
stadfästelsebrefvet på Hamburgarnes privilegier,
och i Lödöse firade han äfven sin äldsta dotters,
<i>Ingeborgs,</i> förmälning eller trolofning med <i>Gerhard
II</i> af <sp>Holstein</sp>.

Men det var ej svårt att se, till och med för Valdemar
sjelf, att hans kraftfulle broder vunnit mera af
honom, än hvad beslutet på det sista mötet dem
emellan innehöll i orden. Männen i Göta rike kunde
ej vara blinda för den stora öfverlägsenheten hos
Magnus. Någon hållning, något tecken till karlavulet
sinne fans dessutom ej hos Valdemar. Detta gjorde
också sitt till att förderfva Valdemars sak.

Han begaf sig till Norge till sin svåger konung Magnus
Lagabäter, som han träffade i Bergen. Hans afsigt
var att af svågern erhålla råd och hjelp, om han kunde
återvinna riket från sin broder, och Magnus åtog sig
försöket att medla mellan bröderna. Då blef åter ett
möte utsatt. Det skulle hållas vid midsommartiden år
1276.

Då fick man se framemot midsommaren det sagda året
en väldig flotta af tvåhundratjugu skepp styra in
genom utloppet af Göta elf och vidare uppför till
Konghäll. Det var den norska flottan, och ombord
var konungen och de förnämligaste männen i hans
rike. Erkebiskopen af Trondhjem samt biskoparne af
Opslo och Bergen voro bland det andliga följet de
förnämste. Bland lekmännen finna vi Erling Alfsson,
densamme, hos hvilken Valdemar lemnade sin unge son
Erik; vidare Erlings söner <i>Alf</i> och <i>Finn, Eylifr</i> af
<sp>Naustadalen</sp> samt <i>Björn Gyrski.</i> Dessutom befunno sig
i de konungsliga följet en mängd kanslerer, stallare
och märkismän.

I Konghäll infann sig äfven konung Valdemar med sin
drottning och deras unge son Erik samt deras följe.

Det var på Söndagen den 21 Juni, som konung Magnus
Lagabäter kom till Konghäll, och han dröjde der öfver
midsommardagen. Men

dagen derpå eller Thorsdagen drog den norske konungen
jemte Valdemar och deras följen samt hela flottan
åter utför elfven till <i>Horsaberg</i><footnote>
Det nuvarande <i>Korseberg</i> i <sp>Harestads</sp> socken inom
Bohus län, norr om det nordliga inloppet af Göta elf,
i den så kallade <i>Elfvefjorden.</i></footnote>.

Fredagen den 26 Juni anlände konung Magnus från
öfre Sverige. Äfven han var omgifven af ett lysande
följe. Man såg der erkebiskop <i>Folke</i> af Upsala,
biskoparne <i>Henrik</i> från Linköping, <i>Erik</i> från Skara
och <i>Anund</i> från Strengnäs och dertill en mängd förnäma
herrar från Svea rike.

Utom de trenne konungarne med deras stora följen
infunno sig såsom sändebud från Danmark biskop <i>Johan</i>
<sp>af Börlum</sp> och biskop <i>Tuko</i> <sp>af Aarhus</sp> samt priorn
<i>Henrik</i> <sp>från Antvorskov kloster</sp> och <i>Johan Lille</i> från
Skåne. Dertill anlände till konungamötet en grefve
<i>Johan</i> <sp>af Ravensberg</sp> och den af oss redan kände grefve
Jakob af Halland.

Sällan såg man i Norden ett så lysande och af så många
furstar och höfdingar besökt möte. Det var ett mycket
lifligt möte, och ändamålet med detsamma utgjorde
ett rikt samtalsämne för de förnäma herrarna.

Innan man emellertid kunde skrida till någon
underhandling, uppstälde konung Magnus af Sverige
som ett oeftergifligt vilkor, att Valdemars son Erik
skulle vara närvarande. Man vet ej, hvarför Magnus
höll så strängt på denna omständighet. Men denna
önskan uppfyldes och underhandlingarna började.

Måndagen den 29 Juni voro konung Magnus af Sverige
och de öfrige herrarne församlade på <i>Hnidingaberg</i> på
Hisingen. Dit kommo då tvärt öfver från Horsaberg
konung Magnus af Norge och i sällskap med honom
konung Valdemar och hans son Erik samt ett talrikt
följe. De gingo upp till de församlade herrarna, och
Magnus med den unge prins <i>Erik</i> vid handen stälde sig
midt ibland dem. Han talade fridsamma och försonliga
ord och framhöll det stora ändamålet med deras möte.

Konungens ord gjorde intryck på konungabröderna och
alla de församlade. Valdemar och Magnus samtyckte, att
hvar på sin sida utvälja åtta män och att öfverlemna
sin sak till deras afgörande; skiljedomarne skulle
strängt hålla sig till rättvisan och så skipa till
förlikning mellan bröderna. Till följd häraf
utsåg Valdemar för sin del åtta män, alla bland
de närvarande danske och norske herrarne. Magnus
åter valde erkebiskop Folke, jemte de tre närvarande
svenske biskoparne, samt bland de verldslige herrarne
lagman <i>Algot,</i> herr <i>Johan Filipsson,</i> herr <i>Ulf Carlsson</i>
och <i>Carl Marskalk</i> såsom de, hvilka skulle på hans
sida afgöra tvisten. Konungen af Norge utsågs af båda
parterna till ordförande.

När som förlikningsdomstolen var satt, framstäldes
Valdemars fordringar. De innehöllo: »att han åter
skulle komma i full besittning af riket, hvarifrån
han utan känd och pröfvad sak blifvit vräkt;

när han åter var kommen till riket, ville han enligt
lag svara till de beskyllningar, som gjordes honom;
dock skulle hans vederdeloman likaledes stå till
rätta för sitt förfarande.»

Redan dessa Valdemars fordringar visa, huru omöjlig
i sjelfva verket en förlikning i godo mellan bröderna
var. Det ligger i sakens natur, att de helt och hållet
skulle afslås af de svenska herrarna. De erbjödo
konung Valdemar Helsingland och Vermland, jemte allt
landet vester om Venern, tillika med Sticklaborg<footnote>
Hvarest <i>Sticklaborg</i> legat, vet man icke.</footnote>
och trehundra marks årlig ränta.

Då tog konungen af Norge till ordet. »Ringare
vilkor» -- sade han -- »synes mig icke konung Valdemar
kunna fordra, än att han åter insättes i riket och
i full utöfning af sina kungliga rättigheter. Han
kan med så mycket större skäl göra dessa fordringar,
som han icke blifvit befunnen skyldig till något
brott. Icke står han heller för sina handlingar under
deras dom, hvilkas konung och herre han var och af
hvilka riket blifvit honom mot all rätt med mandråp
och vapen frånröfvadt. Man har tagit honom och hans
drottning till fånga, man har tvungit dem att afsäga
sig riket på skymfliga vilkor, man har med sidvördnad
och på ett vanhederligt sätt behandlat dem både i ord
och gerning. Dertill har man krönt och korat en annan
konung, och när man nu för all denna mot en rättmätig
konung tillfogad oförrätt och kränkning erbjuder
honom några få landskap, så är detta mera att anse
som en ny skymf än som ett tillbud till försoning.»

Med dessa ord slutade konungen, och Valdemars män
instämde med honom. Men det fans här och det finnes
alltid en vältalighet större än menniskans. Det är
verklighetens, de för handen varande förhållandenas
sanning. Detta förbisågo den norske konungen
och Valdemars män. Valdemars sak var ohjelpligen
fallen. Hans broders befästades ännu mera genom den
hofsamhet, så väl han sjelf förut som hans män nu
visade mot hans olycklige broder.

Som Magnus af Sverige och hans män icke kunde gå in
på de af norske konungen uttalade vilkoren, upplöstes
mötet, och sakerna gingo sin gamla gång. Den norske
konungen drog åter till Norge, och med honom drottning
Sofia och konungasonen Erik samt grefve Gerhards
trolofvade, jungfru Ingeborg.

Valdemar drog inåt Göta rike.

Magnus hade lärt känna en högboren jungfru, hvars
kärlek han vunnit. Man känner ej jungfruns namn, men
att hon var förlofvad med Magnus, derom upplyser ett
påfvebref, som vi ännu ega i behåll. Hennes kärlek
måste dock snart dö. Hennes hjertans kär blef mäktig,
mäktigare än han var då, när han vann hennes tro;
han blef konung öfver Sveriges land. Och faror funnos
för konungen, som icke hertigen behöfde frukta,
och de farorna kunde ej jungfruns kärlek skingra,
äfven om hon bjudit sitt lif mot dem.

Konung Magnus gaf sin trolofvade brud sin
tro och sina löften tillbaka, och påfven
sjelf gaf genom bref konungen rätt att bryta
sin tro. Om den svikna jungfrun glömde sin
kärlek, liksom hon blef glömd, veta vi ej.

Men i slutet af år 1276 firade konung Magnus
sitt bröllop i Kalmar, och konungens brud var en
grefvedotter från Holstein.

Hvad det var, som förmådde Magnus att lemna sin
ungdoms kärlek, kunna vi fatta, om vi kasta en blick
på tidsförhållandena. Valdemar hade trolofvat sin
dotter med gamle grefve Gerdts son, och det var
att vänta, att han skulle vinna understöd af de
holsteinske grefvarna. Dertill hade nu ovänskap
uppkommit mellan Magnus och hans forne bundsförvandt
konung Erik Glipping i Danmark. För att nu å ena sidan
vinna en behöflig motvigt mot sin broder Valdemar och
å den andra en bundsförvandt, om så skulle behöfvas,
mot konungen af Danmark, sökte Magnus vinna den
holsteinska grefvedottern.

Hon hette <i>Helvig</i> och var syster till konung Valdemars
måg<footnote>
<img></img>
</footnote>.

Hon kom med ett stort följe till Kalmar, och konung
Magnus skyndade genast till hennes möte. När han fick
se den sköna och fromma grefvinnan, tackade han Gud
och lät reda till bröllop med hast.

Bröllopet stod vid Mårtensmessan den 11 November
1276. Till morgongåfva fick drottning Helvig Davö
i Mälaren och derjemte tre dertill liggande härad.

*

Der hade uppkommit ovänskap mellan konung Magnus och
Erik Glipping i Danmark, och vi antogo detta såsom
en af orsakerna, hvarför Magnus sökte förbinda sig
med de holsteinske grefvarne.

Anledningen till osämjan är svår att bestämma. Erik
Glipping fordrade de för hjelpen bestämda 6,000 marken
silfver. Magnus ville afpruta något, åtminstone så
mycket som motsvarade den skada, de danske krigarne
föröfvat i Sverige, under det de tågade hem. Knappt
hade det emellertid blifvit kunnigt, att det uppstått
osämja mellan Magnus och Erik, förr än Valdemar infann
sig hos den senare, viljande tillsammans med honom
ännu en gång fresta lyckan, om hon skulle vara honom
blid emot brodern.

Magnus dröjde emellertid ej att slå till, när han
såg att slag behöfdes. Genast efter bröllopet lät han
samla sina män, uppbådade folk och drog härjande in
i Halland. Vid Rignabro<footnote>
Troligen en bro öfver Rönne-å.</footnote>, sedan Magnus dragit in i
Skåne, kom marsken Uffo emot honom med danska hären,

och emedan vintern låg på, vände då Magnus om,
hafvande vunnit stort byte.

Följande året 1277 inträffade vigtigare
händelser.

Konungarne Erik och Valdemar inbröto i Småland
i spetsen för en dansk här. De foro härjande och
brännande fram, och sedan förstärkning ankommit
från Danmark under anförande af Bengt Alesson och
Palne Hviit, fortsatte man med härjandet från Helga
tre Kungars dag till Påsken, utan att finna något
motstånd.

Af sin framgång, och då de aldrig sågo någon fiende,
blefvo danskarne säkra och till följd deraf ej
tillräckligt vaksamma och försigtiga. Hände sig då
en gång, att de läto reda till ett ståtligt gästabud,
viljande göra sig rätt glada.

Dock hade de utsatt vakter här och der i träden,
hvilka skulle varna dem, i händelse någon fiende
syntes till. -- Men som Danskarne nu i all sköns ro
sutto till bords och läto sig anrättningarna väl
smaka, hördes plötsligen en af vakterna ropa: »De
uppländske komma!»

Nu blef der en uppståndelse.

Det var <i>Ulf Carlsson</i> tillsammans med <i>Peder Porse</i>
och herr <i>Offe Diver,</i> som anryckte med tvåhundra
harneskklädda ryttare. Och de föllo öfver Danskarne
med sådan häftighet, att något motstånd för dem
ej var att tänka på. Borden blefvo kullkastade,
dörrar slogos sönder, riddarnes svenner lupo omkull
hvarandra, många kunde ej få sina hästar, andra fingo
ej tid att spänna om sig sina harnesk.

Herr Paine Hviit var den förste, som blef färdig,
och han sprängde alldeles ensam mot de svenska
ryttarna. Norr om gården flöt en å. Mellan denna
och gården blef herr Paine fången. -- För herr Bengt
Alesson lyckades det bättre. Han kastade sig på sin
häst, som skall hafva varit ett präktigt djur, och
röjde sig tappert en väg genom Svenskarnes led.

De af Danskarna, som icke nedgjordes, utan blefvo
tillfångatagne, frigåfvos mot vilkor att, om ej fred
var sluten inom år och dag, frivilligt inställa sig
i Söderköping.

Mot slutet af året ryckte konung Erik sjelf
tillsammans med Valdemar in i Vestergötland, intog
Axevall och Skara samt härjade och brände vida
omkring i landet. Vid <i>Ettak</i><footnote>
<i>Ettaks</i> kungsgård ligger vid <sp>Tida-ån</sp> inom
Vartofta härad och <sp>Velinge</sp> (fordom Villinge)
socken. Valdemar skall efter olyckan vid Hofva, och
sedan han kommit lös ur fängelset, hafva uppehållit
sig här. Sedermera förekommer Ettak som ett befästadt
slott med underlydande län.</footnote> skola Danskarne
blifvit slagna.

Något mera känna vi ej om detta krig. Magnus synes i
allmänhet föga till under dessa krigshändelser. Men
orsakerna äro oss obekanta. Rimkrönikan säger väl,
att konung Erik gerna hade sett, om der blifvit
en afgörande drabbning, men Magnus »ville honom ej
bestånda». Och då man förestälde Erik, att infallet,
som Magnus gjorde i Halland och Skåne, nu vore till
fullo hämnadt, var han åter böjd för fred.

Det synes häraf, att Erik mindre leddes af någon
tanke på Valdemar, då han drog i krig mot Magnus, än
af begäret att hämnas en liden skymf och tilltvinga
sig sin rätt i afseende på de 6,000 marken.

År 1278 i början, medan ännu vintern varade, redo
konungarne Magnus och Erik till Laholm, båda såsom
vanligt omgifna af lysande följen. Här underhandlade
man nu om fred och förlikning, och man kom lätt
öfverens om vilkoren.

Magnus fick tvåtusen mark afslagna på sin skuld. De
återstående fyratusen, hvilka ytterligare nedsattes
till tvåtusen, förband sig Magnus att betala med rent
silfver efter kölnisk<footnote>
<i>Köln</i> är en stad i Tyskland vid Rhen. Den var
då en rik handelsstad.</footnote> vigt och som pant derför
lemna Lödöse med underlydande. Vidare utfäste sig
båda konungarne att icke lemna sitt skydd eller på
något sätt understödja den ene den andres fiender
eller upprorsmän.

Slutligen beslöts, att konung Eriks äldsta dotter
<i>Märta</i> och Magnus' äldste son och efterträdare i riket
<i>Birger</i> skulle med hvarandra ingå äktenskap, när de
hunnit dertill mogen ålder<footnote>
Båda voro nämligen ännu barn, och Birger knappt
mer än årsgammal.</footnote>. Skedde genom konung
Eriks förvållande, att den nu ingångna förbindelsen
brötes, skulle Erik erlägga tiotusen mark rent
silfver.

Sedan på detta sätt den allvarsammare delen af
mötet var bragt till ända, firades fredsslutet med
praktfulla lustbarheter och lysande riddarespel.

Först kämpade herr <i>Peder Skåning,</i> en dansk riddare,
med <i>Holmgir Carlsson,</i> en son af <i>Carl Lagman</i><footnote>
Må hända öfver Tio härad i Småland.</footnote>,
och herr Holmgir bestod striden som en god kämpe.

Derpå red en annan dansk riddare fram vid namn <i>Magnus
Dysavald.</i> Det var en riddare så båld, och red han
en präktig häst. Han lät kungöra, att om någon af
de svenska herrarna ville våga en dust med honom,
satte han sin stridshäst som pris för segern och
dertill hundrade mark.

<i>Erengisle Plata,</i> en af de svenska herrarna, skyndade
fram och antog den danske riddarens utmaning. Och
de sprängde emot hvarandra, men vid första stöten
kastade Erengisle den danske riddaren ur sadeln.

Det blef ej något aftaladt om Valdemar på fredsmötet
i Laholm. Vi kunna ensamt deraf se, att hans sak
var helt och hållet förlorad. Men ännu tydligare
framgår detta af en urkund, gifven i Köpenhamn den
8 September 1277 af Valdemar, hans gemål Sofia och
deras arfvingar.

Man ser af denna, att Valdemar vändt sig till
markgrefvårna<footnote>
<i>Markgrefvar</i> voro ursprungligen gränsgrefvar. De
voro embetsmän eller ett slags ståthållare öfver
gränsprovinserna, som benämndes <sp>markerna</sp>. När sedan
de ursprungliga gränserna utvidgades, bibehöllo dock
markgrefvarne sin titel och blefvo så småningom,
liksom de öfriga grefvarne i de riken, hvilka
uppkommo af Carl den stores krig, ärftliga furstar.</footnote> af

Brandenburg<footnote>
Brandenburg var ett sådant markland. Det låg
söder om Pommern och skulle bevaka gränsen mot de
österut boende slaviska folken, på hvilkas bekostnad
markgrefvarne äfven betydligt utvidgade sitt välde.</footnote>
<i>Johan, Otto</i> och <i>Konrad,</i> med anhållan
om deras hjelp för återvinnandet af hälften eller
någon del af riket åt honom. Kunde de härutinnan
något uträtta, vare sig genom bemedling eller på
hvilket sätt som helst, ville han öfverlemna åt dem
<i>Gotland</i> såsom ärftlig besittning, jemte fyra tusen
mark silfver. Komme åter icke Gotland på hans del,
skulle de sjelfve få välja hvilken del de helst ville
af hans land. Och kunde de äfven blott vinna åt honom
någon del af riket utom hans fädernegods, så ville
han af denna återvuna del lemna dem tredjedelen med
full eganderätt.

Det var dock förgäfves allt hvad Valdemar företog
sig i denna riktning. Och mera än något stämplar
detta sista försök hans skaplynne med svaghet och
lättsinne.

Också synes han härefter hafva afstått alla
sina anspråk på riket åt Magnus, förbehållande
åt sig endast en oqvald besittning af sina
fädernegods. Urkunder från den närmast följande tiden,
utfärdade af Valdemar, visa äfven, att han setat i
fred och ro på sina gods i Sverige.

Utom dessa sina arfvegods egde han äfven städerna
Malmö och Trelleborg, som han fått med sin gemål.

*

<h2>3.

Magnus Ladulås.</h2>

<b>Början af Magnus' regering.</b>

Efter Valdemars sista afsägelse af riket, således
från slutet af år 1278, kallade sig Magnus »Svears
och Götars konung».

Vi känna honom till hans skaplynne redan förut. Det
förändrades icke, sedan han blifvit konung. Samma
kraft, samma klara blick in i förhållandena och samma
mognad i förståndet utmärka honom fortfarande.

Till en del ville han omskapa sitt land, ombilda det
efter mönstret af de länder, som han kände. Detta
åstadkom oro och inre strider, men han var denna
oro och dessa inre strider fullkomligt vuxen.

I sammanhang med detta sträfvande står äfven den
ynnest, hvarmed han omfattade utländingar.

Bland dessa utländingar var en vid namn Peder Porse,
densamme som vi sågo under Ulf Carlsson anföra
Sveahären mot Bengt Alesson

och Palne Hviit. Han hade af någon anledning blifvit
fördrifven från Danmark och då flytt öfver till
konung Magnus i Sverige.

Magnus tog väl emot riddaren, och det dröjde ej länge,
förr än herr Peder vann konungens synnerliga ynnest
och högaktning. Som belöning för hans många tjenster
gaf konungen honom ett slott i förläning. Hvad i
detta var för ett slott, vet man icke. Rimkrönikan
säger blott att det låg vid danska gränsen.

Men enligt samma krönika höll herr Peder hus här
alldeles som hans likar i Tyskland. Det vill säga,
han tog hvad han ville, utan att någon kunde förhindra
det. I synnerhet voro konung Eriks undersåtar utsatta
för hans röfverier.

Nu var konung Magnus skyldig Porsen en summa
penningar, man vet ej rätt, om det var för
innestående sold eller om det var någon del af konung
Eriks i Danmark fordran, som blifvit öfverlåten åt
honom. Herr Peder anhöll flera gånger hos konungen,
att han måtte betala honom sina penningar, men
förgäfves. Då båd han konungen till gäst hos sig,
och konungen lofvade att komma. Gästabudsdagen var
inne. Herr Peder gick fram och åter i borgsalen i
och grundade uppå, huru han skulle vinna sin önskan
hos konungen, då en af hans tjenare skyndade in och
anmälde, att konung Magnus höll utanför borgporten.

Herr Peder begaf sig ut och emottog kungen på
det vänligaste samt förde honom upp i salen, der
gästabudet var tillredt. Konung Magnus var alldeles
allena. Det var ju hans gode vän, som han besökte. Vid
bordet talade man om hvarjehanda saker, och så väl
värden som hans höge gäst voro mycket glada till
sinnes.

När måltiden led mot slutet och konungen var färdig
att stiga upp, reste sig herr Peder från sin plats och
stälde sig med hotande blickar midt för konungen. Vid
riddaren sprang upp, blef der alldeles tyst i den
stora salen och allas blickar fastades på honom. »Du
är min fånge, konung Magnus» -- var det enda riddaren
sade, och alla hans män reste sig dervid.

Konungen trodde knappt hvad han hörde; han såg
frågande på den djerfve riddaren. »Förr än jag fått
min fordran till fullo betald», fortsatte denne,
»slipper du ej härifrån.» Magnus var dock ej lätt
öfverraskad. Han var fullkomligt herre öfver sina
sinnen, och faran kufvade aldrig hans själ.

Han började underhandla med herr Peder, och sedan
han lemnat honom Lödöse slott i förläning såsom pant
för hans fordran, samt vidare edligen förpligtat sig
att till herr Peder hafva allt framgent samma vänskap
som förut, fick konungen sin frihet åter och lemnade
slottet.

Det säges, att konungen efter den dagen verkligen
bevisat Peder Porse samma vänskap som tillförene. Dock
må å en annan sida märkas, att Porsen efter denna
tid icke mera synes i våra häfder.

<i>Ingemar Nilsson Skialg,</i> dansk till börden, var
en annan bland dessa utländingar, som stod högt i
konungens gunst. Magnus skall hafva haft honom kär
framför alla andra vid sitt hof och satt till honom

det största förtroende. Som ett bevis härpå gaf
konungen honom äfven en sin fränka vid namn <i>Helena</i><footnote>
Denna Helenas sannolika slägtledning är följande:
<img></img>
</footnote> till husfru.

Starkt missnöje uppstod häröfver hos de svenska
herrarna, och det ökades deraf, att Ingemar bemötte
dem med ringaktning. Konungens nåd och Ingemars
personliga egenskaper, hvarigenom han så väl i den
förres som i sina egna ögon stod högt öfver de svenska
herrarna, åstadkom detta öfvermod.

De svenske herrarne framburo slutligen sin klagan
för konungen sjelf. »Du älskar utländingar, konung
Magnus», sade de, »och sätter dem oss öfver hufvudet,
visande dem större ära än dina egna män.» De slutade
med att varna konungen för främlingarnes listiga
väsende. Konungen fästade emellertid intet afseende
vid herrames tal. Ingemar var fortfarande konungens
förklarade gunstling.

Herrarne vände sig då en dag till herr Ingemar. »Du
må veta, Ingemar», sade de, »att vi äro jemndugande
män med dig, hvad så vår börd beträffar som vår
ridderliga ära. Säg oss derför, hvarför du föredrages
framför oss. Vi äro ej längre sinnade att tåla ditt
öfvermod. Tager det ej en ända inom året, skall hvar
man höra och se, att der skall ett äfventyr ske.»

Föga intryck gjorde emellertid herrarnes ord på
gunstlingen. Han tröstade för mycket på konungens
makt, för att han skulle behöfva falla dem till
föga. »I hafven klagat mig an hos konungen», sade
han, »och hafven I sagt sådana ord till honom, att I
kunnen hellre hafva tegat. Att konungen håller mig kär
framför de svenske, det tackar jag honom för. Eller
skulle jag kanske tacka eder derför? Faren I fort
med eder vrede, jag hoppas att det icke varder eder
till någon fromma.» Dervid vände Ingemar Nilsson de
svenske herrarne ryggen.

Men vi böra närmare känna de herrar, som vi sett
uppträda med sådana klagomål mot konungen och hans
gunstling. Flere af dem skola hafva varit gamla
gråhårsmän, profvade i många föregående strider, och
hade må hända bidragit med sina vapen till konungens
upphöjelse på tronen. Nästan alla voro de med konungen
och med hvarandra på ett eller annat satt beslägtade</footnote>
Se slägttaflan å följande sida.</footnote>, voro dessutom rika
och utan gensägelse bland de förnämste männen i riket.

<i>Jokan Filipsson</i> synes hafva varit den förnämste af dem
allesammans och sjelfva själen i deras företag. Han
och hans broder <i>Birger Filipsson</i> voro redan gamle
män. Johan känna vi af det föregående. Birgers
giftermål med Birger jarls syster visar tillräckligt,
hvilket

anseende dessa bröders slägt egde. Deras syster var
gift med en annan mäktig man, herr <i>Carl af Fånö,</i>
och dennes son <i>Johan Carlsson</i> hade förenat sig med
sina morbröder. <i>Filip af Runby</i> och hans måg <i>Holmger,</i>
samt en <i>Amund Tkuresson</i> (eller Tuvesson) hörde äfven
till de missnöjda.

Desse herrar sarnmansvuro sig nu mot konungen och
Ingemar.

År 1278 kom grefve Gerhard, eller, som han vanligen
kallas, Gerdt, till Sverige. När han kom till Skara,
mötte honom der hans dotter, den svenska drottningen,
och med henne följde herr Ingemar. På <i>Gälaqvist,</i> som
då var en präktig borg med torn, vallar och grafvar<footnote>
En half mil utom Skara har man ansett, att detta
slott varit beläget. Platsen är nu helt och hållet
öfverväxt med gräs och skog. Så mycket lär man dock
kunna se, att vägen från Skara gått i riktning mot
nordvest till slottet på en ås, som tydligen höjer
sig öfver de igenvallade grafvarna. År 1695 kunde
man tydligen se dessa vallar och grafvar, äfvensom
grushögar, lemningar af murar och portar, som talade
om att der en gång varit en borg. Detta skall hafva
varit <i>Skarahus</i> eller <i>Skaraborg,</i> som några anse vara
detsamma som Gälaqvist.

Strax söder om Skara ligger nu kronofogdebostället <sp>Gällqvist,</sp> hvars namn
påminner om <sp>Gälaqvist</sp> eller <sp>Jarlaqvist</sp>. Lemningarna
af det gamla slottet finnas dock ej på Gällqvists
egor. Några hundra famnar norr om gården, mellan
dess egor och staden, ligger ett ställe, som heter
<sp>Brobacka</sp> eller <sp>Kämpagården,</sp> och der anses det
gamla slottet Gälaqvist hafva legat. Der finnes nu
en liten åbyggnad af sten, som jemte Kämpagården
tillliör öfverstebostället <i>Götala</i></footnote>,
skulle de afbida konungens ankomst.

Johan Filipsson, Johan Carlsson och Filip af Runby
befunno sig då i trakten, och så fort de fått tidender
om, att Ingemar var dem så nära, kommo de tillsammans
och lade råd om, hvad som var att göra. Deras beslut
var snart fattadt.

De redo med sina män till Skara och kommo in i borgen,
som vimlade af tjenare, tillhörande drottningens hof
eller hennes fader grefve Gerdt. Länge dröjde det
icke, förr än de träffade den de sökte. Den hatade
Ingemar mötte dem. Hastigt drog en af herrarna sitt
svärd och nedstack honom.

Ifrån Ingemars lik skyndade de att bemäktiga sig den
holsteinske grefven, hvilket äfven lyckades dem. Han
fördes fången derifrån till det väl befästade
Ymseborg. Må hända hade de äfven haft för afsigt
att försäkra sig om drottningen. Men det lyckades
icke. Hon undkom till ett närbeläget kloster, full
af oro och bestörtning öfver hvad

<img></img>

som skett samt öfver hvad som skulle
komma att ske efter en sådan början.

Konungen synes, när detta tilldrog sig -- mot slutet
af år 1278 -- hafva befunnit sig i Jönköping<footnote>
Åtminstone har man ett bref af honom, som den 21 Dec. utfärdades derifrån.</footnote>. Han
blef högligen bestört öfver hvad som timat, och ännu
svårare blef hans belägenhet, när Johan Filipsson kom
dragande nedåt Jönköping och kringrände slottet. Det
var uppenbart krig emot konungen.

Helt visst var herrarnes afsigt med så väl detta
som grefve Gerdts fångenskap att endast bereda sig
försoningsmedel för mordet på Ingemar. Att de icke
hade någon tanke, som på minsta sätt afsåg Magnus'
störtande från tronen, det utvisar tillräckligt det
följande. Också var det lätt för honom att besvärja
stormen. Han sände vänliga bref till de missnöjda
herrarna och begärde dagtingan.

Herrarne gingo genast konungens önskan till mötes,
och då grefve Gerts frigifvande samt deras nedläggande
af vapnen antogs såsom försoningsoffer för Ingemar,
syntes det goda förhållandet återstäldt. Herrarne
gästade hos konungen och konungen hos dem, och så
gick hela det följande året till ända.

Om våren sistnämnda år eller 1279 vistades konungen
på Alsnö.

Alsnö eller <sp>Adelsö</sp> är belägen inom Stockholms län och
Färentuna härad i Mälaren och är den vestligaste af
de fyra öar<footnote>
De äro i ordning från öster till vester <i>Lofön,
Svartsjö</i> (fordom <i>Färingsön</i>), <i>Ekerön</i> eller <i>Munsön,</i>
en stor och lång ö, som sträcker sig i en halfcirkel
omkring Svartsjölandet, och slutligen <i>Adelsön.</i>
På alla dessa öar är bygd sedan hedenhös
och rikedom på minnesmärken sedan forna tider.
På nordvestra kusten af Svartsjölandet synas ännu i dag lemningar
efter ett gammalt slott, som hetat <i>Kongsberg,</i>
hvarest konung Magnus Ladulås ofta vistats. Det som
ännu finnes qvar af slottet utvisar en stor aflång
byggnad (långsidorna hålla 35 alnar, gaflarna 20),
belägen med gaflarna mot öster och vester. På norra
sidan är marken alldeles stenfri och, som det synes,
jemnad. Der är också en 4 1/2 alnar bred öppning i
muren, troligen den forna slottsporten.

Utanför södra muren, gent emot öppningen på norra
muren, synes grundmuren efter en fyrkantig utbyggnad
med tolf alnars långa sidor. Troligen var här ett
torn. Murarna bestå af stora, med murbruk hopfogade
gråstenar. Den öfre delen af slottet har varit murad
af tegel, såsom myckenheten af tegel i större och
mindre bitar både inom och utom murarna utvisar.

Slottet har haft ett utmärkt vackert läge invid en
liten vik af Mälaren, och ännu är denna punkt en af
de skönaste på ön.

På Adelsön finnas äfven lemningar efter ett
gammalt slott. De bestå af några stensättningar och
vallar. <i>Hofgården,</i> en bondby der strax invid, synes
med sitt namn häntyda på dessa tider.</footnote>,
hvilka bilda häradet. På denna ö och
på dess kungsgård vistades ofta konung Magnus. I
Maj månad år 1276 voro många herrar och förnäma
fruar samlade här hos konungen, äfven af dem, som
föregående året burit vapen mot honom. Sålunda voro
Johan Filipsson och Birger Filipsson der, äfvensom
den senares husfru Ulfhild och hennes bror, konungens
farbror, lagman Bengt från Östergötland. Konungen

stadfäster till och med ett egendomsbyte mellan Birger
Filipsson och hans husfru, hvarigenom hon erhåller
gårdarne <sp>Ljungås</sp> och <sp>Frösberg</sp> i Vestergötland mot
<sp>Vi</sp> och <sp>Hoby,</sp> hvilka hennes man försålt till lagman
Bengt.

Senare på året, i Oktober månad, var konungen
hos Birger Filipsson och hans hustru Ulfhild på
deras gård <i>Ydö,</i> jemte en stor samling af förnäma
herrar. Herr Johan Filipsson, herr Johan Carlsson,
erkebiskopen i Upsala samt biskoparne i Linköping,
Skara och Strengnäs. Frågan om det ofvan nämnda
jordabytet var här åter å bane, och bekräftelsebref
utfärdades.

Under sådana förhållanden trodde herrarne att det
framfarna var alldeles glömdt. Så var det dock icke.

Konungen bjöd de nämnda herrarna till sig på
Gälaqvist, och dit redo samtlige herrarne. De anade
intet ondt. De hade ju så många gånger sammanträffat
med konungen, sedan förlikningen var ingången mellan
dem och honom, utan att något ondt från konungens
sida vederfarits dem. Huru skulle de numera kunna
hafva något sådant att befara?

Knappt hade de dock anländt, förr än konungen kom dem
till mötes. Konungens uppsyn var vred. De stodo just
der som Ingemar fallit för deras svärd. »Minnens I»
-- sporde konungen -- »det öfvervåld I här föröfvaden,
då drottningen måste fly för eder och grefve Gerdt,
hennes fader, af eder togs till fånga. Minnens I herr
Ingemar!» -- Herrarne sågo bestörte på hvarandra och
på konungen, och herr Johan Filipsson stod i begrepp
att svara, då konungens folk skyndade fram och tog
dem allesammans till fånga.

De fördes sedan till Stockholm, der de insattes
»innan ett torn vid Norrabro». Här sutto de fångne,
tills de blefvo dömde till döden och förlustige sina
gods, såsom de der »stämplat mot landets konung och
hans män, hvilka utgjorde en del af hans kropp». --
Den 20 Augusti 1280 blefvo de halshuggne.

Herr Filip af Runby skall hafva undsluppit med böter.

Konungens hårda dom väckte mycket missnöje, så mycket
mer som den ej öfverensstämde med Sveriges lagar,
ty de blefvo dömda enligt den romerska lagen. I
synnerhet harmades man deröfver, att äfven deras
hustrur blefvo beröfvade sina gods. Enligt gammal
rättssed hade mannen intet att råda öfver sin hustrus
enskilda egendom. Hade mannen begått ett brott,
hvarigenom han förverkat sitt gods, skulle hustruns
egendom undantagas.

Men konungen sökte på alla sätt försona sig med
de brottsliges anförvandter. Johan Filipsson och
hans broder Birgers barn återfingo af konungen sina
fädernegods, och konungen var dervid så noga, att
då han under indragningstiden skänkt ett fiskvatten
från Ymseborg till Gudhems kloster, gaf han derför
fullt vederlag.

Äfven på annat sökte han vinna försoning, och,
såsom det synes, hade han dervid en bundsförvandt,
som i alla tider varit mäktig --

kärleken. Ingemar Nilssons enka Helena var rik och
vacker. Den mördade Holmgers son Ulf älskade henne och
möttes af hennes genkärlek. Men de tillhörde förbudna
led. Endast påfven kunde lemna dem tillstånd att
ingå giftermål. Konung Magnus lade sig ut för dem hos
påfven och utverkade af honom detta tillstånd. Påfven
skrifver i sitt svar, att han meddelade detta
tillstånd, på det att den gamla tvedrägten måtte
upphöra och freden i riket befästas.

Likaså hade en annan af de förnämsta männen i
riket, Rörek Birgersson, som varit bland konungens
fiender, fattat kärlek till Helga Amundsdotter,
också en af konungens fränder. Äfven denna
förbindelse understöddes af konungen. »Der finnes
ej i riket» -- skref konungen till påfven -- »någon
som är henne jemngod i börd och lefnadsvilkor utom
hennes slägt.» Tillika framställer konungen som ett
bevekande skäl för påfven att bevilja den begärda
dispensen, att genom detta giftermål mycken skada
och förderf för riket kunde undvikas, och fred och
lugn vinnas. Påfvens tillståndsbref kom, och Rörek
firade sitt bröllop med stolts Helga.

I detta försoningsverk stod konungens ädle broder
Bengt troget vid hans sida. Konungen hade gifvit
sin broder åtskilliga af de brottsliges till kronan
indragna gods. Så hade han fått Räfstad, Haslum
och Orlunda, hvilka blifvit tagna från Holmger och
Filip af Runby. Men han ville ej »att någon fläck af
orättrådighet skulle hvila på honom», och derför ville
han ej behålla de undfångna godsen. Han förskaffade
sig tillåtelse af sin broder konungen, äfvensom af
Holmgers enka Helena, att få skänka dessa gods till
Skokloster, och verkstälde äfven detta beslut med de
nämnda personernas samtycke.

Bengts gåfva erhåller ännu högre värde, om man känner,
att han ganska ofta just genom sin gifmildhet var i
stort penningbetryck. Gåfvobrefvet på de ofvan nämnda
godsen är utfärdadt i Juli år 1282, och i Augusti
månad året förut måste han sätta gods som säkerhet
för ett lån på 80 mark från Upsala domkyrka.

Äfven Filip af Runby synes hafva af konungen återfått
en stor del af sina gods. Han förekommer nämligen
flera gånger efter denna tid bland rikets store
omkring konungen, något som väl icke kunnat ega rum,
om han varit utan -- hvad som äfven för hans tid var
en af anseendets grundvalar -- rikedom.

<b>Konung Magnus och de andlige.</b>

Vi hafva nu följt med Magnus under ett par år af hans
regering. De voro fulla af oro, men Magnus var också
vuxen denna oro. Vi vilja nu kasta en blick på hans
förhållande till kyrkan.

Af den frikostighet, hvarmed han utdelade gåfvor till
henne, kan man sluta till ett visst begär hos honom
att göra sig kyrkan förbunden. Men man kan å en annan
sida icke neka till, att han varit genomträngd af de
känslor, som han så ofta i sina bref uttryckte.

»Vi bekänna» -- säger han i ett af dessa --  »att
vi fått vårt jordiska rike och vår höghet af Gud i
himmelen. Det är vårt uppsåt att så styra detta rike
och så hafva vårt sinne fästadt på den allsmäktige
Gudens hjelp, att vi icke sätta vår förtröstan på våra
vapen, icke på våra krigsmän, icke på deras höfdingar
eller på vårt eget förnuft, utan sätta allt vårt hopp
på den treeniga försynen allena.»

»Herren Gud, hvars vilja ej beror på hästens styrka,
hvars välbehag ej på mannens snabbhet, han gifver af
sin makts storhet åt dem, som sätta sitt hopp på
hans barmhertighet, han är mäktig leda till en god
utgång de äfventyrligaste saker, och det lof och den
tacksamhet, som vi äro skyldiga honom, kan vårt sinne
icke fatta och vår tunga icke uttala.»

»Genom hans nåd allena hafva vi hittills befriat oss
från mäktiga fiender och från stora faror och försåt,
och på honom kasta vi äfven hädanefter alla våra
bekymmer och framhärda i den fasta förtröstan och
det hopp, att vi skola med hans hjelp i de mödor vi
påtagit oss bereda frid åt vårt folk.»

»Det tillhör oss att ära Gud i allt, men företrädesvis
i de saker och de personer, hvilka äro förordnade
till hans synliga tjenst.»

Dessa åsigter uttalades af konungen, sedan han kommit
i stillhet efter de första årens oro<footnote>
Dessa  tankar finnas i konungens bekräftelsebref
på presterskapets privilegier, dateradt Söderköping
den 29 Juli 1281.</footnote>. Men midt
under denna oro uttalar konungen samma bekännelse om
betydelsen af det kall, hvari Herren honom skickat.

»Det är vår pligt» -- säger han i ett föregående bref<footnote>
Gifvet i Alsnö den 15 Maj 1279.</footnote>
-- »att hägna om kyrkans bästa och freden i vårt rike
och noggrant tillse, huru denna fred mellan kyrkan och
riket, till hvilkas beskyddare den gudomliga mildheten
har utsett oss, må blifva stadig, och de dårars
djerfhet, som vilja störa densamma, må tyglas.»

Var det konungens afsigt att i kyrkan vinna ett
pålitligt stöd så väl mot sin broder som mot de
mäktige herrarna, så vann han tillfullo denna
sin afsigt. Beslutet på kyrkomötet i Telge visar
detta. Men innan vi redogöra för detta möte, anse vi
det vara på sin plats att något närmare lära känna de
förnämste bland presterskapet på denne konungs tid.

<i>Erkestiftet.</i> Efter biskop Laurentius, som dog 1267,
året efter Birger jarl, blef en frände till den
mäktiga folkungaslägten erkebiskop. Hans namn var
<i>Folke</i><footnote>
Folke hör till en stor och betydande slägt,
som bar namnet <i>Engel.</i> Nedanstående slägttafla visar
frändskapen med Folkungarne.
<img></img>
</footnote>, och han hade redan som erkedjekne i Upsala


under sin företrädares tid utmärkt sig. Birger
jarl, som sjelf i ett bref kallar Folke sin
»älskade frände», uppdrog åt honom att ombesörja
Upsala kyrkas angelägenheter i Ångermanland och
Medelpad. Påfven <i>Gregorius</i> X vitsordar hans lärdom,
hans rena seder och hans för farenhet i så väl
andliga som verldsliga saker och väljer honom på
den grunden till erkebiskop. Han dog är 1277 och
ansågs hafva gjort sig så väl förtjent om kyrkan,
att hans efterträdare förordnade om en årlig messa
för honom samt penningutdelning åt hela erkestiftets
presterskap.

<i>Jakob Israelson</i> blef efter honom erkebiskop. Han
synes hafva varit beslägtad med sin företrädare. Men
utom hvad som beträffar hans samverkan med konungen,
hvarom vi här nedan skola tala, är om honom föga
bekant. I afseende på hans erkebiskopliga nit hafva vi
i behåll ett bref, som visar oss ett märkeligt ofog
och sjelfsvåld hos en biskop, men äfven det stränga
allvaret hos erkebiskop Jakob<footnote>
Härom se nedanför.</footnote>. Han dog år 1281.

<i>Magnus Bosson</i> var under de sista åren af Magnus'
regering erkebiskop. Under hans tid ankom år 1287
en fransk byggmästare och stenhuggare <i>Etienne de
Bonnoeil</i> med mästare och gesäller för att arbeta
på Upsala domkyrka, som ännu stod endast påbörjad
med sin innanför stenmurarna uppförda träkyrka. Hur
långt den franske byggmästaren fört arbetet framåt,
veta vi dock ej.

Bland det underordnade presterskapet i erkestiftet må
vi ej förbigå en mer framstående man, som sedermera
blef biskop i Vesterås. Han hette <i>Israel Erlandsson</i>
och hörde till slägten Engel samt var predikaremunk
och prior i Sigtuna. Han synes hafva egt en för sin
tid ovanlig beläsenhet. Dessutom var han en man full
af nit och allvar i sitt kall. På Upsalakanikernes
anhållan utarbetade han en liten skrift med titel:
»helga konung Eriks underverk och lefnad»<footnote>
<i>Miracula et vita S:t Erici Regis.</i></footnote>. Priorns
bokförråd synes icke hafva varit obetydligt. Ett
ännu bibehållet bref visar oss, att Israel fått af
sin bror <i>Carl Erlandsson,</i> som var kanik i Upsala,
alla dennes böcker. Hans arbete om S:t Erik har i
våra dagar fatt det vitsord<footnote>
Af J. H. Reuterdahl i hans kyrkohistoria.</footnote>,
att det »vittnar om
mera sans och förstånd, än man i legenderna vanligen
finner, liksom det vittnar om språkskicklighet,
beläsenhet och fromhet».

<i>Linköpings stift.</i> I detta stift, som sättes i
ordningen näst efter erkestiftet, hafva vi redan hört
omtalas vid åtskilliga tillfällen en biskop vid namn
<i>Henrik.</i> Han satt länge på Linköpings biskopsstol. Hans
företrädare dog 1258, och Henrik dog först 1283. Han
stod under hela sin tid i godt och vänskapligt
förhållande med rikets öfverhufvud. Så finna vi honom
i Kalmar hos Birger jarl sista året denne lefde,
så mottager han besök i Linköping af konung Magnus,
liksom han sannolikt var den som förrättade drottning
Hedvigs kröning i Söderköping.

Utom en mängd bref rörande kyrkans angelägenheter,
hvari vi finna biskop Henriks namn tillsammans med
konungens och de förnämsta männens i riket, hafva vi
ett, som är af den märklighet, att det här ej får
förbigås.

Biskop Henrik anhöll nämligen hos konung Magnus
om rättighet att på sina egor vid Berga i <sp>Finveden</sp>
få anlägga en stad eller köping. Konungen svarade
på biskopens anhållan med bref af den 26 Augusti
1279, hvari biskopen tillförsäkras om de för en
köping vanliga rättigheterna, och att den nyanlagda
köpingen skall blifva biskopens och hans efterträdares
tillhörighet.

Berga ligger vid <sp>Laga</sp>-ån, ej långt från dess utlopp
ur sjön <sp>Vidöstern,</sp> och har ett för handeln gynsamt
läge, så att till och med i våra dagar väckts fråga
om att der anlägga en stad<footnote>
På 1823 års riksdag.</footnote>. Det finnes dock ingen
anledning att det blifvit något af med biskop Henriks
stad.

Sedan biskop Henrik på ett möte i Skara undertecknat
konung Magnus' här ofvan omnämnda bref, hvari
han skänker ett under Ymseborg lydande laxfiske
till Gudhems kloster, men lemnar sönerna af Johan
och Birger Filipsson vederlag derför i penningar,
företog biskopen samma år 1282 en resa till det
heliga landet.

Följande året 1283 i April månad var biskop Henrik i
Marseille<footnote>
En stad vid Medelhafvet i södra Frankrike.</footnote>.
Han låg sjuk der i staden och upprättade
derunder sitt testamente. I Juli månad finna vi honom
i det heliga landet, i staden Akkon eller såsom den
nu kallas S:t Jean d'Acre<footnote>
Vi påminna oss att en tid störa krigståg
företogos till det heliga landet för att återeröfra
det från de otrogna. En tid fans det verkligen ett
kristet konungarike, men när ifvern för dessa
»korståg» svalnade i Europa, återföll det heliga
landet i de otrognas välde, tills slutligen de
kristna der endast egde staden Ptolomais, hvilken
slutligen förlorades 1291.</footnote>. Biskop Henrik var rik
på penningar, arbetadt guld och silfver, ädla stenar,
dyrbara tyg, kläder och böcker, och allt bortskänkte
han till kyrkan och andliga stiftelser. Patriarken i
Jerusalem och flere studenter från Norden i Paris och
Orleans voro bland dem, som i testamentet ihågkommos.

Emedan Henrik dog så långt bort ifrån fäderneslandet,
kunde han först 1285 få en efterträdare. Denne
hette <i>Bo</i> och innehade biskopsstolen blott ett år.

Det följande året eller 1286 nämnes konungens
broder <i>Bengt,</i> då hertig i Finland, såsom biskop i
Linköping. Birger jarls son och konung Magnus' broder
-- biskop i Linköping! Det bevisar, huru högt en biskop
stod i anseende, och synnerligen den i Linköping.

Vi hafva redan lärt känna denne hertig och biskop. Han
var en from och välmenande man. Hans frikostighet
var stor, till och med för stor. Af sina betydliga
arfvegods bortskänkte han till kyrkor och kloster och
enskilda, så att han till slut belastades med skulder,
»hvilka icke höfdes en biskop». Hans efterträdare,
<i>Laurentius,</i> erkände 2,000

mark såsom skuld af Bengt, och lägger sig till och
med utöfver sin skyldighet vinn om att godtgöra hans
fordringsegare. Bengt önskar sjelf i sitt testamente,
att hans skulder måtte blifva guldne genom inkomsterna
från hertigdömet.

Hans testamente upprättades en gång, då han ämnade
sig till Gotland, hvilket, som vi veta, hörde till
Linköpings stift. Fyra år derefter, eller år 1291
den 26 Maj, afsomnade den furstlige biskopen.

För fullbordandet af Linköpings domkyrka, må hända
den skönaste af Sveriges domkyrkor, voro både Henrik
och Bengt verksamme. Så väl gåfvor af enskilda som den
allmänna kyrkoegendomen inom stiftet togos i anspråk
för detta ändamål. Aflat skänktes till dem, »som
understödde det kostbara arbetet, för hvilket kyrkans
egna medel ej kunde vara tillräckliga». Hälften af
landskyrkornas tionde under åtta års tid anslog biskop
Henrik, och biskop Bengt förnyade med sin broder
konungens tillstånd och bekräftelse detta anslag.

Ännu en gång<footnote>
Under konung Magnus' sonsons minderårighet.</footnote>
förnyades samma anslag, då äfven det
hopp uttalades, att kyrkan inom få år skulle vara
fullfärdig. Om också detta icke i ordets fullaste
bemärkelse skedde, stod dock under nästan hela
fjortonde århundradet Linköpings domkyrka såsom
ett skönt monument af en om antiken erinrande,
men i det sydliga Europa redan öfvergifven
byggnadskonst. Byggnaden var utan all jemförelse den
skönaste utaf de svenska biskopskyrkorna, intill den
i Lund också ingick i detta antal; den kan väl med
Linköpings tåla en jemförelse. Byggnadens utveckling
fortsattes i nästföljande tidehvarf.

<i>Skara stift.</i> Här möter oss en man, som utan tvifvel
intager ett bland de främsta rummen på sin tid. Det
är biskop <i>Bryniolf Algotsson,</i> eller, som han äfven
af äldre författare kallas, biskop <i>Bryngel.</i>

Vi låna ur hans helgonhistoria -- biskop Bryniolf blef
nämligen sedermera förklarad för helgon -- några drag
ur hans lif<footnote>
Öfverskriften på denne Bryniolfs lefverneshistoria lyder så:

»Här börjas dess helga herrans, Sancti
Bryniolfi lefverne, som biskop var i Skarom, och vår
käre fader herr Thorkil hafver vändt af latino.»</footnote>.

»Denne helige herrens biskop Bryniolfs lefverne
var mycket heligt och gudeligt. Han var född af en
välboren och mäktig slägt i Sverige, och han hade
elfva bröder, välborne riddare och mycket mäktige. Men
konung Magnus, som kallas Ladulås (som nu i Stockholm
ligger, i Upsala erkebiskopsdöme, sägs och talas att
göra järtecken)<footnote>
I ett bref af 1439 kallas konung Magnus
helig. »Helga konung Magnusa graf» säges det deri.</footnote>,
lät halshugga sju af dessa bröder,
men hvad orsak eller tillfälle dertill, vet icke<footnote>
Härom se nedanför!</footnote>.

»Då Sanct Bryniolf så hörde sina bröder tagna af
daga, räddes han att något slikt skulle honom sjelf
vederfaras, i synnerhet som han plägade värna och
beskärma helga kyrkorätt och frihet. Han tyckte

det derför rådligast vara att fly till en tid. Då kom
han till Alvastra kloster, som ligger i Linköpings
biskopsdöme,»

»Då han hade varit der något skifte öda bättre sig
betänkt, tog han till råd att fara hem till sitt
säte igen. Så kom han till jungfru Mariae och Sanct
Birgittas kloster i Vadstena och fick der spörja,
att konungens tjenare och vänner foro efter hans
lif. Dertill var vädret emot honom och han skulle
öfver Vetterns vatten, som långt och bredt är, och
han kunde ej komma deröfver för motvädrets skull.
Då han såg sig och sina tjenare stadde i så stor
våda, gjorde han ett löfte till S:t Helena i Sköfde,
hon som enkanneligen är Vestergötlands patrona<footnote>
Skyddspatronessa.</footnote>,
och lofvade sammansätta en enkannelig historia till
Guds heder och hennes vördning, och då det lofvadt
var, då kom strax bör<footnote>Vind.</footnote> efter hans vilja.»

»Kom han så till S:t Helenas kyrka i Sköfde
uppå Assumtionis Mariae-afton<footnote>Den 15 Augusti.</footnote>, och fullkomnade
dersammastädes den värdiga högtiden med all gudlighet,
såsom henne tillkom med all vördning.»

»När nu föresagde konung Magnus, som var uppå
Axevall, fick detta spörja, då kom han till honom,
och var nu vänder i en annan man och mycket bättre,
och beddes han om förlåtelse för det han honom emot
brutit hade. Sedan älskade de hvarandra inbördes
mycket innerligen.»

Om orsaken till missämjan med konungen få vi snart
tillfälle att tala, äfvensom om den öfverdrift,
som ligger i berättelsen angående de sju brödernes
död, som konung Magnus skulle anbefalt. Vi anse
oss emellertid böra ur denne biskop Bryniolfs
lefvernesbeskrifning anföra ytterligare några drag,
hvilka visserligen, när de upptecknades, hade för
afsigt att bevisa Bryniolfs rätt till kanonisation
och derför alltid sluta med ett underverk, men likväl
å en annan sida synnerligen bidraga att sprida ljus
öfver åtskilliga förhållanden i det enskilda och för
historien mera undangömda lifvet. Hvad åter sjelfva
underverken beträffar, kunna många af dem, om man så
vill, erhålla en naturlig förklaring.

Medan Bryniolf ännu var helt liten och med sina
föräldrar en gång befann sig på deras gård Hästhalla<footnote>
Fordom Heschalla i <sp>Skalmeja</sp> socken vester ut från
Skara.</footnote>, hade hans fostermor eller amma velat förgifva
honom och hans syster. Systern dog, men Bryniolf,
som undgick döden, fick ifrån den tiden en olidlig
sjukdom. »Han led stor pina af mask» -- säger
legenden -- »i sin heliga maga, i alla sina daga.»
Men han bar sitt lidande med stort tålamad och ansåg
sjukdomen vara pålagd af Gud till hans eget bästa. Han
förkastade alla läkemedel, som bjödos honom, och när
maskarne som värst ansatte honom, åt han kornbröd.

Någon känsla af hat emot amman uppstod aldrig i
Bryniolfs sinne. Lagman Algot och hans husfru Märta
voro mycket gudeliga efter tidens begrepp och hade
genom rika gåfvor bevisat sin kärlek

till kyrkan. De blefvo dock högligen förtörnade öfver
amman. Bryniolf bad för henne både hos sin fader,
lagmannen, och hos sin moder. Fru Märta svarade
strängt: »Käre son, gerna vill jag förlåta henne, att
hon tagit din syster af daga, men svårligen gifver
jag henne till, att hon velat med samma giftdryck
beröfva dig lifvet.» -- Bryniolf upphörde dock ej
att bedja, och slutligen kunde ej fru Märta stå emot
honom. Hon måste skänka amman sin förlåtelse.

Sedan for Bryniolf bort i främmande land. Han låg i
åtta år i Paris för att studera, och när han kom hem
och blifvit biskop i Skara, tog han vård om sin forna
amma och försåg henne rikligen med föda och kläder,
så länge hon lefde.

Detta Bryniolfs kristliga sinne omtalades länge med
beröm bland hans vänner och fränder, och en af hans
efterträdare på Skara biskopsstol, <i>Bryniolf Carlsson,</i>
säger, att hans farmoder <i>Estrid,</i> som då hunnit hög
ålder, berättat det för honom.

Efter biskop Bryniolfs tid var det ett gängse ordspråk
bland de store i landet att säga: »Akta dig, det kan
gå dig som riddaren hos S:t Bryniolf!» -- Händelsen,
som låg till grund för detta ordspråk, var denna:

Det hände sig en gång, att en välboren man kom på
besök till Bryniolf. Vid bordet ville ej riddaren äta
kött, ehuru biskopen bad honom derom och gaf honom på
samma gång dispens, om det var till följd af någon
frivillig påtagen återhållsamhet, som riddaren ej
ville äta. Men riddaren ville det oaktadt icke smaka
något kött och yttrade till och med tvifvel öfver
biskopens rätt att lemna dispens.

När måltiden var slut, red riddaren med sina
män derifrån. På sidan om vägen fingo de då se,
att der låg en död häst och att hundar sletos om
köttstyckena. Knappt hade riddaren fått se detta, förr
än han sprang af hästen, störtade som en vansinnig
öfver kadavret och deltog med begärlighet i hundarnes
måltid. Riddarens män häpnade af fasa, men ryckte
dock upp honom från den vämjeliga anrättningen,
ehuru han gjorde starkt motstånd, och förde honom
med sig till den helige biskopen.

Biskopen såg männen komma med riddaren, tog vänligen
emot dem, gaf riddaren aflösning för hans olydnad och
vantro och bad innerligen till Gud för hans själ. Och
riddaren kom åter till sig sjelf och blef helbregda.

Riddar <i>Tyrne Tryta</i> var broder till fru Märta, biskop
Bryniolfs moder, och således lagman Algots svåger
och biskopens morbroder. Det oaktadt hade han af
biskop Bryniolf för något begånget brott blifvit
bannlyst. Häröfver upptändes riddar Tyrne af häftig
vrede och förföljde biskopens tjenare med hugg och
slag, hvar han träffade dem.

När detta kom för biskopens öron, skall han hafva
uttalat stränga ord öfver riddaren och bland annat
sagt: »Man eger rätt att möta våld med våld!» Gick
så någon tid och biskopen satt en dag till

bords med sina män. Måltiden var redan börjad, då
dörrarna slogos upp och några andra af biskopens
män trädde in och satte sig till bords med de
andra. Kötträtterna framburos och biskopen bad sina
män äta deraf. De sist inkomne sågo på hvarandra,
men ville ej röra maten. Biskopen blef uppmärksam på
deras besynnerliga beteende och började fråga efter
orsaken. Männen blefvo synbarligen förvirrade öfver
biskopens spörsmål, men han afstod ej ifrån att vilja
veta orsaken till deras besynnerliga uppförande. Då
sade en af dem: »Vi hafva dödat riddar Tyrne.»

Vid dessa ord greps biskopen af den häftigaste
sorg. Till männen sade han: »Äten i Herrans fruktan
den mat, som är eder föresatt», och derpå lemnade han
rummet. Ifrån den dagen bar biskopen en tagelskjorta
närmast kroppen för att späka sitt kött och till
ett ständigt tecken, att han en gång gifvit ett
öfveriladt svar, den gången nämligen, då han sade,
att man finge möta våld med våld.

Mest sörjde dock biskop Bryniolf öfver sin morbroders
själ, emedan han dött under bannet, och »var så
bråderligen tagen utan skriftermål». Han tog genast
några män med sig och skyndade till stället, der
riddar Tyrne fallit. Liket låg ännu qvar, förfärligen
söndersargadt och med många lemmar afhuggna. Biskopen
lät sammanhemta dem och föra dem med liket till
Varnhems kloster.

Några lemningar af murar efter en forntida byggnad
finnas vid kyrkoherdebostället Skarke i Varnhems
socken<footnote>
<sp>Skarke</sp> eller <sp>Skadarik</sp>, som namnet fordom skrefs,
och i jordeboken <sp>Skärke</sp>, var en tid moderkyrka.</footnote>.
Här stod fordom Skadariks kyrka och i den
nedlades riddar Tyrnes lik.

Om natten, när allt var tyst och alla sofvo, begaf
sig biskop Bryniolf ensam in i kyrkan, gick fram till
sin morbroders lik, föll på knä invid detsamma och
bad innerligen till Gud. Och Gud hörde den fromme
mannens böner. Riddaren reste sig upp från båren. Då
stod biskopen upp, och riddar Tyrne kastade sig för
hans fötter och skriftade sig för alla sina synder
med stor ånger. Biskopen gaf honom aflösning, och när
han uttalat sista ordet, lade Tyrne sig åter på båren,
antvardade Gudi sin själ och var åter död.

Biskopen föll ännu en gång på knä vid båren och bad
för den döde morbroderns själ. Allt var tyst, och när
biskopen slutat att bedja, reste han sig upp för att
gå. Då tyckte han sig vid ett af fönstren se liksom
ett ansigte, som dock genast försvann. Biskopen anade
att det var någon af hans tjenare, som velat bespeja
honom, och lemnade kyrkan.

Tidigt om morgonen frågade biskopen sina tjenare, hvem
den var, som vågat bespeja honom under natten. Men
ingen af tjenarne visste något att säga derom,
och biskopen trodde dem. Han gick då in i rummet,
der hans yngre tjenare ännu lågo sofvande, och strök
sakta med handen öfver deras fötter. Han märkte då,
att en af dem hade kallare fötter än de andra, och
sedan gossarne blifvit väckte,

öfverbevisade han denne om, att han var den, som
under den förflutna natten vågat uppstiga till
kyrkfönstret och bespeja sin herre. »Och hvad du
såg» -- sade biskopen -- »skall du gömma som en helig
skatt i ditt hjerta och ej yppa ett ord derom för
någon lefvande menniska så länge jag lefver. Bryter
du häremot, skall din kropp varda spetälsk, och det
skall varda ditt straff.»

Sedan biskopen sagt detta, gaf han tjenaren urlof
att lemna sin tjenst. -- Tjenaren höll dock icke sitt
löfte, vare sig nu att han icke ansåg biskopens hot så
farligt eller att han ansåg sjelfva saken ej behöfva
döljas. Knappt hade han dock omtalat, hvad han sett
om natten i Skadariks kyrka, förr än han angreps af
den svåraste spetälska, så att hans kropp blef som
en snö.

I sin ångest biktade han sig för en prest, som på
sin ålderdom omtalade det för <i>Johannes Berthorsson,</i>
pastor i <i>Råda.</i>

Samtida med biskop Bryniolf sutto på Vexiös
biskopsstol först <i>Ascer,</i> derefter en med namn
<i>Bo Hätta</i> och efter honom en <i>Magnus.</i> Mot Ascer
var det som erkebiskop Jakob anstälde den ofvan
nämnda undersökningen. Erkebiskopen var stadd på en
visitationsresa i Småland och befann sig i Mars 1280
i Värend. Han möttes af många anklagelser mot biskop
Ascer, och en sträng och noggrann undersökning
anstäldes inför de Upsalakaniker, som voro med
erkebiskopen, samt inför Vexiökanikerna. I denna
undersökningsdomstol satt äfven Ascers efterträdare,
som då var kanik.

Biskop Bo är märklig genom en tvist med erkebiskopen
i Upsala. Bo vädjade till erkebiskopen i Lund,
såsom Sveriges primas, och erkebiskopen betraktade
detta som en förnärmelse mot sig. Man vet ej, hvilka
följderna kunnat blifva af denna strid, om icke
döden bortryckt Bo, hvarpå domkapitlet i Vexiö gaf
sig med undergifvenhet under Sveriges erkebiskop.

Denne biskop Bo var en gång stadd på en resa, och som
han ej befann sig så särdeles långt borta från Leckö,
der biskop Bryniolf byggt ett slott, begaf han sig dit
för att vederqvicka sig. Händelsen gjorde att biskop
Bryniolf i egen person befann sig på Leckö, och den
resande biskopen blef af honom, såsom tillbörligt var,
på bästa sätt emottagen.

Vid bordet kom mycket på tal emellan de båda
prelaterna. Bland annat berömdes biskop Bos häst såsom
en förträfflig gångare. Bryniolf båd då sin gäst att
sälja åt sig det präktiga djuret och bjöd en stor
summa. Bo svarade dock helt enkelt nej till Bryniolfs
begäran, oaktadt den förnyades flera gånger. »Men
din gångare, värde broder», -- sade då Bryniolf --
»skall ej bära dig till närmaste socken!» -- Biskop
Bo skrattade åt sin värds spådom och ansåg den vara
utan betydelse.

Emellertid led det mot qvällen, och det blef
mörkt. Hästen var insatt i stallet, men var så stäld,
att han med bakdelen kunde nå stalldörren. Händelsen
gjorde, att han, genom att röra sig fram och

åter, med lätthet sköt åt sidan det hinder, som höll
dörren stängd. Sedan detta var gjordt, gick hästen ut
ur stallet och begaf sig ned på det framför liggande
fältet. Knappt hade han dock hunnit nedom stallet,
förr än han öfverfölls af en hop hungriga vargar,
hvilka under ett förfärligt tjut sleto honom i
stycken.

Vargarnes tjut hördes upp i salen, der de båda
biskoparne sutto. Bo såg frågande på sin värd. »Käre
broder» -- sade denne -- »det är vargarne, som sjunga
liksången öfver din häst.» Bo kunde ej tro, att det
var så illa, och man utskickade några tjenare att
efterse förhållandet. Efter en stund inkommo tjenarne
och berättade, att det förhöll sig, som deras herre
hade förutsagt.

Man visar ännu på Leckö biskop Bryniolfs kammare med
sitt lilla fönster<footnote>
Leckö ligger ytterst i nordost på <i>Kållands-ön</i>
invid sjön på ett berg, så att det synes på många
mils afstånd åt alla håll. På ena sidan om det nämnda
berget är en hamn kallad <sp>Kungshamn</sp> och på iden andra
en vik vid namn <sp>Stallviken</sp>. Dessa båda vikar äro
förenade genom en i berget sprängd graf, som vid högt
vatten fylles, så att slottet då är kringflutet på
alla sidor. Öfver grafven var fordom en vindbrygga. --
Nere vid sjökanten är en underjordisk gång, sprängd
i borget till tre alnars bredd, sex alnars höjd och
tjugu alnars längd, så att den går under slottet och
leder till en tvåhundra fot djup brunn, hvarifrån
vattnet genom pumpverk blifvit uppfordradt till
slottet.</footnote>.

På <i>Strengnäs'</i> biskopsstol satt den rike och myndige
<i>Anund Jonsson,</i> konungens vän och likaså den fromme
Linköpingsbiskopen Henriks. Den senare kom i sin
dödsstund särskildt i håg sin broder i Strengnäs
och testamenterade åt honom några böcker. Anund var
verkställare af hertig Eriks testamente, betalade
åtskilliga skulder för honom och fick derför med
konungens begifvande jordegendom i ersättning.

I <i>Vesterås</i> sutto på biskopsstolen först <i>Carl,</i> en
lärd och vidtberest man, och efter honom en <i>Peter,</i>
som någon tid varit konung Magnus' kansler<footnote>
Han bör dock icke förblandas med en annan af
samma namn, som också var konungens kansler. Ett
bref finnes i behåll undertecknadt af båda dessa män,
så väl biskop Peter i Vesterås som <i>Petrus kansler.</i></footnote>. Under
den förre fullbordades och invigdes domkyrkan
i Vesterås. Dertill lät han på de fyra vägarna,
som leda till staden, uppbygga kapell, »på det ingen
måtte till domkyrkan inkomma, innan han på vägen till
en förberedelse gjort sin andakt».

Om <i>Vexiö</i>biskoparne hafva vi redan talat. I Finland
eller <i>Åbo</i> nämnes först en <i>Kettil</i> och sedan en <i>Johannes</i>
såsom samtida med Magnus. Den förre var till börden
en Vestgöte och skall hafva varit kansler hos konung
Valdemar, den senare hade varit predikarebrödernes
prior i Sigtuna, innan han blef biskop i Åbo. Båda
vistades mycket i Sverige.

Alla de nu nämnde prelaterne synas hafva stått
i det bästa förhållande till konung Magnus, om
man undantager biskop Bryniolf, mellan hvilken och
konungen det för någon tid hade uppkommit missämja för
biskopens bröders skull. Alla, äfven Bryniolf voro för
öfrigt stilla och saktmodiga män, som hufvudsakligen
synas hafva riktat

sin uppmärksamhet på kyrkans angelägenheter, och
när de uppträdde någon gång för att såsom konungens
råd deltaga i de allmänna frågorna, förde de fridens
och försoningens ord på sin tunga. Till ett sådant
förhållande mellan konungamakten och kyrkan, som vi
sågo i Danmark, finnes hos oss intet spår.

<i>Kyrkomötet i Telge.</i> I medlet af Oktober samlades
kyrkans fäder till Söder-Telge, och äfven konung
Magnus infann sig der.

Den 15 Oktober utfärdade konungen en förordning
till lagmän, häradshöfdingar, fogdar och samtlige
undersåtar i Skara stift, hvari han upplifvar alla
kyrkans undfångna fri- och rättigheter, och den
följande dagen började de andlige herrarne öfverlägga
om den nöd, hvari konungen genom de senare årens
krigsolyckor kommit.

Då de dervid besinnade, att konungen i allt sitt
förhållande till så väl kyrkan som dess tjenare visat
sig sådan, att han i sanning kunde kallas »<sp>lydnones
son och salighetens tjenare</sp>», beslöto de att afhjälpa
konungens nöd och i sin mån bidraga till fredens
bibehållande i landet, i synnerhet som kyrkans frid
berodde af konungens och landets.

De utskrefvo derpå en gärd af alla kyrkans gods och
hemman, ehvad de brukades af klerkerna sjelfva eller
af landtboar eller af fogdar. Hvarje hemman af mindre
än tre marks värde skulle erlägga en örtug penningar,
hemman af tre marks värde skulle erlägga ett öre,
de af sex marks värde två öre, de af nio marks värde
tre öre samt de af tolf marks värde en half mark
eller fyra öre, allt i gångbart mynt.

Hvad sjelfva kyrkomötet och dess förhandlingar
beträffar, rörde dessa kyrkans inre förhållanden. De
beslut, som fattades -- och hvilka äro kända i sin
helhet -- afsågo kyrkans trygghet mot våldsverkare
samt ordning bland presterskapet.

Man upplyses bland annat af dessa så kallade
<i>Telge-statuter,</i> att landet då var särdeles mycket
besökt af ett slags prester, som drefvo landet
omkring från gård till gård, och derför kallades
<sp>drift-prester</sp>. Det var egentligen en hop utländska
lycksökare, Tyskar, Friser, Engelsmän och Danskar,
som på detta sätt genom skenhelighet ville bedraga
folket. »De säga sig vara enfaldiga» -- heter det --
»då de äro fylda af djefvulsk list; de säga sig vara
beklädda med det heliga embetet, då de icke äro det,
och påstå sig i fromhetens värf vandra från trakt till
trakt, då de äro flyktingar till följd af sin ondska.»
I afseende härpå beslöts nu, att ingen kyrkoherde
finge begagna sig af dylika landtlöpare, för så vidt
de icke hade särskildt tillstånd af stiftets biskop.

Slutligen riktade »det heliga konciliet»,
såsom prelaterne sjelfve kallade detta möte, sin
uppmärksamhet på landets konung. Hans höghet och
helighet såsom krönt af kyrkan erkännes. Derför hotas
med kyrkans bann en hvar, som vågar bära våldsam hand
på en krönt konung.

Det bekräftelsebref på kyrkans privilegier, hvarur vi här ofvan

anfört början, utfärdades S:t Olofs dag den 29 Juli
1281, samma dag som drottning Hedvig kröntes. Vi anse
oss här böra införa slutet af brefvet.

»Alla de gods med deras boende hjon och all den
egendom, lös eller fast, som i kyrkornas, vare
sig katedralkyrkornas eller de lägre (biskops-
eller sockenkyrkornas), namn innehades, antingen
de sköttes af gårdsfogdar, landtboar, husmän eller
stubbekarlar, skulle vara fria från all den tunga och
alla de utskylder, som vanligen kallas <sp>skeppsvist,
spannemala, ättargäld, ledungslama,</sp> samt från alla
gärder, pålagor eller skatter, som under hvilket namn
som helst kunde påläggas person eller egendom.»

»Alla penningsaker, som på förenämnda gods föllo,
skulle af biskoparna och deras embetsmän få uppbäras,
äfven när edsöre bröts. Förr måtte den brottslige
dock icke njuta fred, än målseganden trädde emellan
och båd för honom.»

Dessa friheter gälde dock ej för de gods, som efter
drottningens kröning kom i kyrkans ego. I afseende
på dem gälde lag och gammal landssed.

<i>Gråmunkeholmen.</i> Vi böra, innan vi lemna detta kapitel,
något litet uppehålla oss vid tvänne kloster i
Stockholm, båda tillhörande Franciskanerorden och
båda särdeles omhuldade, det ena till och med från
grunden uppfördt af konung Magnus.

Franciskanerorden var af alla munkordnar den, på
hvilken konung Magnus satte det högsta värde. Det
var också den, som på hans tid visade den mesta
lifaktighet i andliga ting. Det fans både munkar och
nunnor af denna orden. De förres orden stiftades af
den helige <i>Franciscus,</i> de senares af den heliga <i>Clara.</i>

Franciscus var son af en köpman i staden Assisi i
Italien och hade, såsom ganska ofta händer, från ett
utsväfvande lif kastat om till en motsatt ytterlighet
och blifvit en religiös svärmare. »Går ut och predikar
och hafver icke guld, icke heller silfver, icke heller
penningar i edra pungar och ingen vägskräppo och icke
två kjortlar, icke skor och ingen staf, ty arbetaren
är värd sin mat.» Så hade vår Frälsare sagt, och i
den andan ville Franciscus verka.

Den dåvarande påfven Innocentius III gynnade
emellertid icke hvarken denna munkorden eller den
ungefär samtidigt uppträdande Dominikanerorden. Han
hade till och med på ett stort kyrkomöte i Rom 1215
förbjudit stiftandet af nya munkordnar.

Det berättas om Franciscus, att han af en
bland kardinalerna blifvit införd till nämnde
påfve. Franciscus var en helt liten och oansenlig
man, med långt skägg, okammadt hår, svarta buskiga
ögonbryn, och visade öfver hufvud i hela sitt väsande
en man, som icke fästade någon vigt vid den yttre
menniskans vård.

Påfven Innocentius betraktade länge och skarpt den
oansenlige mannen. Franciscus lät sig dock icke
bekomma, utan androg med mycken frimodighet sitt
ärende. Men när han slutat, sade Innocentius:

»Gå, broder, och uppsök svinen; med dessa har du
större likhet än med menniskor; vältra dig med dem
i smutsen, gif dem din hopspunna regel och blif
predikare för dem!»

Franciscus skall bokstafligen hafva efterkommit
påfvens befallning. Men omedelbart derpå återvände han
och inträdde i konsistorium inför påfven. »Herre»,
sade han, »jag har gjort, som du befalt; bevilja
mig nu min bön.» -- Påfven studsade. Han greps af
förundran öfver mannen. Derhän hade han ej trott
menniskoviljan nog fast att kunna gå. Emellertid
skall han hafva öfverlagt med sina kardinaler och
slutligen gifvit sitt muntliga bifall till den nya
orden. -- Men först hans efterträdare Honorius III
skall hafva offentligen och formligen erkänt så väl
Franciskanerna som Dominikanerna.

I enlighet med sin stiftares grundtanke voro
Franciskanerne en <sp>tiggarorden</sp> och af en helt
annan art än de äldre. De verkade mera omedelbart
på folket. De gingo omkring i bygden med sin påse
på ryggen; der fans ingen stuga, på hvars dörr de
icke klappade, der fans ingen man så usel, att ej
tiggarmunken kallade honom broder. Sjelfve kallade
de sig, utom Franciskaner, äfven <i>minoritermunkar,</i> det
vill säga de <sp>mindre bröderne,</sp> bevisande dermed sitt
ödmjuka sinne. Hos oss fingo de namnet <sp>gråbröder</sp>.

Detta namn fingo de af den askgråa färgen på deras
drägt. De gingo nämligen högst torftigt klädda. De
buro en rock, som närmast liknade en säck och var
om lifvet hopbunden med ett rep. Bak till upp vid
halsen hängde en karpus, som kunde dragas öfver
hufvudet. Helt visst egde gråbröderne kloster i vårt
land inom första hälften af det århundrade, hvarmed
vi sysselsätta oss.

På <sp>Kedjeskär</sp> synas gråmunkarne redan före konung
Magnus' tid hafva haft sin första klosterstuga. År
1270 -- säges det i deras klösteranteckningar
(<i>minoriterbrödernes i Stockholm diarium</i>) -- lades
här grunden till ett kloster åt deras orden. Konung
Magnus skänkte dem icke blott hela denna holme, utan
äfven den motliggande stranden och det mellanliggande
vattnet allt intill vestra stadsmuren, det vill säga
nära intill den nuvarande Vesterlånggatan. Ingen
af stadens invånare finge der påla eller bygga
hus längre ut i vattnet, än som redan var bygdt,
för så vidt som han icke dertill fick särskildt
tillstånd af gråbröderna. Dessutom skänkte konungen
dem sina stenhus på Norrmalm, äfvensom en viss del
af malmen, att derifrån hemta lera och sand till sin
kyrkobyggnad, vidare sin gård Snyterstad, samt en
tomt på Södermalm och åtskilliga öar till vedhygge
för klostrets räkning.

Här i detta kloster hade konung Magnus utvalt sitt
hvilorum.

<i>Clara kloster.</i> Utom tvänne gråbrödrakloster i Arboga
och i Linköping stiftade konung Magnus äfven ett
nunnekloster af samma orden, nämligen <i>S:t Clara
kloster</i> på Norrmalm vid Stockholm. Hela den delen af
Norrmalm, som sträckte sig från Norrström i söder
intill nuvarande <sp>Kungsbacken</sp> i norr samt ifrån
»träsket» (nuvarande

<sp>Clara sjö</sp>) i vester till bergåsen i öster, jemte
konungens der liggande trädgård, anslog Magnus till
detta kloster. Han hade tillbytt sig detta område
jemte en del af Valmunds- eller Valdemarsön<footnote>
Nu Djurgården.</footnote> samt
gården Ekeby från erkebiskopen och Upsala domkyrka. I
sammanhang med denna gåfva fönordnade konung Magnus
äfven, att vägen till Upsala skulle förläggas på
östra sidan af berget. Man kan deraf se, att när
man på den tiden red från Stockholm till Upsala,
gick leden ungefär så som den ännu går. Ty innan denna
förordning af konungen utgick, måste vägen hafva gått
fram, der nu <sp>Drottninggatan</sp> ligger, då den deremot,
sedan den blifvit flyttad öster om berget, gick
utefter nuvarande <sp>Regerings-</sp> eller <sp>Norrlandsgatorna</sp>.

Detta kloster var af alla det, som konung Magnus
rikligast begåfvade. Utom det nämnda skänkte han
dit Boltofta<footnote>Nu Carlberg.</footnote>,
den invid Liderna<footnote>Kungsholmen.</footnote> mot öster
belägna lilla ön med allt hvad derunder hörde, samt
ytterligare Lundby, Rörstrand och den ofvan nämnda
delen af Valdemarsön samt Ekeby nära intill Stockholm
och Vestby, ytterligare tvänne qvarnar i Thorsharg
samt Järna och Husarne med deras tillhörigheter;
slutligen fick klostret alla utom norra stadsporten
mellan Hospitalsholmen och Valdemarsön liggande öar,
vidare allt hvad konungen egde af öarna yttre och
öfre Hyrnunge, ön Rådmö med alla underlydande öar
och alla dertill hörande åkrar, ängar, skogar och
fisken, och en tomt på Södermalm, söder om den,
som gråmunkarne fått.

Alla, som ville bosätta sig på klostrets mark, skulle
betala en viss afgäld till klostret, hvarigenom
äfvenledes dess inkomster förökades, men de skulle
-- så förordnade konungen -- desslikes jemte deras
efterkommande åtnjuta samma förmåner som de, hvilka
bodde inom murarna.

Invigningen af klostret skedde med stor
högtidlighet. Det var år 1279, det näst sista före
konungens död. Rimkrönikan har härom följande
berättelse:<footnote> 
Den s. k. <i>Stora eller Gamla rimkrönikan</i> (utg. af
<i>G. E. Klemming</i> 1865), en i rim affattad berättelse om
tilldragelserna i Sverige under tiden mellan år 1229
och år 1320, utgör en hufvudkälla för kännedomen om
denna tid och är tydligen författad af en person,
samtidig med större delen af de händelser han
omtalat. Krönikan har sedermera blifvit af flera
särskilda författare fortsatt ända till 1520.

Man har dessutom den s. k. <i>Lilla rimkrönikan</i> (äfven
utg. af <i>G. E. Klemming</i> 1865), ett slags rimmadt
historiskt kompendium från svenska historiens början
med några fabelaktiga konungar till år 1540.</footnote>

<poem>
Konung Magnus ville Gud tjenst gifva,
ett hans barn skulle renliga lefva.
Då vardt i Stockholm hofvadt med makt,
så att mans hjerta gjordes gladt,
och myckla glädje var det så,
hertigen af Brunsvik var der då.
Konung Birger var till riddare gjord,
rätt uppå den samma jord,
der det kloster ståndar nu å.
</poem>

<poem>
Många dugande män voro der då.
Sedan vardt af konung Birgers hand
en förste riddare af främmande land,
hertig Albrekt af Brunsvik,
en stolts herre och höfvelik.
Sedan vardt det skämtan och behord,
ä de herrarne gingo till bord.
Der var tokt och ädla sed
och all den glädje man torfte vid.
Sedan var der en höfvelik dans
en del af dagen, medan han vans (framled).
</poem>

Vi se af denna berättelse, att högtiden firades med
mycken verldslig pomp och ståt. Bland de många förnäma
herrar, som infunnit sig till högtiden, såg man äfven
den tyske hertig Albrekt af Braunschweig. Riddarslag,
tornerspel, gästabud och dans aflöste hvarandra, allt
tillrustadt med den största prakt och frikostighet,
så att der ej fans den man, hvars hjerta ej var fullt
af glädje.

Ett af konung Magnus' barn skulle renliga lefva. Det
var hans dotter prinsessan <i>Richissa.</i> Hon var, säger
rimkrönikan, blott sex år gammal, när hon bestämdes
för klostret, men vi finna henne sedermera som
abedissa i Clara kloster ännu år 1347.

Att vinna salighet hos Gud i himmelen och förlåtelse
för sina synder, det var bevekelsegrunden till
konung Magnus' och hans tids frikostighet mot
kyrkan. Konungen såg i den stora framgång, han haft
i alla sina företag, beviset på Herrans synnerliga
nåd. Hvad han gjorde var blott att hembära Herran
ett tackoffer.

<b>Konung Magnus och Valdemar.</b>

Sedan Valdemar genom de brandenburgska mark grefvarna
försökt vinna om ock blott en del af riket, synes
han hafva lefvat i ro på sina gods ömsom i Sverige,
ömsom i Danmark. Hans nöjen, de sinliga njutningarna,
gjorde förlusten af hans krona mindre känbar.

Dock är det väl troligt, att han någon gång kastat
längtande blickar till den tid, då hans broder och
konung var hans undersåte. Det synes till och med
sannolikt, att han ännu någon gång verkligen förehaft
stämplingar mot Magnus. Man kan sluta dertill,
då man ser den fromme och välmenande hertig Bengt
gifva konung Magnus det rådet att sätta Valdemar i
fängelse.

Länge synes Magnus ej hafva bevärdigat sin lättsinnige
och vankelmodige broders företag med någon särdeles
uppmärksamhet. Ju säkrare han kände kronan sitta på
sitt hufvud, ju flera bevis han rönte af aktning
och förtroende så väl inom som utom sitt rike,
desto mera skulle också en sådan uppfattning af
broderns ställning blifva en gifven följd. Men mot
slutet af sin regering, när hans lynne må hända
blef misstänksammare, i synnerhet vid tanken på hans
egna minderåriga söner, och när sjelfve Bengt, deras
gemensamme broder, gaf honom det rådet, då

är det mindre underligt, att han sökte vidtaga hvarje
nödigt försigtighetsmått.

Biskop Bengts bref till konungen är affattadt i
stränga ordalag. »Han har skilt sig från sin lagliga
hustru» -- heter det deri -- »och utan afseende på sitt
rykte, utan fruktan för Guds hämd, har han plägat
umgänge med de lägsta qvinnor, fört en skymflig
och vanhederlig lefnad och med förakt afvisat de
förmaningar af rikets prelater, som gjorts till hans
bästa. Må han derför» -- så slutar brefvet -- »sättas
i förvar till förbättrande af hans lefnad och seder,
men dock få åtnjuta ett anständigt underhåll och
vederbörlig uppassning.»

Och det gick som biskop Bengt ville. Ett par år
efter sedan ofvan nämnda skrifvelse skickades till
konung Magnus, sattes konung Valdemnr i fängelse på
Nyköpings hus. Hans fångenskap var dock mild, och
man vore nästan färdig att tro, så väl med afseende
å tiden, då den inträffade, som med tanken fästad på
hertig Bengts bref, att enda afsigten med detta hans
fängslande var att förebygga vidare följder af hans
förargelseväckande och genom låg sinlighet skamliga
lefnad. Utom sin frihet eller kanske hellre utom den
omständigheten, att han undandrogs offentligheten,
hade han intet svårare obehag af sitt fängelse. Man
må dervid äfven besinna, att Valdemars son, den unge
prins Erik, den från hvilken Magnus och hans söner
väl hade mest att frukta, gick fri. Intet spår af
någon förföljelse mot honom från Magnus' sida står
att finna.

Rimkrönikan, som till och med sätter Valdemars
fängslande efter konung Magnus' död, skildrar så
detta hans fängelse på Nyköpings hus.

<poem>
Då vardt konung Valdemar åter fången,
på Nyköpings slott läto de han gångan
obunden utan alla haft<footnote>Helt och hållet fri, utan alla bojor.</footnote>
och fingo honom, hvad han gat kräft<footnote>Hvad han gitte kräfva.</footnote>.
Han hade sitt <sp>stekarehus</sp> och sin <sp>stufva</sp>
och sitt <sp>herberge,</sp> han skulle i sofva.
De fingo honom <sp>småsvenner</sp> och <sp>kammenära</sp><footnote>Kammarherrar.</footnote>,
der honom skulle till tjenst vara
och sätta hans disk<footnote>Bord.</footnote> och bära hans kar<footnote>Bordskäril vid måltiderna</footnote>,
och en god man, der hos honom var.
Och dertill hvad honom brast
skulle man hämtat af ena rast<footnote>
Det skulle man hämta inom en rast. Således var landet inom en mil
från Nyköping anslaget till hans underhåll.</footnote>.
Man fick honom gerna det han krafde,
om man det ej af huset hade.
Man lät honom goda kläder skära,
tocken som honom sämdes bära.
Med kläde och kost plägade de honom väl,
</poem>

<poem>
icke svälte man honom ihjäl.
Dock måtte han ej längre gå,
än så som han uti huset såg.
</poem>

Om man jemför denna skildring öfver Valdemars
fångenskap på Nyköpings hus med hvad som vi få se
sedermera, till och med i tider mycket närmare våra,
tilldraga sig mellan bröder af samme fader, skall
konung Magnus vinna ganska mycket på jemförelsen.

Lyssnade Magnus en gång till ärelystnaden och bröt mot
sin konung, så kan man dock ej annat än erkänna hos
honom och i hans handling den sanningen, att riket
vann på denna hans ärelystnad, äfvensom man alltid
vid sidan deraf måste framhålla de ständiga försöken
å Valdemars sida att återvinna hvad han förlorat,
hvarigenom Magnus tvangs framåt mycket snabbare
åtminstone, om ej mycket längre, än han eljest hade
gått.

År 1289 insattes Valdemar på Nyköping. Han lefde
der i tretton år och dog först den 26 December
1302. Drottning Sofia hade gått före honom ur tiden;
man känner ej med visshet hennes dödsår.

<b>Det verldsliga frälset.</b>

Det finnes i samhällenas lif, liksom i den enskilda
menniskans, vissa punkter, då det visar sig för den,
som på afstånd betraktar gången af deras utveckling,
att de liksom iklädt sig något nytt och förut för
dem främmande. I mer än ett afseende kan detta sägas
om den tid, då Magnus Ladulås var Sveriges konung. De
hafva också funnits, som sagt, att förändringarna i
samhällsskicket, hvilka skedde under Magnus Ladulås,
åstadkommos af honom, då de i sjelfva verket redan
förefunnos och hade ur samverkande orsaker framgått
före hans tid.

Så veta vi, att det fans ett <i>herrestånd,</i> väl ej i lag
erkändt, men i den allmänna folkandan. De mäktiga
slägterna, som egde detta af den allmänna meningen
erkända företräde, blefvo genom Magnus lagligen
skilde från massan af folket. De blefvo <i>frälsemän.</i>

Vi böra närmare göra oss reda för begreppet af detta
ord <sp>frälseman</sp>. Ordet sjelft angifver då en frälsning
från något, och detta något var <sp>skatterna till
konungen</sp> under hvilket namn som helst. Ordet frälse
blir då ingenting annat än <sp>frihet från skatt</sp>. Det är
också den ena bestämningen af frälset.

Den andra var <i>rusttjensten.</i> Skattefriheten var en
rättighet, rusttjensten var en skyldighet. Hvad menas
med <sp>rusttjenst</sp>? -- Det var <sp>krigstjenst till häst</sp><footnote>
Det kommer af <sp>hors</sp> eller <sp>hross</sp> eller <sp>ros, rus,</sp>
som betyder häst.</footnote>,
men med full rustning af hjelm, bröstharnesk och
benskenor. Det var således, kunde man säga, endast
en annan form, hvarunder skatten utgick, men att
frälsemännen genom detta sätt att skatta till kronan
blefvo befriade från all annan skattskyldighet.

Efter dessa föregående anmärkningar om frälsets inre
väsende vilja

vi framställa saken, sådan den visar sig under den konung, hvars 
historia nu sysselsätter oss.

De mäktiga herreslägterna voro, som vi hafva sett, ingalunda lätta 
att hålla i tygeln. Så väl den siste af Erikarne som Birger jarl och 
konung Magnus hade erfarit det. Den sistnämnde kände i botten denna 
makt, och att den ej var att leka med. Hans bemödande gick derför 
ut på att binda vid konungamakten dessa underordnade, men dock 
farliga makter.

Med detta konung Magnus' sträfvande var äfven ett annat på det 
närmaste förenadt, det nämligen att skaffa sitt land ett <i>rytteri</i>. Vi 
hafva först under de senaste striderna hört talas om krigare till häst. 
Att våra fäder kunde strida till häst, derom lemna sagorna intet tvifvel 
öfrigt, men att de stredo till häst i trupp, derom förekommer aldrig 
något taladt.

Emellertid hade i det öfriga Europa all krigstjenst blifvit 
rytteritjenst, så att fotfolket i en het strid betydde intet. Danmark hade 
först af de nordiska rikena måst rätta sig efter denna tidens fordring. 
Det skedde under Valdemarerna. I Sverige hade man genom beröringen 
med Danmark blifvit öfvertygad om fördelen af rytteri och dess 
afgjorda öfvervigt öfver fotfolket i en strid.

De stora slägternas tyglande och skapandet af en tidsenlig 
krigsmakt -- det var hvad Magnus satte sig närmast före att drifva 
igenom, sedan han kommit i ro efter det sista uppträdet med folkungarna.

Till den ändan sammankallade han år 1280
<footnote>Årtalet kan endast med sannolikhet angifvas, men det hittills antagna 
1285 synes dock med tillförlitlighet kunna anses vara oriktigt.</footnote> 
ett möte af rikets 
prelater och de store till Alsnö. Här lät konungen för de församlade 
uppläsa följande beslut, hvartill de svarade ja och svuro, »att de skulle
det hålla och styrka med allt det de gitte».

<sp>Emedan det är väl värdigt</sp> -- sådant är beslutets ordalydelse 
-- <sp>att de, som närmast följa konungen med råd och hjelp, 
hafva mera ära, så skola alla konungens män och hans 
broders, Bengts, så ock deras gårdsfogdar och landboar och 
alla, som i deras gods äro, vara fria från all konungslig 
rätt, och lika med dem alla erkebiskopens och de öfriga 
biskoparnes svenner. Samma frälse skola ock alla de män 
hafva, som till häst tjena, i hvilkens tjenst de än måtte vara.</sp>

Så lyder det beslut, hvarigenom frälse och frälsefrihet infördes i 
vårt land. Då för de stora och rika slägterna, hvilkas medlemmar voro 
omgifna af hela skaror väpnadt och beridet följe, skyldigheten att 
rusta, huru kostsam sjelfva rustningen också var, icke kunde vara 
någon börda, blef skattefriheten en sådan fördel, att de gerna skulle göra 
sig till konungens män.

Rusttjensten var i dubbelt hänseende kostsam och fordrade en stor 
förmögenhet. Först och främst var sjelfva den fullständiga jernrustningen
»både å likama och benom», som det heter, hvilken ofta var 

utsirad med mångahanda prydnader, äfvensom stridshästen med sin 
jernrustning, ganska dyr och ingalunda lätt för hvem som helst att 
åstadkomma. Men det var ej nog med dessa kostnader. Krigaren till 
häst behöfde tid att öfva sig. Han borde vara så förmögen, att han 
kunde helt och hållet egna sig åt sitt yrke som krigare, utan att 
derigenom hans förmögenhet tog någon skada.

Men icke förty fans der mången bonde, för hvilken skattefriheten 
var en så stor fördel, att den öfvervägde rustningens kostnader. 
Likvisst kan man taga för gifvet, att det större anseende, som
medföljde den nya krigstjensten, var den orsak, som i främsta rummet 
verkade ej blott på dem, hvilka redan före 1280 redo med talrika 
följen öfver landet, utan äfven på dem, som först derefter ville rusta 
för sin gård och sålunda blifva delaktige af frälset.

Och konung Magnus vann sitt mål. Sverige fick ett rytteri, färdigt 
att när så behöfdes och på konungens bud kunna sitta upp.

Men der framgick ur denna anordning ett i samhällsskicket djupt 
ingripande förhållande, som här ej får förbigås. Det fans redan, som 
vi veta, en skilnad och den ganska märkbar, mellan bönderna och de 
stora, rika herreslägterna, af hvilka många räknade sina anor ända till
fylkeskonungarna, och denna skilnad, som redan förefans under 
hedendomen, hade under de inre striderna, först mellan hedendom och 
kristendom och sedan mellan Sverkrarne och Erikarne, blifvit allt större 
och skarpare. Den visar sig till och med äfven sedan båda blifvit 
frälsemän, så att herremannen såg med visst förakt bonden vid sin sida. 
Den förre kallas en <sp>välboren</sp>, en <sp>friboren frälseman</sp>, de senare 
rätt och slätt <sp>allmänneliga frälsemän</sp>.

Att då svalget mellan herrarna och folket skulle blifvit ännu större, 
faller af sig sjelft. Det allmänneliga eller mena frälset skilde sig
ursprungligen från folket endast genom den olika formen att skatta till 
kronan, i det den enes skatt bestod i personlig tjenst.

Men snart försvann skilnaden mellan det friborna och det mena 
frälset, och i samma mån tilltager den mellan frälset i allmänhet och 
bönderna, mellan de skattfria och de skattskyldiga. Man började till
och med förblanda skattfrihet med verklig frihet och skattskyldighet 
med ofrihet. Då man dervid besinnar, huru lätt det var att förblanda 
<i>ofrihet</i> med <i>träldom</i>, blir det lätt förklarligt, huru det ganska snart 
kom den tid, att bonden både kunde betraktas och behandlas som träl.

Man får dock ännu ej tänka sig frälsemännen, såsom bildande 
ett slutet stånd. Krigstjensten till häst var vilkoret för att åtnjuta 
frälsets fördelar och, när detta vilkor af ett eller annat skäl icke
fullgjordes, upphörde äfven frälset. Å ena sidan kunde hvilken som helst 
genom vilkorets fullgörande inträda bland frälsemännen, å den andra 
sidan kunde hvilken frälseman som helst, om än af aldrig så hög börd,
utträda från frälsemännen och blifva bonde.

Sådan var början till ett i lag från massan af folket afskildt 
adelsstånd!

<b>Riddarväsendet.</b>

Vi sade, att konung Magnus vann det sitt syfte, att
Sverige fick en stående här till häst, fullt rustad
i hvilken stund konungen lät sitt bud utgå öfver
landet. Han hade också ett annat mål, det nämligen
att binda vid sig, vid konungen, de store, mäktige,
man kunde väl säga, sjelfsvåldige männen i riket. Och
äfven detta mål vann han.

Namnet <sp>riddare</sp> hafva vi mer än en gång nedskrifvit,
utan att närmare redogöra för betydelsen af detta
ord. Vi hafva med afsigt så gjort, för att på ett
ställe få i korthet sammanfatta hvad som derom bör
sägas.

De andliga riddarordnarne uppkommo under
korstågen. Efter dessa andliga riddare bildade sig
verldsliga sådana.

Känslan af det sanna och rätta har alltid lefvat
hos menniskan. Men de tider hafva varit och äro väl
ännu, då denna allmänna rättskänsla måst se sig om
efter väpnadt försvar, måst liksom våra konungar
i fordomtima söka sig en sköldborg i striden. Och
en strid utkämpas ständigt mellan det goda och
onda. Medeltidens riddare voro det rättas väpnade
försvar, de bildade sköldborgen, inom hvilken kärlek,
hopp och tro kunde lefva tryggt. Företrädesvis skulle
det vara en nödvändighet i de tider, då våldet och
förtrycket liksom lekte med svagheten, och armstyrkan,
den kroppsliga kraften och vigheten dikterade, hvad
som var lag och rätt.

Så länge staten lemnar detta skydd, behöfvas ej några
åtgärder i den vägen af de enskilde. Men när staten är
oförmögen -- och det var förhållandet i dessa tider,
då allt liksom var i sin begynnelse efter den stora
omstörtning, som egde rum vid det romerska rikets
fall och romerska ländernas besittningstagande af de
germaniska folken -- då gör sig behofvet gällande på
annat sätt, då blir det den enskilde, som får skydda
sig bäst han gitter.

Den ed, som riddaren svor, när han erhöll
riddarslaget, visar oss bäst, hvad som var
kännetecknet på en sann riddare.

<sp>Jag beder mig sva Gud huldan</sp> -- så lyda orden i
densamma -- <sp>Jungfru Maria, Sanct Erik och Sanct Knut,
att jag vill, efter min yttersta makt, med lif och
gods beskärma den heliga kristliga tro och evangelium
och hålla och värja kyrkorna rätt och hennes tjenare
vid sina frihet och frälse, stånda mot orätt och
stärka fred och beskärma faderlösa och moderlösa barn,
jungfrur, enkor och armt folk, och vara trygger och
tro minom konung och rike, och rättfärdeliga hålla
och öfva mitt ridderskap Gudi till ära, efter min
bästa förmåga. Sva hjelpe mig Gud!</sp>

Riddarväsendet blef dock icke till med ens. Redan i
urminnes tider var hos germanfolken den seden rådande
att högtidligen förklara en yngling hafva inträdt i
mannaåldern och dervid med vissa ceremonier öfverlemna
åt honom hans vapen.

En romare vid namn <i>Tacitus,</i> som lefde vid pass
hundra år efter Kristus, har efterlemnat ett arbete,
som bär titeln: om <sp>Germanernes seder</sp>. Detta arbete,
som Tacitus egentligen sammanskref för att genom
jemförelsen med de fria, friska naturfolken visa
sitt eget fädernesland, huru djupt det sjunkit
i förfinadt sedeförderf -- detta arbete har varit
oss till väsentlig nytta i och för vår kunskap om
de germaniska folken. Tacitus skildrar äfven de
ceremonier, hvarunder vapnen öfverlemnades åt den
germaniske ynglingen, och de uttryck han begagnar
skulle med någon liten förändring kunna användas
äfven såsom en beskrifning på riddarslaget.

Det var tidsandan, som skapade riddarväsendet. Det
uppstod icke först såsom en tanke hos en menniska och
utgick sedan i verlden och tog kroppsliga former. Icke
heller var det någon konung, som skapade detsamma. Det
uppstod så småningom af sig sjelft.

Medeltiden är skråandans tid. Hvarje yttring af
mensklig verksamhet, så inom andens som materiens
verld, lefde inom vissa skrankor. Och dessa skrankor
voro då nödvändiga. Frid och frihet funnos endast
inom dem. Utom dem var der oro och strid. Medeltiden
utgör derutinnan som i mycket annat en motsats till
vår tid. Den skråanda, som då gaf lif -- dödar nu.

Äfven riddarväsendet var en yttring af denna
skråanda. Krigarne slöto sig tillsammans, liksom de
lärde gjorde det, liksom presterne gjorde och liksom
handtverkarne och köpmännen.

Men låtom oss se, huru man på denna tid vann den
gyllene riddarkedjan. Detta gick icke för sig med
ens, man fick ej denna värdighet utan arbete och
pröfning; man gick ordentligt igenom sin lärotid,
liksom handtverkaren sin och den lärde och presten
sin. Dermed gick så till, att den friborne gossen
skickades redan vid sju års ålder till någon pröfvad
riddare, synnerligen den, hvars rykte stod högt, och
blef hans tjenare, hans sven eller <i>knape.</i> På riddarens
slott insöp han riddarlifvets anda redan från det
hans själ var mäktig af en sjelfständig tanke.

Från sju års ålder till fjorton kallades sådana gossar
<sp>småsvenner</sp> eller <sp>pager;</sp> vid fjorton år buro de namn
af <sp>svenner</sp> eller <sp>junkrar</sp>. De undervisades i vapnens
bruk, i ridkonsten, i allehanda öfningar, hvarigenom
kroppens styrka och vighet utvecklades. De vandes vid
lydnad och ett artigt sätt att vara, betjenade sin
herre eller hans gemål i befattningar, som ännu ej
ansågos förnedrande för en välboren, och bemödade sig
att behaga gäster, synnerligen damer, vid dansgillet
eller festen. Sålunda stälda i medelpunkten af allt,
som kunde tjusa deras inbillningskraft, var det
naturligt, att ridderligt galanteri<footnote>
Ridderlig artighet har fått den stående benämningen <i>galanteri.</i></footnote>
på dem måste
göra ett outplånligt intryck.

Törstande efter den ära, som hvarken deras styrka
eller de antagna reglerna ännu tillät dem försöka att
skörda, beledsagade ridderskapets späda telningar
sina herrar till tornerspelet och äfven till

slagfältet och påspände dem den vapenrustning, som det
ej var dem tillåtet att bära.

Först sedan läroåren voro genomgångna, fick den
ridderlige svennen mottaga riddarslaget, och det
endast af en bepröfvad riddare. Men en hvar riddare
kunde meddela ridderlig värdighet åt en hvar, som
gjort sig deraf förtjent. Konungen kunde sålunda
blifva slagen till riddare af den fattigaste ädling
i sitt rike. -- Sedan svennen eller väpnaren i en
kyrka en natt hållit vakt öfver sina vapen, följde
den högtidliga, efterlängtade dagen, då han skulle
få blifva delaktig af den ridderliga värdigheten.

I en lysande samling af riddare och damer knäböjde
svennen och mottog af riddaren tre slag med
flatsidan af svärdet på skuldran »i Guds Faders,
den helige Michaels och den helige Georgs namn»,
eller också »i namn Gud Faders, Jungfru Marias (och
något annat helgons)»<footnote>
Såsom hos oss S:t Eriks konungs.</footnote>. Derpå omgjordades han med
svärd och bälte, på hans fötter spändes de gyllene
riddarsporrarne och om hans hals hängdes den gyllene
riddarkedjan. Högtiden slutade med ett tornerspel
och en festmåltid.

Äran var riddarens hufvudsak. Och äran vans genom
strid, en öppen och ärlig strid för det rätta och
goda, för kyrkan och dess tjenare eller för qvinnan,
i allmänhet för alla, som icke kunde eller icke fingo
försvara sig mot förtryck och våld. -- Något upphöjdt
och ädelt ligger i detta medeltidens riddarväsende,
som alltid måste hänföra. Men det urartade, såsom
allt menskligt.

Något, som i väsentlig mån bidrog att upprätthålla
riddarandan, var <sp>tornerspelen</sp> och lagarne, som
ordnade dem. Vi hafva redan sett ett sådant tornerspel
vid fredsslutet i Laholm i den danske och svenske
konungens närvaro, och vid den senares lysande och
praktlystna hof hörde tornerspel till ordningen för
dagen.

Vid ett tornerspel var den med skrankor utstakade
platsen för striden omgifven af furstar och deras
ädlaste baroner, af riddare med stadgadt rykte och
af allt hvad rang och skönhet hade ypperst bland det
täcka könet. Klädda från topp till tå i stål och
kända endast af märket på sin sköld eller af sin
herskarinnas ynnesttecken, som var en ännu större
prydnad, rusade riddarne fram till striden, men en
strid utan hätskhet, om ock ej utan fara. Ehuru deras
vapen voro trubbiga och stundom endast af trä och
ehuru de enligt tornerspelets lagar endast fingo rikta
sina hugg på den starka delen af skyddsrustningen
eller, som det hette, »mellan de fyra benen»,
slutades ofta dessa strider med sår och död, och
kyrkan slungade förgäfves sina bannstrålar mot en
sådan lek med faran. Segern inom tornerskrankorna i
närvaro af sådana vittnen, som omgåfvo den, skänkte
sin man ofta en lifligare känd, om ej större ära än
segern på slagfältet. »Ära varelde tappres söner!»
ljöd det från trubadurens läppar, när segraren gick fram

att mottaga priset från sin drottnings eller sin
dams händer, under det den omgifvande skaran i det
mannamod, som han denna dag ådagalagt, såg ett förebud
till segrar, som vid kommande tillfällen kunde komma
att ingå i hans fäderneslands.

Riddarväsendet hade en helt annan utgångspunkt i
vårt land än på fastlandet. Der hade det bildat
sig liksom af sig sjelft, utan att vara utgånget
från någon offentlig makt. Hos oss utgick det från
konungamakten.

Det var konungen sjelf, som i Sverige skapade ett
ridderligt samfund. Han utdelade ensam den ridderliga
värdigheten och band derigenom vid sig en hvar, som
eftersträfvade slik ära. Men den svenske riddaren var
derför icke utesluten från det allmänna europeiska
riddarlaget. Han hyllade såsom riddare samma lagar
som hvarje annat lands riddare. Sjelfva den tanke,
som ligger till grund för detta öfver alla land
utbredda riddarlif med sin glödande kärlek till äran
och sin kamp mot det onda i verlden, uti den ligger
-- man måste medgifva det -- någonting storartadt och
härligt.

En i lag erkänd adel fick Sverige, genom Alsnöstadgan
om frälset; riddarväsendet fullbordade densamma. Och
denna adel -- vi begagna detta ord, ehuru det ej
förekommer förr än under Gustaf I -- delade sig i vissa
klasser med olika rang. <i>Riddarne</i> voro de förnämste,
och <i>herrenamn</i> bar ingen annan än riddaren. <i>Svennerne</i>
af vapen eller, såsom de äfven kallas, <i>väpnarne</i>
kommo näst efter dem. Dessa voro riddarnes
vederlikar. Båda, så väl riddaren som svennen af
vapen, voro välborne män, och bådas gårdar, som af dem
sjelfva beboddes, kallades <sp>herremansgårdar, herresäten</sp>
och <sp>herregårdar</sp>. Lägsta rangen hade de bönder, som
redo för sina hemman. De utgjorde <sp>det allmänneliga
frälset</sp> och förekommo äfven under benämningen <sp>de
mindre männen</sp>.

Vi få dock ej uti dessa grader inom den svenska adeln
tänka oss samma förhållande, som vi här ofvan funno
rådande på fastlandet. Svennen af vapen motsvarade hos
oss alldeles icke väpnaren derute eller den simple
frälsemannen knapen. Ingendera benämningen utmärker
någon viss lärotid, som den simple frälsemannen
eller svennen af vapen hade att genomgå för att
vinna den ena eller andra värdigheten, ehuru för
alla fordrades en tillräcklig förmögenhet att kunna
uteslutande egna sig åt den för det krigiska yrket
nödvändiga öfningen. Den enskilde frälsemannens
tjenare förekommer under benämningen <sp>sven</sp><footnote>
Vi böra härvid icke förblanda den hos en enskild
man tjenande svennen med svennen af vapen, riddarens
vederlike.</footnote> eller
<sp>sventjenare</sp> eller <sp>hirdsven</sp>.

Innan vi lemna denna inrättning, böra vi nämna något
om de rättigheter, »den välborne» mannen hos oss
egde.

Riddarens och svennens af vapen gårdar voro sålunda
fritagna från all <sp>gästningsskyldighet</sp>. De behöfde
icke, så vida de ej sjelfva ville, hvarken gifva
eller sälja något åt den vägfarande. Likaså voro

alla sätesgårdar, hvilkas egare genom rusttjenst voro
delaktiga i frälset, fritagna från <sp>skyldigheten</sp> att
<sp>fortskaffa budkafveln</sp>, när konungens bud kom.

Men hurudant var förhållandet med dessa riddare och
svenner sjelfva, med deras stora följen af välrustadt
folk? Voro de fullkomligt fria? Stodo de öfver eller
under den allmänna lagen? Uppkommo der aldrig strider
mellan dem, mellan deras folk eller mellan bonden
och sventjenaren eller hirddrängen, och när så var
fallet, huru gick man då till väga?

Vi anföra här ur <sp>Skeningestadgan</sp> en paragraf, som
visar, huru konung Magnus ville upprätthålla fred
och ordning bland de store. Mötet i Skeninge hölls
mot slutet af år 1285. Tredje punkten i detta mötes
beslut har följande lydelse:

»Till att både våra män och andra, som i
herremansgårdar tjena i vårt rike, må hålla frid
och heder och vördning sins emellan, i synnerhet
de som med oss äro, ty förbjuda vi strängeligen,
att ingen riddare eller sven af vapen må möta den
andre med oqvädinsord, icke den ene kalla den andre
otrogen eller ljugare eller mördare eller bruka annat
oqvädinsord. Hvilken riddare eller sven af vapen
sådant tillvitas och han icke gittar värja sig derför,
riddaren med ed af två svenner af vapen, svennen af
vapen med två riddare, han skall af konungen undfå
sådant straff, att han måtte blifva androm till
rädsla.»

»Men det förbjude vi strängeligen, att ingen hämd
tages, förr än saken blifvit oss till förlikning
hemstäld; men der som vi icke gitta förlikning
åstadkomma, då må vi tillåta eller neka de tvistande
att vapen bära.»

»Talar hirddräng slikt emot en riddare eller sven
af vapen, så vilja vi, förr än någon hämd tages,
att det göres kunnigt hans herre och att han löses
ofördröjligen ur hans tjenst, och är han utländsk,
fare han bort ur landet inom utsatt stämmodag, men är
han inländsk, löses han ur tjensten och gömme sig bäst
han må för ovänner sina. Allmänneligen förbjude vi
det, om riddare eller sven af vapen slår någon herres
sven, att der värdet ingen hämd efter å hans herres
vägnar, utan kräfves rätt å ting efter som landsrätt
säger eller lag.»

Vi hafva nu gifvit våra läsare en någorlunda
fullständig bild af adelns begynnelse och
riddarväsendet i vårt land. Må hända skall denna vår
skildring, så ofullkomlig den i sjelfva verket är, för
mången vara tröttande och till och med för lång. Men
vi hafva ansett det nödvändigt att -- för så vidt som
underrättelserna om denna tid stått oss till buds --
framställa i möjligast klara dager den förändring,
som inträdde med det nya samhällsståndets offentliga
erkännande.

De tvänne första stånden i vårt nuvarande samhälle,
kyrkan och adeln, voro nu en afgjord sak.

*


<b>Magnus' inre styrelse.</b>

Vi öfvergå till den vackraste delen af konung Magnus
Birgerssons historia, till den som skänkt honom
hos efterverlden hans bästa minne, bevaradt i hans
vackra tillnamn <i>Ladulås.</i> Att upprätthålla och vårda
landsfreden, den, för hvilken fadern, Birger jarl,
gjorde så mycket, är med få ord hvad Magnus gjorde för
detta vackra tillnamn. Folket hade det äfven i troget
minne och märkeligt nog är, af allt hvad han gjorde,
detta det enda, som den mindre rimkrönikan maler om
konung Magnus.

<poem>
Allmogen ty mig Ladulås kalla,
jag fredade riket och fattiga alla,
och bad dem sätta knapp för lada
och frukta sedan ingen skada.
</poem>

Det berömmet gick om honom efter hans dagar, och
när den tid var slut, som i väsentlig mån under
honom antog bestämda former, vi mena medeltiden, då
kyrkan och adeln stodo emellan konungen och folket,
undanskymmande båda och utvidgande sin makt på bådas
bekostnad -- när den tiden var slut och en ny kom med
sådana män som Gustaf Vasa och hans reformatorer,
då upprepades af den strängaste bland dessa, <i>Olaus
Petri,</i> i ännu kraftigare uttryck detta beröm om konung
Magnus.

Märkeliga ord i afseende på landsfreden uttalar
konung Magnus sjelf på det ofvan nämnda mötet i
Skeninge 1285 i närvaro af de derstädes församlade
förnämligaste männen i hans rike. »Han, af hvars
nåd allt är oss gifvet» -- så föllo konungens ord --
»sade till sina tjenare: uti hvad hus I gången in,
då sägen först: frid vare med desso huse, och detta
hans budord vilja vi troget gömma<footnote>
Första punkten i den på svenska skrifna
Skeningestadgan begynner med dessa ord ur evangelisten
Lukas kap. 10, v. 5.</footnote>.»

Det första, konung Magnus i detta afseende gjorde,
var förnyandet af faderns fredslagar. »De lagar» --
heter det i Alsnöstadgan -- »som vår fader skipade
rikenu till frälsis och nåde, vilium vir atter nye,
och fäste dem med vårt våld<footnote>
Våld = välde, makt.</footnote> och våre eder och alla
de förnämsta männen i vårt rike.»

Detta edsörelagarnes befästande af konungens och de
stores ed bekräftar å ena sidan hvad vi vid flera
tillfällen sökt framhålla och visa, det nämligen
att makten var gången från folket till herrarna,
och visar å den andra med hvilken skarp blick Magnus
genomskådade sin tid. Dem, af hvilka företrädesvis han
hade att befara ett öfverträdande af dessa lagbud,
dem var det som han sökte binda vid dessa lagar,
och af den enkla grunden att de väl ej sjelfve skulle
nedbryta den lag, uti hvars stiftande de deltagit.

Till dessa fyra fredslagar fogade Magnus en femte,
den om <i>konungsfriden.</i>

De ordningar, som genom denna fredslag skulle
förekommas, visar oss bäst stadgan sjelf. <sp>»I hvilket
landskap af vårt rike vi komma»</sp> -- heter det deruti --
<sp>»der skall fjorton nätter efter sedan vårt bref och
budskap om vår ankomst blifvit å allmänt ting uppläst
och till dess åter våre bref bjuda, att vi äro ur den
landsändan dragne, då vara frid mellan alla män och
all dödlig fiendskap upphöra, ehuru högborne eller
värdige männen än måtte vara. Hvem häremot bryter,
hans gods varder sköfladt och han sjelf evärdeligen
fredlös.»</sp>

Vi hafva sett af biskop Bryniolfs historia -- och
detta stadgande bekräftar saken ännu mera -- huru de
store foro fram i landet. Det gamla vikingablodet sjöd
ännu, och ett ord, som på minsta sätt skymfade mannens
ära, var tillräckligt för honom att draga svärdet. I
allmänhet känna vi föga af dessa inre strider. Det är
egentligen blott de strider, i hvilka konungen sjelf
förekommer, som bibehållit sig till vår tid. Men
af dem kunna vi sluta till andra mellan de stora
sjelfva, och att en sådan slutledning är riktig,
visa oss lagens stadganden.

De store herrarne, »ättlingarne af den gamla från
hafven återförvista kungsadeln», betraktade sig,
äfven ehuru de sjelfve deltogo i lagstiftningen, såsom
öfver lagen. Makten låg i deras hand, och jarlens
uppstigande på tronen är i sjelfva verket ingenting
annat än ett offentligt erkännande deraf. Det var den
mäktigaste herreslägten, som besteg tronen, men snart
vände sig herrarnes sträfvande efter ytterligare
maktutvidgning mot just denna herreslägt, och de
vinna allt mer och mer på densamma. Vi hafva redan
sett undersåtar i öppet krig mot konungamakten. Dessa
tilldragelser stå, som vi få se, ingalunda enstaka.

Att desse store, som vågade öppet strida mot konungen
sjelf, icke skulle draga i betänkande att sins emellan
med svärdet i hand skaffa sig hvad de önskade, det
är ganska klart.

Vi finna af samma Skeningestadgas andra paragraf, att
på den tiden de store och välborne männen slöto sig
tillsammans i hemliga förbund eller, som de nämnas,
»lönliga samband». Mången man och hela menigheter
hade deraf lidit stor skada, och man hade många
bevis derpå. Om dessa lönliga samband stiftade nu
konung Magnus tillsammans med rikets store den lag,
att en hvar, som ingick ett sådant samband, han måtte
vara bunden med ed eller skrift eller blott med ett
trofast ja, hans gods skulle sköflas och han sjelf
för evärdeliga tider vara fredlös. Endast konungen
eller de som då styrde riket egde benådningsrätt.

Under sitt särskilda konungsliga skydd tog Magnus
enkor och faderlösa barn samt öfver hufvud alla,
som voro värnlösa.

Men dessa stadgar, hvilka afse den allmänna
landsfredan, beröra hufvudsakligen förhållandet mellan
de store samt mellan dem och konungen. Vi öfvergå
nu till dem, som röra sjelfva folket. Dessa breda
den härligaste dagern öfver konung Magnus' minne,
der han hvilar i

den gamla klosterkyrkans högkor. Långa tider gingo
efter honom, innan en konung så som han verkade för
bondens väl.

Det, hvaraf allmogen, det vill säga de mindre
förmögne af de gamla odalbönderna, nu mest led,
var <sp>våldgästning.</sp> Gästfrihet var ett hufvuddrag
hos nordbons skaplynne af gammalt. Men herrarne och
deras stora följen togo denna gästfrihet för mycket
i anspråk, och då fordom hvarje bondgård stod öppen
för den vägfarande, fordrade man nu som en rättighet,
hvad man förut emottog såsom en frivillig gåfva.

Härutinnan kom konung Magnus bonden till hjelp,
och så gjordes början till våra gästgifverier.

»Länge hafver här varit i vårt rike den osed» -- säger
Magnus på mötet i Alsnö -- »att alla de män om riket
fara, om de än äro aldrig så rika, vilja gästa fattig
mans hus och hafva all sin kost utan penningar, och
öda det upp på en liten stund, som den fattige länge
hafver arbetat före. Och emedan af slik osed kommer
ofta mycken lifsvåda, hafva vi det sva skipat med
goda mäns råd, både biskopar och andra ärliga män.»

Då beslöts att häradshöfdingarne skulle vid tre
marks böter utse i hvarje by en <i>rättare.</i> Den rättaren
skulle mottaga hvarje vägfarande och föranstalta om
hans och hans följes herbergerande hos sig eller hos
grannarna. Dock skulle ingen bonde behöfva mottaga mer
än två karlar och två hästar. Den resande egde rätt
att af sin värd fordra det nödtorftiga, men värden å
sin sida egde ratt att få betaldt för allt hvad han
lemnade.

Stränga böter utfästes för brott emot denna stadga
så väl af rättaren som den resande. Den som gjorde
sig skyldig till våldgästning och ej ville erlägga
böterna, utan rymde undan, kunde jagas af hela det
uppbudade häradet. Vägrade bonden att mot penningar
lemna den resande hvad han behöfde, kunde denne i
vittnens närvaro taga det och erlägga betalning.

Ifrån denna gästningsskyldighet undantogos dock
konungens gårdar, äfvensom biskoparnes, riddarnes
och svennernes af vapen.

Vi få dock icke anse 1200-talets rättare vara
detsamma som våra dagars gästgifvare. I första rummet
är det skjuts, som den senare skall tillhandahålla den
resande. Detta var icke fallet på den tid, hvarmed
vi nu sysselsätta oss. En hvar red då egen häst,
så vida han ej vandrade till fots.

»Ingen man» -- heter det i fjerde paragrafen af
Alsnöstadgan -- »tage sig skjuts af bonde, utan att
han hafver vårt bref dertill. Den som det gör och
får någon skada deraf, den vare ogild<footnote>
Derför skulle icke bötas.</footnote>, och varder
han fången, löse han sig så som egaren dömer honom
till och hans egendom är till. Och lägga vi derför
härpå strängt straff, emedan de fleste, som så taga,
äro sådana, att de intet bekymra sig derom, om bonden
får sitt eller icke, blott de fa fram sina tarfvor
och sysslor.»

Vi hafva talat om, huru skatter först hos oss uppkommo
samt hvilka skatter voro de vanliga vid slutet af
den tid, som ligger

emellan hedendomen och folkungatiden. Men utom dessa
årligen ingående så kallade <sp>ordinarie</sp> skatter
synes man äfven hafva måst taga sin tillflykttill
utomordentliga eller så kallade <sp>extra.</sp>

Det är naturligt, att denna nödvändighet skulle
inträda, när kronans och konungens inkomster
så aftogo, att de ej förslogo till de behöfliga
utgifterna. Detta åter blef följden af flera
samverkande orsaker. Förut okända behof gjorde sig
under tidens lopp gällande, på samma gång som kronans
egendom tid efter annan förminskades genom samtlige
konungarnes stora frikostighet mot de andlige. Det är
visserligen sant, att de icke fingo förminska kronans
egendom, men de andliges skattefrihet var ensam
tillräcklig att åstadkomma en betydlig förminskning
i inkomsterna.

Första gång, vi få höra talas om utomordentliga
gärder, är under Magnus Ladulås. Han talar derom i
ett bref till Helsingarna af följande lydelse:

»Magnus med Guds nåde Svearnes och Götarnes konung
alla och en hvar i Helsingland boende, som se
eller höra detta bref, evig salighet i Guds son
Jesu Kristo. Det anses visserligen värdigt att
för emottagna gärder och skyldigheter, på det man
icke må brännmärkas med otacksamhet, besvara dem
åtminstone med tacksägelsens gengärd. För eder lydnad
och hörsamhet, eder ynnest och trogna tjenst emot oss
under vår af Gud förlänade regeringstid tacka vi eder
samt och synnerligen, utaf hvilken värdighet, stånd
eller vilkor I vara må, af vårt innersta hjerta. Vi
uppmana eder på det enträgnaste och bedja eder på
det bevekligaste, att I villen för framtiden fast och
obrottsligt bevara samma eder trohet och hörsamhet
mot vår älskade husfru och vår afkomma. Har något
godt och nyttigt för eder skett i våra dagar, måtten
I gömma det i eder hugkomst; har motsatsen skett,
bedja vi eder det af hjertat förlåta.

»Vi vilja derför öppet för alla bekänna, att våra egna
inkomster varit otillräckliga, för att vi icke måtte i
vår regering synas sämre än våra fäder och företrädare
och för att vi skulle kunna uppträda värdigt det
kungliga majestätet och enligt gällande sed, så väl
emedan vi emottogo riket, enligt hvad alla veta,
i krig och sköfling och stort ödesmål, derutinnan
det äfven lång tid derefter låg nedsänkt, som äfven
emedan vi icke erhållit något af det vår fader i sin
tid samlat, och synnerligast emedan krigemakten varit
större och fordrat högre sold -- <sp>derför hafva vi af
eder indrifvit</sp> <i>utomordentliga och ovanliga
gärder,</i> <sp>hvilka alla vi erkänna eder hafva erlagt
till följd af eder goda vilja, icke till följd af
eder lagliga skyldighet</sp>.»

»Derför bedja vi eder alla och en hvar ödmjukt i
Herranom, att I härutinnan måtten döma oss skonsamt
och oss så af edert hjerta förlåta, att det icke måtte
räknas oss till last inför den högste domarens tron.»

»Dessutom, emedan det i vissa delar af vårt rike varit
vanligt, att om våren utlåna korn för att om hösten
återfå i lika mått hvete eller råg, och emedan detta
egt rum någon tid af vår regering, så

länge vi voro i okunnighet om, att det är synd,
äfven derför bedja vi alla, som der af på något sätt
blifvit lidande, att de ville oss af uppriktigt hjerta
förlåta.»

Vi hafva ansett oss böra införa brefvet i sin helhet,
såsom det finnes i den svenska diplomsamlingen
<footnote>
Brefvet är skrifvet på latin, men utan datum,
och sigillet är bortfallet. Det arbete, hvarur vi
tagit det, bär titeln <i>Svenskt diplomatarium.</i></footnote>. Det
är i flera afseenden upplysande för sin tid, icke
minst genom det ljus, det kastar öfver konungens
förhållande till menigheten i landskapen.

<i>Herredagarne.</i> Huru herredagarne uppkommo, när med den
Odinska religionen allshärjartingen upphörde, och
huru denna företeelse visar maktens öfverflyttande
från folket i allmänhet, från allmogen till några
få mäktiga, derom hafva vi tillförene vid flera
tillfällen talat.

Magnus införde icke herremötena, men han sökte äfven
härutinnan genom lag ordna förhållanden, som redan
förefunnos.

På det omnämnda mötet i Skeninge stadgades sålunda
rörande dessa herremöten:

1:o att hvad konungen med sitt råd och sina goda
män i så väl allmänna som enskilda saker, de der
näpst tarfvade, skipade och lät i skrift för alla män
pålysa, äfven om derutinnan vore förut intet stadgadt
eller i lag satt, det skulle af alla hörsammas, och

2:o emedan allt för mycken allmoge vanligen föranleder
dröjsmål, stadgades, att hvilken tid <sp>konungen kallade
sitt rike samman till något samtal,</sp> skulle ingen
djerfvas der infinna sig, utan den som vore kallad
med konungens bref eller bud, utan om nödvändigt fall
tarfvar och han kommer på egen kost. »Ty att vårt
folk» -- så slutar denna paragraf -- »icke må tyngas af
kosten, det tyckes vara skäligt.»

För öfrigt sammankallade konungen sitt rike till
dylikt samtal, när han för godt fann. Vanligen gick
det så till, att konungen, när han kom i ett landskap,
sammankallade de närmast boende herremännen för »att
med dem öfverlägga om för handen varande ärenden,
och under de skrifna besluten hängde så väl konungen
som herrarne sina sigill.

Några på bestämda tider återkommande allmänna möten,
motsvarande våra riksdagar, funnos icke. Uttrycket:
»konungen sammankallar sitt rike till samtal», innebär
alldeles icke någon betydelse, som skulle komma oss
att tänka på allmänna riksmöten. Att det var herrarne,
de mäktige i landet, som inbegrepos under benämningen
»konungens rike» -- det bekräftar hvad vi yttrat om
maktens öfverflyttande till dem från folket.

<i>Konungens råd.</i> Äfven konungens råd är oss från det
föregående en bekant sak. Det var ingen ständigt kring
konungens person vistande församling. Rådsherrarne
bodde på sina gårdar der och hvar i landskapen, och
på den ort konungen vistades, der sammankallade han
de närmast boende rådsherrarne.

Men då, kan man med skäl invända, var ju
»samtalet» eller herredagen alldeles detsamma som
rådsförsamlingen. Likheten är påfallande

och det är ofta svårt att skilja mellan dessa
båda sammankomster. Samtalet var dock en sak och
rådsstämman en annan, och båda böra noga skiljas från
hvarandra.

En omständighet böra vi i afseende på rådet
under konung Magnus' tid lägga märke till. Det är
<sp>biskoparnes och lagmännens inträdande i rådet</sp>.

Den forna betydelsen af lagmännens embete gick i och
med detsamma förlorad, men å en annan sida förbereddes
äfven derigenom möjligheten att gifva rikskroppen
en större enhet. Också få vi se under konung Magnus'
sonson en allmän lag utarbetad, som skulle gälla för
hela riket.

Så väl lagmännen som biskoparne utöfvade ett mäktigt
inflytande på folket. Man skulle derutinnan kunna
spåra orsaken, hvarför Magnus intog båda dessa slags
embetsmän i rådet.

<i>Riksdrotsen</i><footnote>
Riksdrots eller riksdrotset är ordets
obestämda form. Den bestämda är riksdrotseten
eller sammandragen: riksdrotsen.</footnote>. Under konung Magnus' tid börja i
handlingarna synas tvänne embetsmän, hvilka sedermera
allt framgent vunno en sådan betydenhet, att de till
fullo innehade jarlens forna makt. Desse embetsmän
voro <i>riksdrotsen</i> och <i>riksmarsken</i> eller, såsom de till
en början nämnas, <i>drots</i> och <i>marsk.</i>

Båda två voro de ursprungligen hos oss
hofembeten. Drotsens myndighet blef dock icke under
konung Magnus bestämd. Den synes hafva berott på
innehafvarens större eller mindre förtroende hos
konungen. Först i det följande århundradet hafva
vi en af konungen utfärdad fullmakt för drotsen,
som visar oss vidden af hans makt.

Drotsen egde enligt denna fullmakt
<footnote>Af år 1335.</footnote> fullkomlig makt
att förordna om alla konungens slott, fästningar,
uppbörd, kronogods och alla andra ärenden efter sitt
fria godtycke, men -- tillägges det -- »efter vårt
(konungens) råd». Konungen skulle icke blott hålla
honom skadeslös för alla omkostnader, som han på
konungens vägnar gjorde, utan ock försvara honom
och alla hans medhållare mot andras ovänskap och
missgunst.

Från konung Magnus' tid känner man trenne män, hvilka
beklädt drotsembetet. <i>Ulf Carlsson</i> var drots vid år
1276, <i>Knut Matsson,</i> hvars namn vi återfinna under
Skeningestadgan med den vidfogade titeln: drotset
1280, och <i>Magnus Ragvaldsson</i> 1288.

<i>Riksmarsken.</i> Detta embete, som egentligen var en
fortsättning af <sp>stallarens,</sp> berodde ursprungligen
likaledes i anseende till befattningens omfång på det
förtroende, dess innehafvare hade hos konungen. Först
mot slutet af 1300-talet blef han högste befälhafvare
öfver krigsmakten.

Stallaren var, som vi veta, ursprungligen konungens
stallmästare och hade sitt namn deraf. Men stallet
hade på dessa tider en mycket hög betydelse och det
latinska ordet stabulum, som betyder stall, förekommer
stundom i tidens handlingar såsom betecknande sjelfva
hofvet.

I tyska riket eller det så kallade <sp>heliga romerska
riket</sp> funnos båda dessa embeten, så väl drotsens som
marskens. Dessa embeten, som ungefärligen motsvarade
våra, bekläddes der af regerande furstar. Kurfursten
af Bayern var alltid detta rikes drots och kurfursten
af Sachsen dess marsk. Vid högtidliga tillfällen,
såsom vid kejsarens kröning, tillhörde det den
förre att uppvakta vid matens framsättande på
kroningsdagen, och den senare skulle bland annat af
den på torget i kröningsstaden hopkastade hafren fylla
ett silfvermått och jemnstryka det med en strykare
af silfver, samt derpå hålla silfverkärlet upp i
höjden mot kejsaren och så tömma det, hvarefter all
kröningshafren gafs åt folket.

Konung Magnus, som älskade att omgifva sig med prakt
och ståt, såsom han sett i Danmark och såsom han
visste att det tillgick i Tyskland, kunde mycket
väl derifrån hafva fått tanken på dessa embetens
inrättande, så mycket mer som de funnos till sitt
väsende redan förut vid de nordiska hofven.

Ett bröllop, som icke så långt efter hans död firades
mellan en af konung Magnus' söner och en norsk
prinsessa, hvarom vi framdeles få tala, visar oss
i afseende på marsken något snarlikt med det tyska
rikets marskalk.

Af dem, som beklädde marskembetet under konung Magnus
Ladulås, känna vi <i>Magnus Haraldsson</i> vid år 1280,
<i>Håkan Ivarsson</i> vid år 1288, <i>Håkan Matsson</i> vid år
1289 och <i>Thorkel Knutsson</i> vid år 1290.

*

Då vi här, vid framställandet af förändringarna
i författningen, om hvart annat åberopat så väl
Alsnömötet som det i Skeninge, anse vi oss nu böra
liksom i ett slags register sammanfatta hvad som på
hvartdera mötet beslöts, tjenande till en öfversigt.

. Mötet i Alsnö hölls år 1280. Närvarande voro
erkebiskop Jacob, biskop Anund i Strengnäs, biskop
Kettil i Finland; biskop Ascer i Vexiö, konungens
broder Bengt, samt herr Ulf Carlsson, herr Bengt
lagman, Magnus Jonsson, Svantepolk, Ulf Holmgersson,
Anund Haraldsson, Knut Matsson, Rörek Algotsson,
Karl Haraldsson, Thorsten Hunvidsson, Bengt
Jonsson, Ragvald Räf, Ragvald Ingesson, Bryniolf
Botildsson. Vidare herr Peter, konungens kansler,
herr Bengt, erkedjekne i Upsala, prosten Andreas
och prosten Jon.

Sjelfva beslutet innefattar fem punkter.

1:o. Stadgan rörande gästgifveriväsendet.

2:o. Förnyandet af de fyra fredslagarna.

3:o. Befrielse för rikets herrars landtboar och
biskoparnes svenner »från all konungslig rätt».

4:o. Förbud för dem, som innehafva län, att egenmäktig
pålägga bönderna utlagor eller gengärd.

5:o. Underskrifterna af de närvarande.

Mötet i Skeninge hölls år 1285. Af de närvarande hafva
biskop Bryniolf i Skara, biskop Peter i Vesterås,
hertig Bengt, Peter,

konungens kansler, Svantepolk Knutsson, Bengt, Östgöta
lagman, Magnus Jonsson, Anund Haraldsson, Algot,
Vestgöta lagman, Knut Matsson, drots, Magnus
Hakonsson, marskalk, Ulf Holmgersson, Carl Estridsson
undertecknat beslutet och hängt sina sigill jemte
konungens derunder.

Sjelfva beslutet innehåller sex punkter.

I inledningen finnas de här ofvan anförda orden om
konungens och rådets makt i lagstiftningsväg. Derpå
följer:

1:o. Stadgan om konungsfriden.

2:o. Förbud mot lönliga samband.

3:o. Förbud mot sidovördnad, oqvädinsord och sjelfhämd
mellan riddersmän.

4:o. Konungens löfte om skydd för enkor, faderlösa
barn och gamla män.

5:o. Förbud att ingen må komma okallad till
»konungens samtal».

6:o. Stadga om, huru stort följe hertig Bengt,
biskoparne, rådsherrarne, riddarne och andra må hafva
på sina färder.

Slutligen i den sista punkten underskrifterna.

*

Huru konung Magnus bestraffade ett edsöresbrott,
visar följande berättelse från hans tid.

I Vestergötland lefde den gamle lagman Algot
Bryniolfsson, rik på ära och anseende och rik på
raska och högt ansedda söner. De voro till antalet
icke mindre än åtta. Om en, den märkligaste bland dem,
biskop Bryniolf i Skara, hafva vi redan talat.

Utom denne hade ännu två af bröderna egnat sig åt
det presterliga kallet, nämligen <i>Nils</i> och <i>Peter.</i> De
voro båda kaniker i Skara, och den senare af dem hade
sedan flera år tillbaka varit konungens kansler.

Af de öfriga var <i>Rörek</i> riddare och hade såsom sådan
deltagit i det vigtiga Alsnöbeslutet. <i>Folke, Carl,
Bengt</i> och <i>Magnus</i> hette de öfrige sönerne.

Det är märkvärdigt nog egentligen ett edsöresbrott,
som fört denna slägts namn till efterverlden, och ett
kloster<footnote>
Vi hafva i behåll ett gåfvobref, hvaruti
Svantepolk Knutsson skänker åtskilliga fastigheter
till Vreta kloster, då tvänne hans döttrar der intogos.</footnote>
och kärleken intaga äfven i detta minne
ett rum.

Den mäktige Svantepolk Knutsson hade i ett kloster
insatt tvänne sina döttrar <i>Katarina</i> och <i>Ingrid.</i> Ingrid
älskades af Folke Algotsson och älskade honom
tillbaka, men herr Svantepolk Knutsson ville ej veta
af den förbindelsen. Han hade trolofvat sin dotter åt
danske drotsen <i>David Thorstensson,</i> och honom skulle
hon hafva, ingen annan.

Men Folke var af ett hurtigt sinnelag. Hvad Sune
Folkesson en gång gjort -- det kunde han ock göra. Och
hans broder Carl bistod honom troget.

De begifva sig till klostret. Den ene af bröderna
ställer sig sjuk och blir i klostret inburen som
död. Klosterjungfrurna beskåda den döde, och skön
Ingrid kan ej tillbakahålla en suck, då hon igenkänner
sin hjertans kär.

<poem>
»Ack, medan du här lefde,
du höll mig ganska kär!»
</poem>

-- låter folkvisan skön Ingrid utropa --

<poem>
»ack, medan du här lefde,
du var allra kärestan min!»
</poem>

Då springer den döde riddaren upp, fattar
jungfrun om lifvet och bär henne ned till
klosterporten. Klosterjungfrurna trodde sig
naturligtvis se ett underverk. Vid porten mötte tvänne
englar. Det var riddarens broder och en annan riddare,
som voro förklädde.

En stund derefter utvisar ett dammoln längst bort
på vägen, hvar skön Ingrid red bort på en eldig häst
mellan englar.

<poem>
Det var de klosternunnor,
de läste uti bok:
»Visst var det en Guds engel,
som bort vår syster tog.»

Och alla klosternunnor,
de sjöngo hvar för sig:
»Krist gif, en sådan engel
kom, tog båd' mig och dig!»
</poem>

Men Folke Algotsson red med sin röfvade brud till
Norge, och der blefvo de gifta.

Tidender kommo snart till konungens gård om Folke
Algotssons och hans broders djerfva qvinnorof. Den
stränge konungen hörde med ovilja detsamma omtalas,
och han upptändes af vrede.

Kort derefter kommo konungens utskickade till lagman
Algot Bryniolfssons gård. De grepo på konungens
befallning den gamle mannen och insatte honom i
fängelse. Samma öde träffade sonen Rörek. Carl,
Bengt och Peter lyckades undgå faderns och broderns
öde derigenom att de flyktade till Norge.

Om de hade någon delaktighet i Folkes gerning, är
ovisst. Fullkomligt ovetande derom voro de må hända
icke, och helt naturlig var hos dem den tanken, att
den rike Svantepolks dotter passade bättre för en af
deras slägt än en utländing.

Var det icke hos konung Magnus någon annan äldre orsak
till missnöje med lagman Algots slägt -- och deremot
synas tidens handlingar tala -- så visar han sig här
som en obeveklig och sträng lagens upprätthållare,
utan något anseende till personen. Hvarken lagmannens
eller riddarens eller kanslerens värdighet och
allmänna anseende, icke ens biskopens i Skara gjorde
något intryck på Magnus. Vi påminna oss, att biskop
Bryniolf måste dölja sig undan för konungen i Alvastra
kloster.

Med biskopen försonade sig konungen först, likvisst på
vilkor, som för biskopen voro mycket stränga. Biskop
Bryniolf lofvade att aldrig med råd eller handling,
hemligen eller uppenbarligen företaga

något mot konungen sjelf eller hans barn, utan i allt
af all sin förmåga befrämja deras bästa, med undantag
endast af kyrkans rätt i alla rättmätiga saker. Han
skulle vidare icke bistå sina bröder eller någon
annan konungens ovän till rikets förderf nu eller
framdeles, hemligen eller uppenbarligen. Aldrig skulle
han befrämja eller befrämja låta inom eller utom riket
något, som kunde vara till skada för konungen eller
det kungliga majestätet, och sporde han något sådant
af trovärdiga män skulle han gifva det tillkänna för
konungen eller hans tjenstemän, såsom han efter
sitt samvete fann rikets bästa kräfva. Efterkomme
icke biskopen till alla delar hvad han nu utfäst sig
till, skulle erkebiskopen ega rätt att öfver honom
kungöra kyrkans bann. -- Och till allt förband sig
biskop Bryniolf skriftligen. Erkebiskopen bekräftade
i en särskild skrifvelse den öfver biskopen utsatta
straffbestämmelsen.

Derpå fick lagman Algot sin frihet och äfven sonen
Rörek. Det skedde året efter förlikningen mellan
biskopen och konungen. Sitt embete som lagman återfick
han dock ej med friheten, men öfverlefde länge dessa
sin slägts olyckor. Ännu 1298 lefde han.

Emellertid vistades herr Folke med skön Ingrid i
Norge utom den stränge konung Magnus' domvärjo. Så väl
de som de öfrige bröderne, hvilka tagit sin tillflykt
dit, fingo snart höra om försoningen, som kommit till
stånd mellan biskopen i Skara och konungen, äfvensom
att deras fader och Rörek sluppit ur sitt fängelse.

Carl Algotsson begaf sig då i full förtröstan på
det goda förhållandet mellan konungen och sin slägt,
hvilket förhållande han trodde utsträckt äfven till de
landsflyktige, åter öfver till fäderneslandet. Men han
glömde vilkoren för en, som brutit konungens edsöre,
att få återvända ur fredlösheten och biltogheten,
och han glömde tillika konungens stränghet.

Han blef derför gripen och oförtöfvadt halshuggen år
1290. Då stod den gamle Algot Bryniolfson så godt som
ensam, ty Rörek flydde efter Carls död till Folke
i Norge, och sedan funnos af alla hans åtta söner
endast biskopen, Magnus och Nils i fäderneslandet.

*

Enligt folkvisan skall en snarlik händelse, men
med en lyckligare utgång hafva inträffat med en af
konung Magnus' egna döttrar. Enligt folkvisans lynne
att blanda bort personer och saker vet man dock ej,
om det verkligen varit konungens dotter eller en nära
frände till konungahuset. Då visan är mindre känd,
införa vi den här, att hon sjelf med sitt enkla och
okonstlade språk må hjelpa oss att måla sin tid.

<b>Visan om Arnfrid och skön Benedit.</b>

<poem>
»Mig lyster vid dagens ljus
i mark och skog utrida,
ty jag bär för en stolts jungfru
både sorg och hjertans qvida.»
<tab>Men min sköld den lyser så vida.

Det var den unge Arnfrid,
en jungfru hafver han fäst:
ty jag bär för en stolts jungfru
men de hafva henne i kloster gifvit,
det gör honom sorg allra mest.
</poem>

<poem>
Och det var ungan Arnfrid,
han talte till broder sin:
»jag vill slå den klostermur ned,
taga ut fästemön min.»

»Och vill du slå den klostermur ned
och göra så stor ofred,
spörjer han det, kung Birger,
sa svåre han vredgas dervid.»

»Det gånge med konungens vänskap,
huru det gånga vill;
men jag vill slå det kloster ned
och låta så lyckan slå till.»

De redo för den klostermur
och hörde de der uppå,
de näktergalar sjunga så väl,
så väl de jungfrur små.

Så härligt sjunga de näktergalar,
nio jungfrur de sjunga må.
Men allt qvad jungfru Benedit
fagrast af dem ändå.

Så slog han ned den klostermur,
och jorden skalf dervid,
så tog han derur den stolts jungfru,
som bad i helgonfrid.

Då talade jungfru Sigrid
för altaret, der hon stod:
»spörjer han det, konung Birger,
det kostar ditt hjerteblod.»

Så tog han jungfru Benedit,
satte henne uppå sin häst
och förde henne till stranden ut,
som han kunde allra bäst.

Förgyllande flöjel skön Benedit såg,
så suckade den vana mö:
»Gifve det Gud fader i himmelrik,
det skeppet måtte sjunka i sjö!»

Det var ungan Arnfrid,
svarade henne i samma stund:
»den snäckan är så väl bevarad,
hon bär oss väl öfver sund.»

De vinda silkessegel
allt uti gyllene rå!

så segla de sig till Norges land,
väl mindre än dagarna två.

Han förde henne till sin faders gård,
han blef henne huld och tro;
så lefde de tillsammuns i åtta år
allt med både glädje och ro.

Det led fast åt det nionde år,
och när den månde framgå,
då lades ungan Arnfrid
uti en så stark heltrå<footnote>Helsot, dödssjukdom.</footnote>.

Det var ungan Arnfrid,
han tog sin käresta i famn:
»det vare för Herran käradt<footnote>Klagadt.</footnote>,
vi hade ej tillsammans ett barn.»

Då svarade stolts fru Benedit,
och henne rann tårar på kind:
»dess rikare bli dina fränder,
dess större blir sorgen min.

All forden sorg, som var förglömd,
den kommer nu till mig igen;
jag kommer till vreda fränder,
och har mist min käraste vän.»

Hon satte en kyrka öfver hans ben,
på hans graf ett kors af guld,
och sedan for stolts fru Benedit hem
till sin broder huld.

»Här sitten I, konung herr Birger,
allra käraste broder min,
hvad nåde vill du göra,
hemkommen är syster din!»

»Icke visste jag liten Benedit,
allra käraste syster min,
att du hade dragit ur landet,
och så fattig var riddaren din.»

Och det var stoltan Benedit,
hon svarade med tukt och ära:
»hade Gud låtit honom lefva med mig,
din hjelp skulle jag ej begära.»

Upp stod konung herr Birger,
han tog henne uti sin famn:
»allt det goda, som jag förmår,
det skall komma dig till gagn.»
<tab>Men min sköld den lyser så vida.
</poem>

*

<b>Gotland och Öland under Magnus' regering.</b>

I hvad förhållande Gotland från urminnes tid stått
till Sveakonungarna, derom hafva vi tillförene
talat. De betalade årligen 60 mark silfver i skatt och
voro skyldige att med sju fartyg stöta till konungen
på hans krigståg, när bud från honom till dem kommit.

Konung Magnus var ej nöjd dermed. Han befann sig i
Oktober månad 1285 i Borgholm på Öland, och derifrån
började han underhandla med Gotländingarna för att
åstadkomma en förändring i den fordom gällande lagen
och närmare fästa dessa öboar vid Sveakonungens
välde.

Rådsherren och riddaren <i>Anund Haraldsson</i> och
erkedjeknen <i>Johannes</i> från Upsala voro med konungen
på Borgholm, och desse skickade han som sina
sändebud till Gotland. Sedan desse öfverkommit till
ön och börjat underhandla, stannade man vid den
öfverenskommelse, att äfven ledungslaman<footnote>
Den skatt, som erlades för befrielse från
skyldigheten att följa konungen i krig.</footnote> skulle
blifva en årlig skatt. Gotländingarne skulle erlägga
så väl den gamla skatten af 60 mark silfver som 40
mark silfver såsom lösen för krigståget.

Vidare förbundo sig Gotländingarne att icke på
sin ö tåla någon, som i Sverige blifvit förklarad
fredlös. Föröfvades af sådan landsflykting något
våld på ön mot svensk man; vare sig till person,
hus eller egendom, skulle han behandlas och straffas
som en allmän förbrytare.

I afseende på Gotländingarnes handel förnyades det
gamla förbudet mot införsel af krigsförnödenheter
till Karelarna, men deras äfven som det tyska
köpmanssamfundets handelsfriheter på Sverige
stadfästades. Enligt dessa fingo de tullfritt införa
sina varor och utföra landets produkter, för så
vidt som icke missväxt inom landet gjorde ett förbud
nödvändigt.

Vi hafva talat om <sp>hanseförbundet</sp> och att det uppkom
genom den förening, som ingicks mellan utländska
köpmän, hvilka för handelns skull uppehöllo sig
i Visby. Och detta förbund blef för den tiden,
med hvilken vi sysselsätta oss, det mäktigaste och
mest inflytelserika bland alla af tyska köpmän i
främmande länder stiftade hansor. Gotlands och Visbys
för handeln så särdeles gynsamma läge bidrog icke
litet härtill, men ännu mera den frihet och det lugn,
hvarunder handelslifvet här kunde utveckla sig.

Till en början uppstodo der strider mellan de
gotländske och främmande köpmännen, men snart
förenade de sig, allt efter som de funno att enigheten
befordrade deras gemensamma väl och att der verkligen
fans gemensamhet mellan dem uti deras sträfvanden och
deras fördelar. Vi hafva just från den tid, hvarom
nu är fråga, en urkund i behåll, som visar oss, till
hvilken oväntad makt det gotländska köpmanssällskapet
kommit.

Urkunden är daterad: Visby, Johannes döparens dag
1287, och innehåller, att de städer, som hörde
till förbundet och icke efterkommo de beslut, som
af köpmanssällskapet i Visby utfärdades, skulle
uteslutas från all samfärd och gemenskap med de
gotländska köpmännen.

Och staden Visby var under denna sin makts dagar den
yppersta staden i Norden. Rikare fans icke inom de
tre länderna och icke präktigare. Ruinerna af stadens
murar och dess många kyrkor tala derom ännu.

Ett tillfälle erbjöd sig snart för den svenske
konungen att yttermera stadga sitt inflytande och
anseende i Visby och på Gotland öfver hufvud.

Der hade nämligen uppstått en ganska häftig strid
på ön mellan Visbyboarna och bönderna. Man känner
ej fullkomligt orsakerna till denna strid, men så
mycket synes man kunna antaga, att Visbyboarnes
uppförande af murar kring sin stad och införandet af
en tull, som bönderne måst underkasta sig, varit en
hufvudorsak. Dertill kommer att, efter hvad det vill
synas, bönderne blifvit af borgarena hindrade, då de
ville draga öfver till konungen i Sverige och klaga.

Bönderne anhöllo hos tyske härmästaren i Lifland
om hjelp, och det påstås att han och flere riddare
verkligen kommit öfver till deras undsättning.

Bönderne rustade sig slutligen till strid och ryckte
an mot staden. Borgarena rustade sig å sin sida
och ryckte ut ur staden bondehären till mötes. Vid
<i>Högebro</i> möttes de båda härarna, och der blef en hård
och skarp strid, som varade hela dagen. Myckenheten
var större på böndernes sida, men beväpningen var
bättre på borgarenas, och segern stannade hos de
senare. Bönderne drogo sig mot qvällen tillbaka
och sökte skogen. Borgarena förföljde de flyende,
och många bönder togos till fånga vid Sjönem.

Emellertid förlorade bönderne icke modet. Vid <i>Roma</i>
kloster, som ligger två mil från Visby, stod åter en
strid mellan borgarena och bönderna. Många stupade
å ömse sidor, men striden blef oafgjord.

Presterne lade sig då emellan, och genom deras
oförtrutna bemödanden lyckades de förmå bönderna
att skicka fullmäktige till nunneklostret i staden
för att underhandla, och skulle under tiden alla
fiendtligheter upphöra. Böndernes fullmäktige
inkommo, som aftaladt var, och fredsvilkoren
uppsattes.

Men freden var ej gjord dermed. Bönderne drogo
gång efter annan ut på tiden, och det var med
mycken möda, som presterne kunde afstyra stridens
förnyande. Slutligen förklarade <i>Bodel Kalling</i> och
<i>Gerved</i> af <sp>Martebo</sp> å böndernes vägnar, att <i>Edvard van
Lode</i> med flera riddare ville sjelfva komma in i staden
och stadfästa freden.

Så stodo sakerna, då underrättelsen kom till konung
Magnus om hvad som timat på ön. Oförtöfvadt sände
då konungen bud, att fullmäktige för båda parterna
skulle infinna sig hos honom. Det var på hösten år
1288. Slaget vid Högebro hade stått i April månad. I
Augusti kommo Visbys fogdar och borgmästare på
gotländska och tyska stadsmenigheternas vägnar till
Nyköping, der konungen då uppehöll sig.

De utskickade erkände, att Visby borgare hade
förbrutit sig mot konungen, då de företagit sig,
honom oåtspord, att befästa sin stad och föra krig
mot bönderna. De utfästade sig derför att betala
tvåtusen mark silfver och femhundra mark penningar
på vissa terminer, men så att allt skulle vara till
fullo erlagdt till midsommartiden

nästkommande år. Uppkomme efter denna tid någon oenighet
mellan staden och landet, skulle saken först
hänskjutas under konungen, innan borgarena skredo
till någon fiendtlighet mot bönderna. Dock skulle
ingen sådan anmälan behöfvas, om ett så häftigt
anfall af bönderna skedde, att man måste möta våld
med våld. Inga bud, som af bönderna affärdades
till konungen, skulle på något sätt hindras eller
uppehållas af borgarena i staden. Ingen annan än
konungen i Sverige skulle vara deras herre, och om
bönderna någonsin skulle falla på slikt oråd att välja
en annan, skulle Visby, med allt hvad staden förmådde,
sträfva deremot. Och skulle allmogen på något sätt
visa sig upprorisk mot konungen, skulle borgarena, så
fort de erhållit kunskap derom och blifvit anmodade,
hålla sina portar öppna för konungen och lemna
konungen all möjlig handräckning mot bönderna. Sådana
män, som förbrutit sig mot konungen och afveko från
riket, skulle, om de tagit sin tillflykt till Visby,
inom en månad efter det staden emottagit konungens
bref om förhållandet, afvisas från staden, för så
vidt som de icke godvilligt aflägsnade sig eller
sökte återvinna sin konungs nåd. Städerna Lybeck,
Wismar, Rostock, Greifswald, Stralsund och Riga
skulle förbinda sig att af alla krafter bistå
konungen af Sverige mot Visbyboarna, i händelse
desse valde sig en annan konung eller vägrade
åtlyda konungens af Sverige befallningar. Vidare
skulle staden Visby på egen bekostnad af den påfliga
stolen utverka bref med förklaring, att ett brott
mot den gjorda öfverenskommelsen skulle öfver staden
framkalla kyrkans bannstråle och att i den händelsen
biskopen i Linköping skulle ega rättighet att utfärda
bannlysningsbrefvet. Om konungen någon gång ville
besöka deras stad, skulle han af borgarena emottagas
med all ödmjukhet och vördnad som deras rätte herre
och konung. Slutligen utfäste staden sig att, om någon
öfverträdelse af den gjorda öfverenskommelsen skedde,
i böter erlägga tiotusen mark silfver, hvilken summa
konungen kunde efter behag utkräfva.

Sedan denna öfverskommelse var gjord mellan staden
Visby och konung Magnus, och å stadens vägnar af dess
utskickade undertecknad, återvände lugnet på ön, och
befästningsarbetet kring staden fortgick sedermera
oafbrutet, tills murarna voro färdiga, hvilket
inträffade år 1299. Huru bönderne bringades till
stillhet, förmäla icke de gamles anteckningar, icke
heller hvilken utgången blef på de tyske riddarnes
försök att inblanda sig i Gotlands angelägenheter.

<i>Öland,</i> den långa och smala ö, som genom Kalmarsund är
skild från Småland, tillhörde af gammalt Sverige. Vi
hafva ej tillförene haft tillfälle att tala om
densamma, men ifrån konung Magnus Ladulås' tid hafva
vi i behåll en af honom utfärdad stadga rörande
ön, som ganska mycket upplyser om de då varande
förhållandena derstädes.

Vid denna tid hade många olyckor öfvergått ön; bland
annat hade den år 1280 svårligen härjats af pest. Men
mest ledo öboarne från de kungliga embetsmännens sida,
som voro satta att uppbära skatten och föra styrelsen
öfver ön. Många af bönderna måste rymma hus och

hem, och eländet var sådant, att det ej kunde vara
värre, om fiendehand farit fram öfver ön. Klagomål
kommo till konung Magnus häröfver, och äfven Öland
har denne konung att tacka för ett kraftigt ingripande
uti och af hjelpande af dess nöd.

Konung Magnus utfärdade en stadga, enligt hvilken
skatterna, som Ölandsbonden skulle utgöra, noggrant
bestämdes och hvarutöfver intet fick af honom fordras.
Fjorton mått korn, sådana som innehöllo fjorton tum
af den bredd, hvilken vanligen kallas <sp>mund,</sp> och fyra
marker smör efter Ölands större vigt, som vanligen
kallades <sp>bisman,</sp> det var hvad hvarje bonde skulle
erlägga. Vidare skulle af hvart skeppslag åtta mark
penningar, sexton penningar räknade på örtugen,
betalas till slottet för dess iförseende med oxar,
får och sill. Åtta bönder tillsammans skulle årligen
utgöra ett lass hö eller gifva åtta örtugar penningar,
och två bönder tillsammans ett lass bränsle om
vintern och ett om sommaren.

Att skilja rätt och lag utan anseende till personen,
hålla sina händer rena från mutor och annan oloflig
vinning samt nöja sig med den inkomst, som enligt
gammal häfd var bestämd -- dertill uppmanades lagmannen
och häradshöfdingarne på ön allvarligen vid Guds och
konungens hämd.

Hårdt straff utfästes för olagligt fängslande. Ingen
måtte inmanas i häkte på konungens slott, om han i
åtalad sak kunde efter lag och laga sed värja sig.

Denna stadga utfärdades år 1281, och fyra år derefter
hafva vi sett konung Magnus sjelf infinna sig på ön.

<b>Magnus Ladulås och grannrikena.</b>

Allt sedan sista konungamötet och fredsslutet i
Laholm rådde der fred och vänskap mellan Sverige
och Danmark. Äfven med Norge hade konung Magnus
fred. Med de trenne markgrefvarne af Brandenburg,
Johan, Otto och Konrad, de samma, med hvilkas hjelp
Valdemar hoppades återvinna sitt rike eller en del
deraf, säger Olaus Petri, att Magnus ingått det
förbund, att de skulle vid behof ömsesidigt hjelpa
hvarandra. Likaledes stod han i förbund med grefve
Gerhard af Holstein och Lauenburg.

Men mellan Danmark och Norge var det ofrid, och
derunder visade det sig, att konung Magnus åtnjöt
stort anseende så väl hos dessa rikens konungar,
som hos de rika och mäktiga köpmansstäderna kring
Östersjöns kust.

Orsaken till striderna mellan Danmark och Norge
var drottning Ingeborgs hemgift. Hon var numera enka
efter den år 1280 aflidne konung Magnus Lagabäter, och
oaktadt långa underhandlingar blifvit förda, förhöllos
henne ännu de till hemgiften hörande arfvegodsen.

På Danmarks sida stodo äfven de wendiska städerna
vid Östersjöns kust, och ett förstörande krig fördes
mellan dem och Danmark

å ena och Norge å den andra sidan. Norrmännen härjade
på kusterna af Skåne och Jutland, och handelsstäderna
förbjödo och hindrade all införsel till Norge, så
att der uppstod mycken nöd och brist.

<i>Erik Presthatare</i> var då konung i Norge. Han hade
fått sitt namn af den strid, han hade med sitt lands
erkebiskop och två biskopar, hvilka måste rymma
landet. Sedan han emellertid såg, att hans land led
mera skada än gagn af hans strid om sitt mödernearf,
vände han sig till konung Magnus i Sverige med
anhållan om hans bemedling.

En man, som i denna fejd särdeles utmärkte sig och
hvars namn och bedrifter omtalades, besjöngos och
beundrades öfver hela Norden, var <i>Alf Erlingsson.</i> Vi känna
till både honom och hans fader Erling.
Hos den senare lemnade konung Valdemar sin unge son
Erik, då han som flykting efter slaget vid Hofva
uppehöll sig i Norge, och så väl Erling som sonen
Alf voro närvarande på mötet i Konghäll år 1276,
der konung Magnus Lagabäter förgäfves sökte förlika
Valdemar och Magnus.

Alf Erlingsson åtnjöt stor ynnest hos Magnus Ladulås
och hade någon tid uppehållit sig i Sverige. Uti detta
krig utrustade han en flotta och lade sig med den i
Öresund, der han plundrade alla förbifarande köpmäns
skepp, både danska, tyska och andra. År 1285 sköflade
han <sp>Horsens</sp> på Jutland och <sp>Kalundborg</sp> på Seland.

De wendiska städerna utrustade mot den djerfve
mannen en flotta af icke mindre än trettio skepp,
men den stora flottan uträttade intet. Hon lade
sig vid Helsingör för att vaka öfver inloppet till
sundet. Men under tiden for Alf fram, som han brukade
på stränderna af Bält, och återvände med stort byte
till Norge, der han 1286 af konung Erik blef upphöjd
till jarl. Den wendiska flottan återvände efter åtta
veckor utan att hafva uträttat något och utan beröm.

En af Alf Erlingssons många bedrifter skildrar
folkvisan så:

<poem>
Herr Alf han gångar, en ädeling,
både till stämma och ting.
<tab>Kännen I Alf?

Herr Alf han låter en snäcka göra,
till röfvande å hafvet han vill den föra.
<tab>Kännen I Alf?

Så seglar han öfver böljor klara,
för en fribytare vill han vara.

Alf ritar kors i hvita sanden,
så i framstäf han lopp, så for han från stranden.

Han ser, der han månde i framstäf stånda,
för Köpenhamn ligga snäckorna många.

Herr Alf han for ut i sjön så vida,
han vet de stigar, der skeppen skrida.

»Der borta jag nio skepp ser gå,
allt gods är mitt, som fins deruppå.»

Så sätter han sig allena i båt
och ror de nio snäckor emot.
</poem>

<poem>
»Väl mött, väl mött, I raske hofmän:
hvart ämnen I nu till hamnen hän?»

»Vi önska oss hän den hamn att vinna,
der vi kunna först Alf Erlingsson finna.»

»Hvad viljen I då väl gifva den man,
som eder Alf Erlingsson visa kan?»

»Vi vilja gifva honom guld och silf,
penningar så mycket han hafva vill.

Väl skall han sig nöja åt skänk och gåfva,
skeppet med rede, det skall han hafva.»

»Och hvad viljen I Alf Erlingsson göra,
om eder i våld jag kan honom föra?»

»Hans svenner, dem vilja vi hugga och slå,
och honom lägga de bojor uppå.»

»Och här skolen I den lille Alf finna,
så litet af mig I seger månd' vinna.

Friskt upp, friskt upp, I raske drängar,
I huggen sönder både tåg och strängar!»

Herr Alf han högg, tills han var mod,
han stod i femton riddares blod.

De snäckor nio han dervid vann.
Så seglar han fri till Norges land.

De tidender kommo till Rostock in,
der bleknade så mången en fager kind.

Båd' enkor och barn der fälde tårar,
dem fattiga gjorde den hafsörn svåra.

De månde lida stor sorg och men.
Men deras bön föll på stock och sten.
<tab>Kännen I Alf?
</poem>

Emellertid underhandlade man om fred, och konung
Magnus i Sverige gjorde allt för att förlika de
stridande. Redan 1285 om sommaren var ett möte
på Gullbergsed vid Göta elf, men utan att någon
förlikning der kunde bringas å bane. Dock beslöts
att två fullmäktige från hvardera sidan skulle
följande året sammankomma hos konung Magnus i Kalmar,
och kunde man der icke komma öfverens, <sp>skulle saken
ställas under konung Magnus' dom, och den som icke
underkastade sig den, skulle bota tjugutusen mark
silfver, hvaraf hälften skulle tillfalla Magnus och
hälften den som obrottsligen följde hvad som dömdt
blifvit</sp>.

Det gick som man hade förutsett. De befullmäktigade
infunno sig i Kalmar följande året 1286, men de kunde
ej heller nu komma öfverens om vilkoren.

Då tog konung Magnus saken om hand, öfverlade med
kloka och insigtsfulla män, och fälde sedan den dom,
att Norrmännen skulle återställa de under fejden
tagna skeppen med sex tusen mark norskt silfver (af
den halt att tre gingo på en lödig mark silfver)
och ersätta den

städerna tillfogade skadan. Städerna Stralsund
och Rostock skulle till Norge sända fullmäktige,
försedde med skriftliga förböner från furstar och
andra ansedda män, för att hos konungen i Norge
afbedja sin skuld. Men städerna skulle återfå sina
handelsförmåner i Norge, och fri och öppen handel
vara mellan dem och Norges rike. Slutligen bestämdes
de lagar, hvilka vid förefallande tvister mellan de
främmande köpmännen och Norges inbyggare borde följas,
äfvensom det bestämdes huru städerna borde förhålla
sig vid uppkommande strider mellan Danmark och Norge.

Detta utslag, som af konung Magnus fäldes i striden
mellan Östersjöstäderna och Norge, förblef sedan länge
gällande, samt åberopas och bekräftas i den följande
tidens urkunder.

Med Danmark utbröt dock striden kort efteråt.

För den djerfve och tappre Alf Erlingsson var
emellertid freden icke välkommen. Men efter denna
tid tog hans öde en annan riktning. Hans slut blef
ömkligt. Vi vilja här afsluta hans historia.

Ett bref från konung Magnus i Sverige -- må hända
det första handbref från någon svensk konung, som
kan uppvisas -- medan Alf ännu befann sig på höjden
af sin lycka och ära, visar oss det förhållande,
hvari han stod till denne konung.

»Då Gud har gifvit dig en sådan nåd» -- skrifver
konungen -- »att ditt namn och ditt rykte blifvit fördt
långt öfver länder och riken, och du har uppfylt
dina vänner med stor glädje, men dina fiender med
en skräck och en räddhåga, som icke är diktad, råda
vi dig, att du icke besinningslöst och utan mogen
öfverläggning rusar framåt. Du vet sjelf, att endast
det plägar få en lycklig utgång, som med förutseende
klokhet börjas. Måtte aldrig din ära och det stora
beröm du vunnit förminskas, och ehuru nu allt sker
dig efter önskan, fordrar dock tingens vanliga gång
klokhet och förutseende.»

Man känner icke hvad det var, som föranledt konungen
att gifva Alf dessa råd, men väl hade det varit för
honom, om de blifvit följda.

Året efter sedan Alf af sin konung blifvit upphöjd
till jarl eller år 1287 kom han som flykting till
Sverige. Han hade råkat i oenighet med en förnäm
norsk man vid namn <i>Halkel Augmundsson,</i> och denne
hade af honom blifvit ihjelslagen. Alf Erlingsson
blef dömd landsflyktig, och sedan han i en strid mot
sina landsmän förlorat tvåhundrasextio man, flydde
han öfver till Sverige till konung Magnus.

Välkommen var icke våldsverkaren hos den stränge
konung Magnus. Men han gjorde knäfall för konungen
och blidkade hans sinne med löftet att tillbringa
sina öfriga dagar i ro i ett kloster.

Klostret blef dock för trångt för den efter faror
och strider längtande mannen. När talet kom för hans
öron, der han satt i den tysta klostercellen, om huru
det åter igen lektes blodig lek på det kära hafvet,
då kunde han ej längre motstå den låga, som tärde i
hans sinne. Han måste ut.

Och snart fick man åter höra talas om Alf Erlingsson; men nu

svek lyckan den djerfve. Han blef tillfångatagen
af Skåningarna och förd till Helsingborg. Folkvisan
skildrar på ett målande sätt, hvilket uppseende den
fångne fribytaren gjorde. Hon låter sjelfva den
danska drottningen och hennes fruar och hoftärnor
brinna af längtan att få se den mångbesjungne mannen,
som en gång hotat konungar och trotsat de rikaste
städer. Men hans timme var slagen.

<poem>
De ledde den lille grefven, herr Alf,
allt östan för Helsingborg ut.
Vid sin synd han kändes så klagelig
och bad Gud i himmelen till slut.

»En grefve var jag af Erlings ätt
öfver Tunsbergs län, det rika.
Det vålde mig stor möda och harm,
att jag för ingen man ville vika.»

»Mång fattig borgare ifrån
både gods och lif månd' jag taga.
Deröfver både enkor och faderlös barn
så högt för Gud nu klaga.»

»Nu beder jag Gud i himmelrik,
hans nåd och miskund att finna,
att jag efter denna hånliga död
det eviga lifvet månd' vinna.»
</poem>

Alf Erlingsson blef halshuggen och lagd på stegel och
hjul. <i>Thord Biskopsson</i> förde sedermera hans qvarlefvor
till Tunsberg i Norge, der de begrofvos.

I Danmark hade uppstått ett starkt missnöje med konung
Erik Glipping. Striden med Slesvig, hvars hertig,
<i>Valdemar</i><footnote>
Slägtskapen mellan honom och konung
Erik upplyses af följande slägttafla:
<img></img>
</footnote>, sedan fadern 1271 blifvit beröfvad sitt
hertigdöme, i tolf år förgäfves sökt af konungen
återbekomma detsamma; konungens tygellösa seder
och svekfullhet, samt dertill adelns sjelfsvåld --
se der orsaken till det missnöje och den oro, som
rådde i Danmark. Hertig Valdemar hade väl återfått
sitt hertigdöme 1284, men han lågade af hämd och
förband sig med de missnöjda danska herrarna.

Bland dessa var marsk Stig Andersson den förnämste. Vi
känna honom från det föregående, då han anförde den
danska hjelphären i slaget vid Hofva. Denne och elfva
andre danske herrar sammansvuro sig mot konungens
lif.

Konung Erik hade kränkt marsk Stigs ära, och denna
skymf måste aftvås med blod, det var den orsak,
som bestämde den ridderlige mannen. Då marsken
kom åter från kriget i Sverige och med sina män
red upp till sin borg, skyndade icke hans husfru,
den sköna fru Ingeborg, som hon brukade, till hans
möte. Marsken blef förundrad, men blef det ännu mer,
när han sedan fann henne sittande tyst och orörlig
med tårar på kind. När hon slutligen omtalade för
honom hvad som skett, greps marsken af den djupaste
harm. »Hade en annan sagt mig detta» -- utropade han --
»hade det kostat hans lif.»


Med sina goda hofmän, hundrade män i brynja och
pansarring red han till Viborgs ting, och der uppsade
han såsom ärlig riddersman konungen sin tro; hvar
helst han fann honom, skulle han dräpa honom.

Om hösten var kungen på jagt i skogarna omkring
Viborg, och med honom var hans kammarsven, fru
Ingeborgs systerson, <i>Rane Jonsson.</i> Konungen hängaf
sig efter sin vana åt jagten.

Då märkte de, att de hade under jagtifvern
förvillat sig i skogen. Och endast Rane var med
konungen. Omkring dem var tjocka skogen, och mörkret
föll på allt mer och mer. Rane gaf då det rådet,
att de skulle rida ut ur skogen, och så redo de till
Finderups by<footnote>
Ligger en mil sydvest om Viborg.</footnote>.
Men der hade alla gått till sängs. De
måste taga in i en lada. Konungen kände sig hemsk
till mods och bad Rane väl stänga ladudörren.

Emellertid hade de sammansvurne församlat sig
i närheten af Viborg. De voro förklädde till
gråmunkar och hade förnyat sina löften om ömsesidig
trohet. Genom Rane, kammarsvennen, voro de på det
noggrannaste underrättade om allt. De stego af
sina hästar och stötte upp ladudörren med svärd och
spjut. Sju af dem inträdde i ladan. Snart funno de
den i halmen gömde konungen, och fru Ingeborgs fader,
som var en bland de sammansvurna, var den, som först
genomborrade honom. När man om morgonen fann konungens
lik, var det intill midjan betäckt med icke mindre
än femtiosex sår.

Detta skedde S:t Cecilie natt år 1286.

Mördarne kastade sig efter fullbordadt värf upp på
sina hästar och ilade derifrån. De blefvo snart röjde,
och man visste nämna bland dem så väl marsk Stig som
grefve Jakob af Halland och Peder Porse.

Då red marsk Stig med sina män till Skanderborgs
slott, der enkedrottningen med sina unga söner,
de sedermera efter hvarandra såsom konungar bekanta
<i>Erik Menved</i> och <i>Christofer</i> uppehöllo sig.

<poem>
»Förvisst skall du rymma af landet ut,
om jag skall kronan bära!»
</poem>

-- ropade emot marsken den unge konungasonen.

Marsken svarade:

<poem>
»Och skall jag utaf landet rymma
och ligga på vattnet det kalla,
så mången enka då skall jag göra
och helst utaf de bålda<footnote>De förnäma.</footnote>.

Och skall jag rymma af Danmark ut
och ligga i skog och skjul,
min föda den vill jag i Danmark hemta
både vinter, sommar och jul.»
</poem>

Och långa och tunga olyckor följde på marskens
hot och visade, att det ej var ett tomt ord. De
sammansvurne måste visserligen rymma landet, men
de fingo en tillflyktsort och skydd af konungen i
Norge. Erik Presthatare gaf dem Konghälls slott och
slöt förbund med dem samt lofvade att aldrig utan
deras vilja sluta fred med Danmark.

Derpå utbröt åter år 1288 kriget mellan Norge och
Danmark. Först år 1293 dog den fruktade marsk Stig
och begrofs af sina män

på ett ställe, som de förbundo sig med ed att aldrig
yppa, på det ingen måtte störa den fridlöse kämpens
ro i grafven. År 1295 slöts genom ett stillestånd
kriget med Norge.

*

Vi lemna händelserna i grannrikena och vända oss
åter till vårt land för att se

<b>Slutet af konung Magnus' historia.</b>

År 1285 i Februari månad befann sig konungen i
Skara. Der voro sammankomne de förnämste männen i
riket, och med konungen var äfven hans drottning och
hans broder, hertig Bengt.

Konungen framlade då för de församlade sitt
testamente. Vi anföra hufvudinnehållet för att
gifva ett prof på denne konungs frikostighet mot de
andlige.

Till gråmunkarnes kloster i Stockholm, hvarest
han hade utsett sin lägerstad, gaf han sin gård
Snyterstad, den altarprydnad, som han begagnat vid
högtidligare tillfällen, en kalk af guld, en oblatask,
rökelsefat med flere saker af silfver. Vidare af det
praktfullaste tyg, som då för tiden fans, nämligen
baldakin, ett förhänge och en altarduk att begagnas
vid sådana tillfällen, då det ej var tillåtet att
afhölja altaret. Dessutom altarskrudar, messhakar
och förhängen af präktiga, guldbröderade tyg samt
åtskilliga andra dyrbara kyrkoprydnader.

»Men om» -- tillägger här konungen -- »Herren
skulle kalla oss och döden träffa oss i så aflägsen
landsända, att vår döda kropp icke genast kan föras
till sitt utsedda grafställe, skall den insättas i
då närmast varande minoriterbrödrakloster, tills
den beqvämligen och utan tunga för dem, genom hvilkas
land likfärden går, kan föras till bestämdt ställe.»
-- Det franciskanerkloster, hvari det kungliga liket
sålunda först nedsattes, skulle erhålla konungens
häst med hela hans rustning och dessutom fyratio
marker penningar.

För att lösa sig fri från sitt löfte om korståg --
eller, som det heter, »åter lösa konungens kors» --
till det heliga landet och till Riga, gaf han för
det förra fyra hundra marker rent silfver, som fyra
riddare på konungens vägnar skulle dit öfverföra. Det
är märkligt att konungen för utgörandet af denna summa
anslår <sp>allmänningsöret</sp> från Vestergötland samt
<sp>ledungslaman</sp> och <sp>näfgälden</sp> från Vestmanland under
det året, bedjande alla icke misstycka att han så
gör. Erkebiskopen, kansleren och drotsen skulle hafva
uppsigt öfver fullgörandet af konungens vilja, och i
afseende på Vestergötland skulle biskopen i Skara,
i afseende på Vestmanland biskopen i Vesterås stå
vid deras sida. -- Till Riga skulle i nämnda ärende
på konungens bekostnad fyra väpnare öfverskickas.

Till Assisi i Italien testamenterade konungen
tjugufyra marker rent silfver.

Till Varnhems kloster tre hundra mark penningar till
årliga själamessor en dag för Magnus sjelf, en annan
för hans broder Erik och en tredje för hans fäder,
hvilkas ben der hvilade.

För öfrigt till hvarje kloster tre marker silfver
och till hvarje hospital två marker, att efter
vederbörande biskops förordnande utdelas till kläder
åt de sjuka.

Upsala domkyrka erhöll fyra marker silfver att deraf
förfärdiga en bild af jungfru Maria till högaltaret.

Skara fyra marker silfver till ett sockenbudskärl.

Linköping fyra marker silfver till en kalk på
högaltaret.

Strengnäs domkyrka likaledes fyra marker silfver till
förfärdigande af ett rökelsekar.

Vesterås fyra marker silfver till en altarskrud.

Åbo fyra marker silfver till en kalk och en oblatask.

Vexiö domkyrka erhöll hela skruden i konungens dagliga
kapell, nämligen altarskruden, röda messhaken och
tre kappor, en af grön och en af röd färg.

Dessutom skulle hvarje kyrka, inom hvars församling
antingen ett konungens arfvegods eller ett kronogods
låg, erhålla tre marker silfver, hvaraf kyrkan skulle
få hälften till ljus och presten hälften.

Till fullgörande af allt detta skulle användas
inkomsterna af de nio myntpressarna i Skara,
Jönköping, Skeninge, Nyköping, Söderköping, Strengnäs,
Örebro, Vesterås och Upsala.

Slutligen tackar konungen af sitt innersta hjerta
alla sitt rikes biskopar, ädlingar, riddare, svenner
af vapen och sina tjenare för deras visade goda vilja
och trogna tjenst.

»Och emedan de dödas minne» -- säger konungen --
»lätt försvinner ur de efterlefvandes sinnen under
lifvets sorger och bekymmer; derför uppmana vi och
bedja rikets biskopar, att de hvar i sin stad måtte
af välvilja och synnerlig ynnest förordna om årliga
förböner för vår själ, att vårt minne icke måtte
förgå med klockljudet, utan fortlefva och förblifva
i trogna hjertan.»

Inemot sex år lefde konung Magnus, efter det han
upprättat sitt testamente.

Vi veta, att konungarne på denna tid icke hade någon
bestämd vistelseort, utan att de uppehöllo sig på
sina gods, dragande omkring från det ena till det
andra. Ingen konung före Magnus har i detta afseende
varit mera rörlig än han. Urkunderna från hans tid
visa oss det, och då det för mången kan vara af
nöje att se, huru han sålunda drog ifrån den ena
kungsgården, det ena klostret och biskopsstaden till
den andra, anföra vi här i ett sammanträngdt register
hans färder under blott ett par år.

<table>
<td>År 1278.
<td>Januari <td>d. <td> 2, 3 och 4 var Magnus i <td>Upsala.
<td c>»     <td c>»<td>22 ..................... <td>Örebro.
<td c>Maj   <td c>»<td> 4 ..................... <td>Sandom.
</table>

<table>
<td>Juni <td>d.<td> 1 <td>i var Magnus i <td>Örebro.
<td c>»   <td>» <td>25 <td> ............. <td>Stockholm.
<td>Juli <td>» <td>22 <td> ............. <td>Söderköping.
<td>Augusti <td>» <td>22 <td> ............. <td>Stockholm.
<td>December<td>» <td>21 <td> ............. <td>Jönköping.

<td>År 1279.
<td>Februari <td>d. <td> 2 <td>var Magnus i <td>Riseberga.
<td c>»      <td>»  <td>16 <td> ........... <td>Glanshammar.
<td>Mars     <td>»  <td>22 <td> ........... <td>Hölö.
<td>Maj      <td>»  <td>15 <td> ........... <td>Alsnö.
<td>Juni     <td>»  <td> 9 <td> ........... <td>Lundby.
<td c>»      <td>»  <td>11 <td> ........... <td>Dafö.
<td c>»      <td>»  <td>15 <td> ........... <td>Örebro.
<td>Juli     <td>»  <td>10 <td> ........... <td> Varnhem.
<td>Oktober  <td>»  <td>11 <td> ........... <td>Ydö.
<td c>»      <td>»  <td>15 <td> ........... <td>Södertelge.
</table>

Sålunda drog konung Magnus Ladulås under hela sin
regering kring om allt sitt rike, varande ständigt
i verksamhet.

Det led mot slutet af år 1290. I December månad kom
konungen till sin fädernegård Bjälbo, der faderns
ungdom förrann och der hans farmoder, den stränga
fru Ingrid Ulfa slutade sina dagar. Det var nu en
stor samling af förnäma herrar så väl med den gamle
konungen som med hans son, den unge konung Birger
och dennes bröder, hertigarne Erik och Valdemar,
hvilka äfven befunno sig der. Dessutom var hertig
Bengt der och biskop Anund från Strengnäs.

Konungen och hans broder samt de förnäme herrarne
lemnade dock efter några dagar Bjälbo. De drogo alla
derifrån öfver till Visingsö. »Då nu konung Magnus
förnam» -- säger Olaus Petri -- »att hans dödsstund
nalkades, kallade han sitt rikes råd tillsammans,
rådde och förmanade dem till endrägt, sämja och
kärlek.» Då utvalde han herr Thorkel Knutsson, en
vis och erfaren man, att förestå riket, medan hans
söner ännu voro unge.

Den 18 December dog konung Magnus
Ladulås, ej fullt femtio år gammal.

Snart spred sig underrättelsen om konungens död, och
nu visade det sig, att det svenska
folket visste värdera den stränge konungen, som
efter sin tids begrepp velat det så väl och i flera
afseenden verkligen visat, att han var bondens vän.

Bönder och herremän om hvarandra samlades omkring det
kungliga liket. Bönderne buro sörjande sin älskade
döde konung på sina axlar till Stockholm, och så
stor var hopen af beledsagande riddare och stormän --
säger Ericus Olai -- att det var, som om hela Sveriges
rikes ridderskap varit närvarande.

Rörde voro alla omgifvande, och tårar fuktade mången
ärlig kind. Och klockorna ringde och deras ljud
förkunnade från socken till socken om konungens
död, men minnet försvann icke med deras ljud. Långt
derefter kommo svenske män i håg och visste att tala
om den stränge, men tillika folkvänlige konungen,
han som vann det ärofulla namnet Ladulås.

Den kungliga begrafningen skedde dock icke genast. Det
synes till och med, som om dermed fördröjts ända till
ett par år efter hans död. Orsaken till dröjsmålet
ligger må hända deruti, att klosterkyrkan ännu icke
var fullt färdig.

Man ser ännu i den nuvarande Riddarholmskyrkan framför
högaltaret tvänne grafvårdar, af hvilka den södra är
upprest öfver konung Magnus Ladulås. Likvisst vet
man icke med visshet, huru vida hans stoft verkligen
hvilar derunder. Grafvården uppfördes af konung Johan
III. Den aflidne konungens bild är der uthuggen i
stenen med krona och svärd och hermelinsmantel.

Om konung Johan sjelf var öfvertygad, att han
uppreste grafvården på rätt ställe, veta vi icke, men
åtminstone synes man kunna med fullt skäl betvifla
denna hans förmodan. Att folkungakonungen ligger
begrafven i höga koret framför högaltaret, derom har
man bestämda underrättelser, men om på detta ställe
eller ett annat, derom vet man intet. År 1774 den
24 November öppnades grafven af en murmästare, och
det visade sig då, att hvarken under denna eller den
bredvid varande konungagrafven<footnote>
Uti denna hvilar Carl VIII Knutsson, om
hvilken vi framdeles komma att tala.</footnote> fans något muradt
grafhvalf. Icke heller kunde man i den lösa mullen
finna minsta spår, som antydde att en menniska der
blifvit begrafven.

Medan vi befinna oss vid konungagrafven i den
gamla klosterkyrkan, kunna vi ej underlåta att
omnämna innehållet af en märklig inskrift, som
fordom funnits i kyrkans tak. Biskop Svedberg
berättar nämligen, att han hört af dåvarande
kyrkoherden i Riddarholmsförsamlingen, det en
med röda munkbokstäfver målad, på latinska språket
författad skrift funnits på sjelfva hvalfmuren, innan
kyrkan i Svedbergs tid hvitmenades. Den var i svensk
öfversättning af följande innehåll:

<i>Sex hafva varit, äro och skola blifva orsakerna till
Sveriges olyckor. 

1) Egennytta.

2) Hemligt hat.

3) Förakt för lagarna.

4) Liknöjdhet för det allmänna bästa.

5)  Obetänksam ynnest mot utländingar.

6)  Hårdnackad afund inbördes.</i>

<h2>4.  
Birger Magnusson.</h2> 

<b>Thorkel Knutsson, riksföreståndare.</b>

Tohrkel Knutssons namn är det tredje i ordningen af
dem, ifrån folkungatidens början, vid hvilka ett godt
minne är fästadt. När man

kommer från den föregående tidens oro och strider,
gör det en godt att liksom låta tanken få hvila ut i
skuggan af de viljestarka och kraftiga männen Birger
jarls, Magnus Ladulås' och Thorkel Knutssons minne.

Man känner ej med visshet Thorkel Knutssons ättledning
<footnote>För dem, som kunna vara roade af att se, huru man
gissningsvis tänkt sig riksmarskens ättledning från
Trolleslägten eller från Folkungaslägten, anföra vi
här dessa båda slägtledningar.

Messenius och Peringsköld säga så:

<table b>
<td 4c>Birger jarl Brosa
<td 4c>Filip
<td 2c>Knut <td>Johan <td>Birger
<td><i>Thorkel Knutsson</i><td 3>
</table>

Riksrådet, grefve <sp>Gustaf Bonde</sp>, som, sedan
han nedlagt sitt riksrådsembete, framlefde en
sträcka af år, hvarunder han endast egnade sig
åt studier och lärda forskningar, har för Thorkel
Knutsson uppstält följande slägtförhållande:

<table b c>
<td>Ulf jarl till Bjälbo<td>
<td>Erik<td>
<td>Herved Ulf eller Trolle, Ingrid Ulfa<td>--\/--<td>Magnus Minnisköld
<td>Knut<td>Birger jarl
<td>Birger <td>Magnus Ladulås
<td>Knut <td><i>Birger.</i>
<td><i>Thorkel Knutsson.</i><td>
</table>

</footnote> Att han var befryndad med rikets förnämsta slägter
och sjelf var en mäkta rik och ansedd man, det är
hvad man med visshet vet af tidens efterlemnade
handlingar. Den omständigheten, att konung Magnus
anförtrodde honom sitt rike och sina unga söner,
detta rike, hvilket han sjelf kämpat sig till genom
ett uppror och för hvilket han måst strida emot
mäktiga upprorsmän -- den omständigheten talar högt
till Thorkel Knutssons lof, liksom det å en annan
sida visar, med hvilken skarp blick konung Magnus
genomskådat sin närmaste omgifning och huru i botten
han kände den. Detta den aflidne konungens val af
förmyndare för sin son och styresman för riket är
något, som icke minst hedrar hans minne.

<i>Ön</i> i Dalarna vid Dalelfven<footnote>
Egendomen finnes ännu vid Dalelfven och har
samma namn. Den är bekant för sin sällsynt vackra
belägenhet. <i>Trollegrafven</i> är en graf, som åt landsidan
omgifver egendomen och skall hafva blifvit gräfd af
erkebiskopen <sp>Gustaf Trolle,</sp> hvilken i en följande
tid egde detta gods.</footnote> var ett af Thorkel
Knutssons gods; likaså Norberg med andel i jern- och
stålberget. Dessutom egde han Östby i Vestmanland,
Husaby, Ödmarke och Skira i Nerike, qvarnen Rytlu
invid Grenna och trenne qvarnar i Thorsharg.

Bland de öfriga männen, som omgifvit den bortgångne
konungen, försvinna de fleste ur vår synkrets ganska
snart. Hertig Bengt dog året efter sin broder. Samma
år (1291) dogo äfven biskop Anund i




Strengnäs, biskop Bo i Vexiö och erkebiskop
Johannes. Likaledes dogo under detta och de närmast
följande åren en mängd af de verldslige store och
helt visst många af allmogen äfven. Der rådde mycken
sjuklighet i landet, och döden gick fram öfver både
hög och låg.

Valdemar, der han satt på Nyköpings hus, fick höra
omtalas båda sina bröders död; men han sjelf lefde
qvar ännu, och qvinnosmek och skämtan fröjdade ännu
den lättsinnige mannen.

Hans son, den unge junker Erik, gick, som vi nämnt,
fri så länge konung Magnus lefde. Men när Thorkel
Knutsson trädde till riksstyrelsen, blef äfven Erik
insatt i fängelse, men i tornet i Stockholm.

Konungasonen hade dock ett konungsligt fängelse. Utom
friheten hade han det lika bra som konungen sjelf. Der
låg ingen grymhet i hans fängslande. Marsken
ansåg ett sådant steg nödvändigt för lugnets
upprätthållande. Det var ensamt orsaken.

Men vi öfvergå till de vigtigare tilldragelserna
under Thorkel Knutssons förmynderskap.

<b>Thorkel Knutssons tåg till Karelen.</b>

Birger jarl hade eröfrat det mellersta Finland. Men
sedan Tavasterne blifvit kufvade, funnos der öster
om dem ett annat finskt folk, som framfor med samma
råhet och grymhet, som Tavasterne hade gjort. Det var
<i>Karelarne.</i> Vi känna folket till namnet redan förut och
hafva nämnt dem såsom boende närmast Ryssarna intill
Ladogasjön i öster.

Redan Valdemar klagade inför påfven öfver de hedniska
Karelarnes grymma framfart, och påfven skickade
bud till erkebiskopen i Upsala att predika korståg
mot hedningarna. Deraf blef dock ingenting. Valdemar
förlorade snart sin krona och sitt rike till brodern,
och denne hade fullt upp att göra hemma. Dock hafva
vi sett honom förnya det gamla förbudet för köpmännen
i Visby att föra vapen och krigsförnödenheter till
Karelen. Men detta var också det enda.

Utom de ständiga härjnings- och plundringstågen af
Karelarna kom ännu en fiende öfver det kristna
Finland. Det var Ryssarne eller egentligen
Nowgoroderne. År 1292 hemsöktes Tavasterne af dessa
båda fiender med en sådan framfart, att biskop <i>Magnus</i>
i Åbo måste efterskänka en del af tionden för året
för att i någon mån lindra det arma folkets nöd.

Då beslöt marsken att draga dit öfver och se till,
om der icke stod att vinna ro och fred i den
landsändan. Med marsken följde äfven biskop Peter
från Vesterås och andra prester. De skulle omvända och
döpa de underkufvade hedningarne till kristendomen. Ty
först då, när Kristi kors blifvit rest i deras dystra
skogar och när Kristi lära fritt kunde predikas bland
dem, var det möjligt att råda bot på ofriden.

En ansenlig flotta utrustades, och 1293 på våren
seglade marsken med presterna och hären öfver till
Finland.

Marsken tågade oförfäradt djupt in i Karelarnes land,
och för hans mäktiga vapen böjde de sig. De gåfvo
sig under marsken och Sverige och läto döpa sig till
kristendomen.

Och liksom Birger jarl anlade Tavastehus för att
betrygga sin eröfring, så anlade äfven marsken vid en
djupt i landet inskärande vik en borg, som skulle vara
en hörnsten för det svenska väldet och kristendomen
i dessa trakter. Det var <i>Viborg</i>.

Sedan marsken inlagt en stark besättning i det
nybyggda fästet och förordnat deröfver en man -- hans
namn finnes icke omtaladt -- som var af sådant sinne,
»att han väl vågade se en vred hedning i synen»,
vände han med sina öfriga män tillbaka till Sverige.

Men när man i Nowgorod fick höra talas om Svenskarnes
landvinning i Karelen och om det af dem nybyggda
fästet, utsändes en stor här mot detsamma. Och den
ryska hären kom framför Viborg. Sjelfve borgmästaren
eller ståthållaren i Nowgorod var med bland anförarna
för densamma.

Tisdagen den 30 Mars 1294 företog sig fienden att
storma. Men han förmådde icke uträtta något mot
det starka fästet och det tappra och hjeltemodiga
motståndet af den till antalet underlägsna
besättningen. Ryssarne måste återvända med oförrättadt
ärende.

Så blef der ett sådant töväder, att det föll sig svårt
för Ryssarna att uppehålla sig derutanför. Vattnet
flödade omkring fästet och foder fattades hästarna. Då
bröto Ryssarne upp och tågade hem.

<i>Kexholm</i> var ett gammalt fäste i hedningarnes land och
var uppbygdt på tvänne öar i floden Wuoksen helt nära
dess utlopp i Ladoga. Dess finska namn var <sp>Käkisalmi,</sp>
och derutaf gjorde Svenskarne <sp>Kexholm</sp> eller <sp>Kakensholm,</sp> 
såsom fästet kallas i rimkrönikan.

När nu Ryssarne hade lemnat Viborg, drog den svenske
höfdingen derstädes ut ur borgen längre inåt landet
och ryckte fram för Kexholm. Fästet föll och hela
Karelen, alla dessa fjorton härad tillsammans lades
under Viborg.

<i>Sigge Lake</i> förordnades till höfding på den eröfrade
borgen, och så tågade den öfriga hären med fångarna
åter till Viborg.

Sigge Lake var en oförskräckt och tapper man, alldeles
efter borgherrens på Viborg sinne, och han fick snart
tillfälle att visa prof på sitt mod. Emellertid
märkte Sigge att lifsmedlen på fästet voro knappa
och började taga slut, och han sände derför några
män af besättningen med bud till Viborg att besörja
om förstärkning.

Kort derpå sågo Sigge och hans män, huru en talrik här
af ryssar ryckte an mot fästet. Ryssarne kringrände
borgen och gjorde beständiga anfall derpå både natt
och dag. Men Sigge och hans män voro dem till mötes,
hvar helst de anföllo, och afslogo beständigt med
lycka alla deras försök att storma. Denna deras
manhaftighet var så

mycket mer berömvärd, som de både voro till antalet
fienden ojemförligt mycket underlägsne och dertill
alldeles utsvultne.

Det gick dock an, så länge de hade hopp om att den
begärda undsättningen skulle komma. Men den kom ej,
och så togo lifsmedlen helt och hållet slut. När de
då i sex dagar varit så godt som utan föda och voro
alldeles vanmäktige, höll Sigge råd med sina män,
hvad som var att göra. De beslöto att rycka ut ur
fästet och falla i striden med ära, hellre än att dö
af hunger eller bortföras i fångenskap.

<poem>
Sedan gingo de ut att strida,
det var dem värre längre att bida.
</poem>

Modigt anföllo de ryssarne, men Sigge och hans
män voro för få till antalet och deras krafter
voro uttömda. All deras tapperhet tjenade till
intet. Men ingen af dem gaf sig fången. De voro
blott två, som lyckades slå sig igenom. Alla de
öfrige föllo i striden, och deras kroppar lågo qvar
på stridsplatsen.

Detta timade 1295.

<b>Uplandslagen.</b>

Vi lemna Finland för någon tid.

Ingen lag kan af menniskor stiftas sådan, att den
eger bestånd för en längre tidsföljd. <i>En</i> lag finnes
sådan, att den evigt eger bestånd; det är den lag,
som Gud gifvit menniskorna i sitt ord. Men hvarje
mensklig lag kan ej på längden följa med lifvets
skiften. Der kommer en tid med nya former, främmande
och oförutsedda på de tider, då lagen blef, och då
är lagen för gammal.

Detta är en sanning, som äfven våra fäder
erkände. »Allt som tiden framskrider» -- heter det i
konungens stadfästelsebref på den nya Uplandslagen<footnote>
Utfärdad år 1296.</footnote> -- »och män falla från och andra tillfödas, så 
förändras männens sammanvaro, och under en lång tid
kunna många nya fall inträffa, och dertill finner man
mycket i de gamla lagar med få ord sagdt och ej så
ljusliga, som saken tarfvar, hvarför i sådana fall
göras förändringar både i kyrkorätt och kejsarlag,
så att somt är afskaffadt och somt med få ord
fullständigadt, och somt alldeles nyskapadt.»

Vid denna tid voro invånarne i de tre folkländerna
öfvertygade om, att i många delar deras gamla landslag
var för de tider, i hvilka man då lefde, olämplig.

<i>Birger Pedersson</i> var då lagman i Tiundaland. Han var
en högt ansedd och mäktig man, och på begäran af alla
dem, som bodde i de tre folkländerna, infann han sig
hos konungen och anhöll, att man måtte råda bot på
de brister, som funnos i den gamla lagen.

Thorkel Knutsson tog lagmannens anhållan i noggrant
öfvervägande. Han fann dock det riktiga i densamma
och uppdrog derför åt lagman

Birger att med de tre förståndigaste männen ur
hvartdera af de tre folkländerna granneligen
efterforska, hvad som var gammal lag och hvad som
borde i ny sättas. Dock borde icke utan skäl en gammal
lag omskiftas och icke mot skäl och rätt ny stiftas.

Birger Pedersson utsåg nu de män, som tillsammans
med honom och under hans ledning skulle omarbeta
lagen. De togos bland så väl presterna som adeln och
de sjelfständiga, jordegande bönderna, samt dertill
de kunnigaste af ortens domare.

Från <sp>Tiundaland</sp> nämnde han sålunda bland
presterna domprosten i Upsala mäster (magister)
<i>Andreas,</i> bland riddarne <i>Röd Kjeldorsson,</i> höfvidsman
på Stockholms slott, och <i>Bengt Bosson,</i> den år 1289
aflidne erkebiskop Magnus Bossons broder; slutligen
ur bondeklassen <i>Ulf Lagmansson, Hagbard af Söderby,
Anders af Forkarlaby</i> och <i>Thorsten af Sandbro</i> eller
<i>Sambro.</i>

Från <sp>Attundaland</sp> <i>Filip Röde af Runby</i><footnote>
Det är ovisst, om denne Filip af Runby är densamme,
som deltog i Folkungarnes strid mot konung Magnus.</footnote>,
<i>Håkan</i> Attunda
lagman, <i>Eskil Skjalghe, Sigurd,</i> domare och <i>Johan
Gasabogh.</i>

Från <sp>Fjerdhundraland</sp> <i>Ulf af Ödnestad, Götrik</i> och
<i>Ulrik,</i> domare.

Desse voro inalles femton män, alla af mycket
anseende, rike och mäktige. Mäster Andreas var
broder till Tiunda lagmannen <i>Israel Andersson</i> <sp>(And)
till Vik,</sp> som dog år 1294, och Birger Pedersson var
dennes efterträdare i embetet. Sin titel af <sp>magister</sp>
har troligen herr Andreas fått i Paris, der, som vi
veta, många Svenskar denna tid studerade. Han har
förvärfvat sig ett godt namn såsom en vetenskapens
synnerlige vårdare och beskyddare, och synes sjelf
hafva besuttit en för sin tid ovanlig lärdom.

Oafbrutet och med kraft trädde de nämnde männen
till sitt vigtiga arbete och förde det lyckligen
igenom. Det nya, som tillkom, skulle naturligtvis vara
hvad som härflöt från kristendomen, lagstadganden
i afseende på kyrkan och folkets förhållanden till
densamma. Likaså intogos Erik den heliges, Birger
jarls och Magnus' lagstiftningar.

När arbetet var fullbordadt, lystes ut ting, och der
blef den nya lagen uppläst och antagen. Det var år
1295. Året derpå den åttonde dagen efter S:t Stefans
dag blef den af konungen stadfästad.

Birger Pedersson hör till den i våra häfder så
berömligt framstående <i>Brahe</i>-ätten<footnote>
Se slägttaflan å följande sida!</footnote>. Vi veta,
att lagman Birger var gift med Ingeborg, dotter af
lagman Bengt i Östergötland och hans husfru Sigrid
den fagra. Dessförinnan var Birger Pedersson gift med
<i>Christina Ängel,</i> en dotter af <i>Johan Elofsson.</i> Birger
Pederssons efterkommande utmärkte sig vid många
tillfällen, så väl under folkungakonungarna som under
unionstiden och framgent.

Om Birger Pederssons historia fa vi tillräcklig
kännedom af den
allmänna, ty han var en man, som kraftigt ingrep i
händelsernas gång.

För att lemna ett bidrag till sedernas historia för
dessa tider vilja vi blott ur beskrifningen om hans
begrafning anföra, att vid det tillfället förbrukades
af utifrån införda kryddor, saffran, kummin, ingefära,
paradiskärnor, kanel, galanga (peppar), anis; vidare
russin, mandel, risgryn, olja, humle, pors och, hvad
man minst af allt skulle tro, socker. Dock inköptes
endast 4 skålpund socker, men deremot 90 skålpund
mandel och 105 skålpund risgryn.

<b>Konungadottern Ingeborgs förmälning.</b>

Tiden var inne, då det skulle fullbordas, hvarom man
kommit öfverens under konung Magnus' tid i afseende
på de ömsesidiga giftermålen mellan svenska och danska
konungahusen.

Det var år 1296, som en väldig skara af förnäma herrar
och fruar från både Sverige och Danmark samlades till
Helsingborg. Danske kungen skulle der hålla bröllop
med sin trolofvade, den sköna och ädla Ingeborg,
konung Magnus' och drottning Helvigs dotter.

Hennes lof hördes ej blott bland folket här i
Sverige, äfven i Danmark blef hon högt prisad och
af alla kär hållen. »Hon var» -- säger Ericus Olai --
»den berömligaste af de tidernas drottningar i våra
trakter, och mötte henne något ondt eller någon
missämja mellan andra, så sökte hon vända det till
det goda och gifva misshälligheternä en god ände.»

Synnerligen berömmes drottning Ingeborg för sin godhet
och mildhet. Folkvisan låter henne, liksom fordom
den fromma Dagmar, konung Valdemar Sejers drottning,
bedja sin herre »att lösa de fångar af jern». Hvad
som i synnerhet fastade folkets kärlek vid henne var
hennes bön till konungen för frigifvandet af marsk
Stigs döttrar.

<b>Brahe</b>-ätten under medeltiden:
<img l>
<i>Andreas</i> till Mohammar (Han säges hafva varit befryndad med Sverkerska konungahuset).
<i>Peder Andersson</i> 
Margareta Magnusdotter Ängel
<i>Birger Pedersson till Finstad,</i> d 1327
Christina Ängel
Ingeborg
Catharina
Magnus Gudmarsson
S:t Brita
Ulf Gudmarsson. 
<i>Israel Birgersson,</i> d 1363
Ramfrid Sparre 
Bengta Färla
Ramborg
<i>Peder Israelsson</i>
Helena
<i>Laurentius</i> Magnus
<sp>Knut Carlsson till Tärna</sp>
<i>Johanna Thorkilsdotter Brahe</i> från Danmark
<i>Magnus Larsson</i>
<i>Peder Magnusson Brahe,</i>
<tab>upptog slägtnamnet Brahe efter morfadern, men bibehöll sitt
<tab>fädernevapen: <sp>tvänne spangbrynjor</sp> för bröstet och axlarna,
<tab>snarlika örnvingar. Af sin styffader Knut Carlsson, som ej
<tab>efterlemnade några arfvingar, fick han Tärna gård i
<tab>Södermanland.
<i>Joachim Brahe</i>
Margareta Vasa

Anm. Det må nämnas, att man anser Mohammarslägten hafva utslocknat med Peder
 Israelsson, så att den senare tidens Braher icke hafva någon slägtskap med S:t Britas eller
 Mohammarslägten. Denna åsigt stöder sig på dokument, hvilka visa, att Peder Israelsson dog utan
 afkomlingar.
</img>



Der sjöngs en särskild folkvisa om marsk Stigs,
den fridlöses, döttrar. De blefvo väl på drottning
Ingeborgs förbön lösta ur sitt fängelse; men de hade
ingen ro i sin faders land. Man beklagade deras öde,
men ingen vänlig hand räcktes dem. De måste draga
uti främmande land.

<poem>
Den äldsta tog den yngsta vid hand,
så gånga de sig till Sveriges land.
<tab>Och de foro vida kring verlden.

Kung Birger han red från tinget,
vid borgagårds led så möter han dem.
<tab>Och de foro vida kring verlden.
</poem>

»Hvad qvinnor är det så sent om natt?» frågade
konungen, och den fredlöses döttrar svara,

<poem>
»Vi äro marsk Stigs döttrar två,
frid af eder, konung, vi tigga må.»
</poem>

Men konung Birger ville ej lemna konungamördarens
döttrar frid i sitt land, utan de måste draga bort
derifrån. De begåfvo sig då till Norge.

<poem>
Konung Erik<footnote>Erik Presthatare.</footnote> han red från tinget hem,
vid borgagårds led så mötte han dem.
<tab>Och de foro vida kring verlden.
</poem>

Den norske konungen spörjer dem till, som konung
Birger gjorde, och tärnorna gifva honom samma svar.

Men konung Erik blef glad öfver mötet och sade:

<poem>
»Eder fader jag kände så görliga väl.

Han var en man till mun och hand,
som någonsin kan finnas uti ett land.»
</poem>

Derpå lät han svepa de båda systrarna i
skarlakansskinn och förde dem så in för sin
drottning.

<poem>
»Behöfven I, drottning, tjenstemör i år?»
</poem>

frågar han sin gemål, som »med blida ögon såg de
inträdande».

Här omtala de olyckliga systrarna sitt långa lidande,
och drottningen lofvar att blifva för dem en moder,
och så fingo de ändtligen ro hos sin faders vän konung
Erik i Norge.

Folkvisan beskrifver vidare, huru systrarna uppsatte
en väf, och då man ännu kan få se en och annan
lemning af dessa tiders konstfärdighet, anse vi oss
böra anföra dessa verser ur visan, såsom helt visst
troget aftecknande denna de förnäma qvinnornas och
klosterjungfrurnas sysselsättning.

<poem>
Den äldsta systern en väf upprände,
den yngsta hon väfde den väfven till ände.

Så vof hon i den största list
jungfru Maria och Jesum Krist.
</poem>

<poem>
Och hon vof i det andra rör
Norgelands drottning och alla hennes mör.

Och hon vof hjort och hon vof hind,
så vof hon sig sjelf med blekan kind.

Den yngsta systern den väfven fälde,
så gaf hon den i drottningens händer.

Hon fälde dervid de modiga tårar,
Gud gifve att I vår moder vore!
</poem>

Men de många årens sorger och lidanden buro frukt.
Den äldsta systern sjuknade och dog, »den yngsta
lefde efter med sorg och möda».

<poem>
Och konungen gaf henne sin yngste son,
hon var honom värd, den jungfrun skön.
<tab>Och de hade farit så vida kring verlden.
</poem>

<b>Konung Birgers bröllop.</b>

Det led emot vintern år 1298, och man var redan i
slutet af November månad. Då samlade sig i Stockholm
en lika stor och lysande samling af herrar och fruar,
som vi två år förut sågo i Helsingborg. Marsken
hade nämligen der låtit tillrusta bröllop för den
unge konungen och Erik Glippings dotter Margareta,
eller, som hon vanligen kallas, Märta.

Vi följa i vår beskrifning om bröllopshögtidligheterna
stora rimkrönikan.

Der rådde då i Stockholm -- heter det -- mycken
glädje. Bruden och brudgummen voro iklädda de
kostbaraste guldvirkade kläder, och de omgifvande
herrarne och fruarna strålade af allt hvad den tiden
hade praktfullt. Riddarne hade prydt sina hästar,
af hvilka den ena täflade med den andra i skönhet
och styrka, med de dyrbaraste guldsömmade täcken af
baldakin och sindal.

Baneret, som bars framför konungen, var prydt med
ett förgyldt lejon öfver de tre hvita strömmar och
uppbars af en riddare.

Konungen var omgifven af sina riddare, alla i de
präktigaste kläder, och ljudet af pipare, pukor och
trumpeter gaf det hela ett förökadt lif.

Och menniskorna fröjdade sig åt det unga konungaparet
och sågo med glädje på ståten.

Dagen var mer än halfliden, innan man satte sig till
bords. Der gick det äfven ståtligt till, så som det
borde vara vid konungens bröllop.

Förnäma herrar inburo faten och skämtan och munterhet
rådde vid det kungliga bröllopsbordet.

Så förgick dagen och natten kom, och en hvar gick
till sitt herberge.

Tidigt om morgonen den följande dagen blef der
åter lif och rörelse på konungaborgen och i
herbergena. Riddarne skyndade att afhöra messan,
och derifrån begaf man sig till det lysande gästabud,
som konungens broder hertig <i>Erik</i> hade anordnat i sitt
herberge.

Så reste sig konungen upp från gästabudsbordet,
och hela samlingen begaf sig till tornerspelet,
som väntade dem.

Riddare i glänsande rustningar sprängde fram på
ståtliga hästar, hvilka, frustande under sina dyrbara
sadlar och täcken, täflade med vinden i snabbhet,
när de fingo känna sina herrars gyllene sporrar.

Under en präktig himmel af det skönaste arbete,
som uppbars på fyra stänger, höll konungen stilla
och åsåg de ridderliga lekarna.

Bland alla utmärkte sig konungens broder, den unge,
sköne, hurtige hertig Erik.

Högtiden slutade med ett riddarslag, då konungen slog
sin broder till riddare och dertill många andra äfven
från främmande land.

Dagen efter bröllopet skulle, såsom sedvänja var,
drottningens morgongåfva bestämmas. Drottning Märta
sade då till konungen, att hon ville ingen annan
morgongåfva hafva, än att <i>Magnus Algotsson</i> måtte
lösas af sitt fängelse.

Magnus Algotsson var en af gamle lagman Algot
Bryniolfssons många söner och således en broder till
biskop Bryniolf i Skara. Hvarför han satt i fängelse,
vet man icke med visshet. Dock synes man kunna antaga,
att det icke hade något sammanhang med brödernes
klosterrof och det straff, som derför af den stränge
konung Magnus drabbade slägten.

Drottningens begäran bifölls, men konungen gaf
henne dertill hela Fjerdhundraland med Enköpings
stad till morgongåfva, och var denna mindre, än
hvad som konungens syster Ingeborg erhållit af sin
herre, den danske konungen, skulle Birger -- ty så
var öfverenskommet -- föröka densamma. Detta skedde
äfven. Drottningen fick sedermera ytterligare Kungs
Husby i Trögds härad.

<b>Thorkel Knutsson åter i Finland.</b>

Så fort bröllopet var öfverståndet, började marsken
åter rusta sig till krig. Julen förgick under
rustningarna. Men då våren kom och vattnen voro fria
vid pingsttiden, lade flottan ut med hären.

Denna gång landsteg marsken ej i Finland. Flottan
seglade längs med finska kusten och styrde in i
mynningen af Newafloden, der vid den obetydliga floden
<sp>Ochtas</sp> utflöde i Newa en den bästa hamn fans för
skeppen.

Newa bildar med den lilla Ochtafloden ett näs, och här
beslöt marsken, sedan han rådfört sig med sina män,
uppföra ett fäste, som skulle blifva ett bålverk mot
anfallen österifrån och skänka skydd åt de svenska
nedsättningarna i Finland att i frid och lugn få
utveckla sig.

Ryska krönikor, må hända med någon öfverdrift,
förmäla, att marsken med byggmästare ej blott från
sitt hemland utan äfven med en berömd mästare från Rom
uppfört ett fäste af så oerhörd styrka, att Svenskarne
i sitt öfvermod kallat det landets krona. <i>Landskrona</i>
var nämligen det svenska namnet på fästet.

<i>Pekensaari</i><footnote>
På svenska <sp>Nötterön</sp>. Ryssarne anlade
der sedermera ett fäste, som de kallade
<i>Oreschek.</i> Det var det för oss i våra krig
med Ryssland så ofta förekommande <i>Nöteborg.</i></footnote>
är en liten ö, som ligger i Ladogasjön,
eller, som Svenskarne kalla den, <sp>Hvita Träsket,</sp>
strax vid utloppet af Newafloden. Marsken hade dit
förlagt en del af svenska hären såsom förpost.

När man i Nowgorod sporde om Svenskarnes ankomst
och om deras förehafvande, blef der en stor
uppståndelse. Hären och flottan utrustades. En
afdelning af den förra förlades på en ö i Ladoga,
der äfven ryska flottan låg. Den andra afdelningen
begaf sig landvägen nedåt Newa.

Emellertid berättades det i svenska lägret, att en
stor hop Ryssar lågo på holmen i Ladogasjön. »Väl
tusende hedningar lågo der» -- sades det. Då utsände
marsken åtta hundra man under anförande af en tapper
och oförskräckt man vid namn <i>Harald,</i> som skulle
angripa denna del af den ryska hären.

Harald och hans folk stego ombord på de för tåget
bestämda skeppen och lade ut i Hvita Träsket.

Holmen, der Ryssarne befunno sig, låg sextio sjömil
från stranden. Den svenska flottafdelningen hade
hunnit ungefär halfvägs, då der uppkpm en häftig
storm.

Att komma till den bestämda ön var nu omöjligt. Man
sökte derför länsa undan mot kusten af Karelen. Detta
lyckades äfven. Fram emot morgonen började man
genom dimman kunna urskilja landet, och der lade de
till. Allt efter som det dagades, fann man att det var
vid en åmyning nära ett torp, som man sökt land. Men
sjön gick fortfarande så hög, att de måste draga upp
fartygen å land för att ej få dem sönderslagna.

Der uppehöllo de sig i fem dagar, härjade och brände
en by; men när matförrådet började taga slut, satte de
åter sina skepp i sjön och begåfvo sig på återvägen
ned åt Pekensaari, dit de utan vidare äfventyr
lyckades anlända. Några af folket stannade der,
återstoden fortsatte vägen till hufvudhären -- eller
adelshären, som den fordom kallades -- vid Landskrona.

Medan nu Svenskarne lågo på Pekensaari, fingo de se
på en gång mera än tusende ryska lådjor komma farande
mot Newa till.

Det var den ryska hären, som kom för att hindra det
af Svenskarna med kraft påbörjade och fortdrifna
fästningsarbetet. Ryssarne hade äfven hoptimrat stora
flottor, höga som hus, hvilka de antände

och läto drifva ned med strömmen, aktande dermed
uppbränna de svenska skeppen.

Knappt märkte dock marsken, hvad som var på färde,
förr än han lät draga jernkedjor öfver strömmen och
nedslå pålar i densamma, och denna hans åtgärd hade
önskad verkan. Den brinnande timmerflottan stannade
mot jernkedjan och uppbrann utan att åstadkomma någon
skada.

När Ryssarne märkte, att denna deras beräkning slog
fel, gingo de i land, och Svenskarne sågo, huru deras
harnesk glänste och deras hjelmar och svärd glimmade
mot solen. En rysk tolk uppgaf deras antal till
trettiotusen man, och när man sedan fick se den ryska
hären samlad, syntes denna uppgift vara sannolik.

Så fort Ryssarne kommit i land, lagade de sig till
att storma.

Vi må nu se, huru långt Svenskarne hunnit med
sitt befästningsarbete. Rundt omkring platsen, der
sjelfva borgen byggdes, hade man uppdragit en hög
vall. På densamma befunno sig åtta torn, försedda
med skottgluggar. Framför vallen mellan de båda åarna
var der en djup graf.

Vid södra ändan af denna graf stodo Helsingarne,
och mot dem riktade Ryssarne det häftigaste
anfallet. Ryssarne lupo till storms -- säger
rimkrönikan -- som om de ville säga: jag skall fram,
utan att vara någon derför tack skyldig. Striden blef
derför hårdnackad, och huru tappert än Helsingarne
sköto, huggo och stucko, ville det dock ej rätt göra gagn
-- så öfvervägande till antalet var fienden. Ryssarne
föllo väl i mängd, men de fallne ersattes alltid af
nytt, friskt manskap.

Då var det en ung man med ett hurtigt sinne, <i>Mats
Kettilmundsson,</i> som samlade Uppländingarne omkring
sig för att göra ett utfall mot Ryssarna. Med Mats
Kettilmundsson voro tvänne utländingar <i>Johan</i> och
<i>Henrik von Kyrnen</i> af en slägt, som under Magnus
Ladulås jemte flera andra inkommit i riket. Med dem
förenade sig äfven unge <i>Peder Porse.</i>

När alla voro redo, ryckte de ut ur fästningen, gingo
öfver grafven och anföllo de stormande Ryssarne. Desse
voro alldeles oförberedda på en sådan händelse,
och Svenskarne voro ej sena att begagna sig af deras
förskräckelse. »De höggo sig igenom det hedna packet»
-- heter det -- »så att många Ryssar fingo rödan svett.»
Ryssarne togo till flykten och förföljdes af de
segrande Svenskarna.

Vid en skog stod ännu obesegradt det ryska rytteriet,
tiotusen man starkt, och deras blanka vapen glimmade
som en sol mot skogsbrynet.

Detta kunde den unge raske Mats Kettilmundsson ej
länge åse. »Jag vill bestå» -- sade han -- »mot den
ypperste i hela rysshären, eller före han mig med sig
fången hem. Må så marsken det tillåta, jag skall nog
väcka'n, Ryssen, om han sofver.»

»Jag vill bestå», var ett vanligt uttryck, när man
utmanade någon.

Herr Mats fick marskens tillåtelse, och utan att
töfva, lät han derpå sadla sin gångare och klädde
sig sjelf i sin blanka jernrustning. När han så var
fullt redo, skyndade han ned, kastade sig upp på den
otåliga springaren och sprängde öfver slottsbron, så
att det dånade under hästhofvauna. Sedan han kommit
öfver bron, vände han sig om och ropade uppåt vallen:
»Lefven väl! -- Vill Gud mig seger gifva, skolen I
snart få se mig åter och en annan med mig; slikt kan
väl ske. Skall jag åter gå under, så står det till
Gud i himmelrik!» -- Derpå vände han hurtigt om för
att möta sin fiende.

Emellertid hade tolken, som var utskickad, hunnit
det ryska lägret. »Här håller en man», sade han till
Ryssarna, »I kunnen sjelfve se honom, der han sitter
på sin stolta häst; han är en af våra yppersta
män. Nu vill han bestå mot en af eder om lif och
gods och fångenskap. Hvem af eder, som öfvervinner
honom, hans fånge vill han blifva, och honom skall
han följa. Hvar så sker att han vinner, så skall den
öfvervunne följa honom.»

När tolken hade framfört den svenske kämpens utmaning,
gingo Ryssarne tillsammans och talades vid. »Hvem är
den kämpen», frågade de hvarandra, »som är sådan, att
han vill bestå?<footnote>Emottaga utmaningen.</footnote>»
»Det är nog att se» -- menade de
och sågo den ene på den andre -- »det han är en hjelte,
och de hafva ändå ej sändt oss den värste. Helt visst
går den, som vågar sig emot honom, sin undergång
till mötes.» Slutet på deras öfverläggning blef,
att ingen ville draga ut mot den modige Svensken.

Mats Kettilmundsson satt der hela dagen på sin
stridshäst och väntade att få bryta en lans med
den modigaste i fiendehären. Men han fick sitta
der i godan ro. Det började redan skymma på, och
ännu syntes ingen fiende. Mats satt dock qvar. När
slutligen solen nedgick och natten inbröt, vände han
åter till borgen.

Följande morgon rustade sig Svenskarne till ett
anfall, men då de sågo ut öfver vallen, var der ingen
fiende mer till att se. Ryssarne hade under natten
brutit upp och dragit bort.

Men ryktet om Mats Kettilmundssons mannamod och
tapperhet flög vida om land.

Genom den ryska härens olycka framför
Landskrona lyckades marsken i ro få fullborda
slottsbyggnaden. Sedan denna var färdig och satt i
försvarstillstånd, inskeppade han sig med adelshären
på flottan och lade ned åt åmynnet för att med första
gynsamma vind segla öfver till Sverige.

Men vinden lät vänta på sig, och det föreföll herr
Mats Kettilmundsson och några med honom likasinnade
något tungsamt att ligga i overksamhet på flottan.
De läto derför föra sina hästar i land, och Mats
Kettilmundsson for fram med härjande och brännande
öfver allt i Ingrernes land. Allt som satte sig till
motvärn, blef nedhugget.

Derpå vände de åter till skeppen, och när
vinden blåste upp, gick flottan till segels och kom
lyckligen öfver till Sverige.

Det var vid Michelsmessan år 1300.

I Landskrona lågo tre hundra man Svenskar under
anförande af en riddare, herr <i>Sten,</i> en kraftfull,
stark och modig man.

Det var, kan man tycka, en för ringa styrka för en
så vigtig plats. Men efter den erfarenhet, man fått
om Ryssarna, i synnerhet nu senast, synes derutinnan
ligga en förklaring, särdeles som borgen nu var färdig
och väl försedd med munförråd för vintern.

Men hade man i detta afseende varit mera förtänksam,
än hvad som var fallet i Kexholm, så hade man dock
icke förutsett en annan omständighet. Man hade
nämligen icke tänkt på, att de nyss uppförda murarna
med sin fukt icke voro lämpliga till förvaringsrum
för matvaror. Dessa skämdes, och sjukdomar utbröto
bland manskapet.

Männen trädde tillsammans och klagade sin nöd. »Vilja
vi ej», sade en bland dem, »sända bud hem till marsken
och låta honom veta vår nöd? Jag vet han skall ej
slikt fördraga, utan det första skeppen kunna gå
i sjön, låter han skicka oss färsk kost, lefvande
både nöt och svin och får och sänder friskt folk
till borgens värn och låter de sjuke draga hem.»
Dertill genmälde en riddare: »Vi vilja ej komma
marskens hjerta att gråta, Gud må väl råda bot för
vår vedermöda.» Och det blef som den barske riddaren
ville.

Då fick man en dag se vid pass två sjömils väg från
fästet en liten trupp Ryssar. Det såg ut från borgen,
som de hade för afsigt att dämma upp Newaströmmen;
ty somliga höggo timmer, medan andra deraf gjorde
pålar och nedslogo dem i strömmen.

Riddar Sten sade genast till några af männen att
sitta upp, och så redo de ut för att taga reda
på hvad fienden förehade, men de voro ej fullt
tjugu tillsammans. När de kommo ridande, försvunno
Ryssarne, och framkomne till platsen, sågo de ingen,
endast det nedhuggna timret och några redan tillyxade
pålar. Svenskarne vände då om för att rida tillbaka
till borgen. Men de hade ej ridit långt, förr än de
möttes af en väldig hop Ryssar, som tillspärrade vägen
för dem. Riddar Sten och hans ringa hop lyckades dock
slå sig igenom.

Långt redo de icke sedan, förr än de åter möttes
af en ännu större hop af fiender. De lyckades dock
äfven denna gång slå sig igenom. En stund derefter
möttes de åter af fiender, till antalet ingalunda
mindre än de båda föregående gångerna. Här blef den
svåraste striden, men riddaren och hans män lyckades
äfven då slå sig igenom. Svenskarnes slag föllo så
tätt och jemnt på fiendens hjelmar att de klingade,
som om de varit smedjestäd -- säger krönikan -- och
hvilken än af den ringa hopen blef anfallen, vräkte
han den anfallande ur sadeln.

Svenskarne kommo slutligen lyckligt åter till fästet,
men många voro sårade, och bland dem riddar Sten
sjelf.

Det var nu klart, att en väldig rysshär fans invid
murarna, och

Ryssarne omslöto omedelbart derpå fästet med hela sin
här från alla sidor. Det skedde på en fredag den 19
Maj 1301.

Det stod illa till på fästet. Knappt sexton krigare
voro friska, och riddar Sten sjelf var sårad.
Och huru var det väl möjligt för dessa få män att
försvara den vidsträckta byggnaden mot en här,
som alltid med friskt folk kunde utbyta de trötta?

Ryssarne trängde öfver vallen och kastade eld i
husen. Lågorna slogo snart mot högan sky, och Ryss vid
Ryss i oräkneliga rader trängde öfver vallen. De sjuke
innebrändes eller nedstuckos. Några af Svenskarna
togo sin tillflykt till källaren. Riddar Sten blef
nedhuggen. En annan svensk vid namn Carl Hack hade
kastat öfver sig kläderna af en död Ryss för att
kunna komma ned till de andra i källaren, men blef
nedstucken af sin egen sven, som tog honom för en
Ryss.

De, som voro i källaren, värjde sig manligen. Det
var ej möjligt för Ryssarna att få makt öfver dem,
utan de måste slutligen lofva och edeligen förbinda
sig att ej göra dem någon skada. Då gingo de ut och
gåfvo sig fångna.

Rimkrönikan beder Gud miskunda sig öfver dem, att
de skulle gifva sig i hedna mäns våld, medan hon
nedkallar Guds välsignelse öfver dem, som för sin
tro och sin ära vunno döden på vallen.

Ryssarne nedbröto det eröfrade fästet sten för sten,
och der blef snart blott en rykande grushög qvar af
Svenskarnes stolta Landskrona.

<b>Den inre styrelsen.</b>

Thorkel Knutssons styrelse lemnade ett godt minne
efter sig bland folket. Goda och fruktbara år följde
på den hårda tiden strax efter konung Magnus' död,
och folket tillskref, efter sin vana, gerna sin
främste man allt hvad som skickades det ofvan ifrån.

I afseende på handeln stadfästade marsken Lybeckarnes
handelsfriheter och mottog skrifvelser och sändebud
från de romerska kejsarne rörande hansestädernas
handel på Nowgorod, hvilken Sverige beherskade, sedan
de blifvit herrar öfver Karelen och efter uppbyggandet
af Viborg.

I allmänhet visar sig marsken som en strängt rättvis
och allvarlig man, som med klokhet och förutseende
vårdar sig om rikets och sin konungs väl. Detta ser
man tydligast uti hans förhållande till de andliga,
mot hvilka han strängt tog vara på kronans rätt,
utan att derför göra intrång på de andliges friheter.

Vi skulle kunna uppräkna många bevis på hans ynnest
för kyrkan och de andlige. Emellertid ankom från
påfven ett bref, hvaruti han högligen klagar öfver
den frihet, den verldsliga makten tog sig öfver den
andliga, och befaller presterna att utfärda kyrkans
bann både öfver innehafvaren af den verldsliga
makten och de menigheter, som stodo på dennas sida,
om oskicket fortfore.

Vilja vi nu veta, hvaruti detta oskick bestod,
så var det

ingenting annat än det, att marsken ansåg presterna böra
deltaga jemte rikets öfriga inbyggare i sådana
tillfälliga uppoffringar, som blefvo en följd af
rikets försvar mot en anfallande fiende eller eljest
egde sin grund i något för riket gemensamt gällande
förhållande.

Kyrkans skattefrihet var nämligen i sjelfva
verket icke utsträckt äfven till de utomordentliga
gärderna. Ett krig, vare sig till försvar eller
anfall, erfordrade en tillfällig beskattning, och från
denna voro kyrkans gods lika litet fritagna som andra
jordegares. Marsken hade således alldeles rätt i sin
åsigt och uttalade den öppet och oförskräckt. När
han utfärdade ett skyddsbref för ett kloster eller
en kyrka, så tillade han alltid det vilkoret, att i
händelse af krig skulle de vara förbundna till samma
utomordentliga gärder som rikets öfrige män.

Ett behof var gemensamt för kyrkan och allmogen. Det
var behofvet af skydd från kronans sida. Men kyrkan
hade, utom det skydd, hon fick af kronan, äfven mänga
och stora fördelar framför allmogen. Hvad var då
naturligare och rättmätigare än den marskens fordran,
att när faran hotade dessa större fördelar, deras
innehafvare skulle dela bördan af deras försvar.

Det synes dock, som de andlige sjelfve funnit
billigheten af marskens fordran. Ty man märker inga
tecken till missnöje från deras sida, åtminstone icke
så länge marsken var rikets regent.

Lika så var marsken icke sen att till kronan
återfordra, hvad som möjligen i en framfaren tid
blifvit med orätt från henne taget till kyrkan,
och tog i öfrigt noga reda på kyrkans egendom, om
den icke var med full rätt bekommen.

Sålunda innehöll han i sex års tid för Upsala
domkyrka tredjeparten af fattigtionden från de tre
folkländerna, till dess det blef undersökt på hvad
grund kyrkan uppbar denna inkomst. Handlingarna funnos
dock i förvar och förevisades för den församling,
som var nedsatt att undersöka detta mål. De blefvo
med noggrannhet granskade, men då de befunnos i allo
riktiga, intet ord utskrapadt, intet öfverstruket,
ingen del af dem förfalskad, då beslöto konungen och
de församlade herrarne att åter insätta domkyrkan i
sin rätt.

Som ett bevis på marskens anseende må äfven nämnas,
att biskop Peter i Vesterås, densamme som var marsken
följaktig på hans tåg till Karelen, måste för hans
hotelser lemna sitt stift och gå i landsflykt till
Norge. Man känner visserligen icke, hvarför tvisten
uppstod mellan marsken och biskopen, men blott den
omständigheten, att den senare måste böja sig för
marsken, är något ganska märkeligt, i synnerhet om
man jemför förhållandet mellan Danmarks biskopar och
konungar.

<b>Konung Birgers och drottning Märtas kröning.</b>

När marsken med flottan och hären kom hem vid
Michelsmessan år 1300, var det stor glädje i konungens
hof i Stockholm. Den unga

drottningen hade födt sin herre, konungen, en son,
Han blef kallad <i>Magnus</i> efter farfadern.

Två år derefter firades konungens och drottningens
kröning i Söderköping. Der rådde så mycken ståt och
prakt -- förmäler rimkrönikans författare -- att de,
som farit vida omkring, påstodo sig aldrig hafva sett
ett präktigare hof, och han börjar sin beskrifning om
högtidligheterna med en from önskan, att han måtte
kunna måla dem så likt, att ingen förebrådde honom
hafva orätt.

De kungliga insignierna (regalierna), som vid
tillfället brukades, voro: <sp>kronan, spiran, äpplet</sp>
och <sp>kröningskläderna</sp>. Kronan var öppen, sådan som
man ser henne afbildad på gamla konungasigill. Hon
var en sinnebild på det kungliga majestätet. Spiran
utmärkte konungens rätt att vara högste domare,
och det med ett kors prydda äpplet förestälde riket,
som öfver allt bekände kristna läran.

Kröningskläderna voro en åtsittande fotsid rock med
ärmar, som kallades <sp>subtile</sp><footnote>
En sådan brukade äfven de romerske kejsarne.

Man har dessa underrättelser från ett bref af konung
Birger till Upsala domkapitel. Konungen öfverlemnade
dermed i domkapitlets förvar rikets regalier. Det är
skrifvet på latin och dateradt 1311.</footnote>, en kortare kjortel
med vida ärmar, kallad <sp>dalmatica</sp>; vidare sjelfva
kröningsmanteln, som hängdes öfver axlarna och
hopfästades öfver bröstet med ett spänne, och en
tröja, som bar namnet <sp>thorax</sp>.

Dessutom nämnas äfven linnekläder, ett silfverbälte,
tofflor och en örn af guld.

När kronan sattes på konungens hufvud samt när spiran
och äpplet öfverantvardades, äfvensom vid hvarje
påklädnad af de olika kröningskläderna, lästes böner,
och konungen gaf sin ed att försvara kyrkan och hennes
rättigheter. När akten var slut, uppstämdes <sp>Te deum
laudamus</sp> (O Gud, vi lofve dig!).

Utländske musikanter voro der införskrifna och
begåfvades med rika skänker.

Högtidligheterna vid kröningen ökades af den unge
hertig Valdemars bröllop. Han var uppfostrad hos
marsken, liksom hans bröder, och den ädle mannen hade
sökt att granneligen motsvara sin herres, den döde
konungens, förtroende.

I marskens gård växte en fager mö. Det var hans
dotter <i>Christina.</i> Till henne hade konungasonen fattat
kärlek redan från barndomsåren, och den fagra jungfrun
hade gifvit sitt löfte och sitt ja åt den furstlige
älskaren tillbaka.

Här i Söderköping blef nu hertig Valdemar slagen till
riddare af sin broder, konungen, och derefter firades
bröllopet med marskens dotter.

Föga kunde de unga ana, medan de här omgåfvos af
idel glädje och lyckönskningar, föga kunde de ana,
huru mycken bitterhet framtiden hade för dem sparat.

Dock var det för flera än dem, som sådana tider
kommo.

<b>Marsken nedlägger sitt riksförmynderskap.</b>

Marsken hade nu i flera år varit enkling efter sin
första hustru <sp>Birgitta,</sp> med hvilken han hade den ofvan
nämnda dottern Christina och ännu en dotter <i>Margareta,</i>
som blef gifven åt <i>Knut Folkesson.</i> Nu fick marsken
lust att träda i nytt äktenskap, och denna gången
med en förnäm utländsk furstinna, grefve <i>Ottos</i> af
<sp>Rawensberg</sp> dotter <i>Helvig.</i>

Sedan marsken fått ett godt svar på sitt frieri,
skickade han emot grefvinnan till Lybeck flera svenska
riddare och bland dem grefve Jakob af Halland. De
svenske herrarne mottogo på marskens vägnar bruden
af hennes faders hand -- ty han hade sjelf beledsagat
henne dit -- och så seglade de med henne hem till
Sverige och marsken.

Det var i Stockholm år 1303, som marsken firade sitt
bröllop med grefvinnan Helvig, ett präktigt bröllop
efter tidens sed, der intet var sparadt för gästernes
undfägnad. Bland gästerna såg man äfven konungen och
hertigarne.

Morgonen efter bröllopet gaf marsken sin brud till
morgongåfva godset <sp>Gvin</sp> med elfva derunder lydande
gårdar och många qvarnar, ållonskogar och fisksjöar.

När nu tredje dagen efter bröllopet kom och redan
många ridit från staden, då samlade sig konungen
och hertigarne, jemte de förnämste männen i riket,
på marskens anmodan uti ett enskildt rum.

Marsken tog här till orda. »Eder fader», sade han
till konungen och hans bröder, »satte mig, när han
dog, att vårda edra borgar och edert land. Jag har
efter förmåga sökt befordra edert väl och rikets,
och med vett och vilja har jag icke svikit konung
Magnus' förtroende. Står det icke väl till, är
det mig ledt; är det godt i landet, så är det för
ingen så ljuft som för mig. Men nu är jag gammal
vorden och trött af åren och behöfver ro, jag beder
eder derför om orlof. Nu är eder af nöden en yngre,
dugande man. Gerna vill jag dock fortfarande tjena
eder och fara till hofvet, när jag får bud.»

Konungen och bröderne och alla de närvarande med en
mun tackade honom för den vård, han haft om riket,
och sade: »Ingen finnes, som så väl kan se för riket,
hvad som är det till godo.»

Emellertid blef der fråga om att hertigarne, konungens
bröder, skulle tillträda sina hertigdömen. Den äldre,
Erik, hade fått faderns hertigdöme Södermanlad,
den yngre Finland. Och hertigarne tillträdde sina
hertigdömen, såsom konungen, deras broder tillträdde
riket, och de utvalde till sin drots <i>Ambjörn
Sixtensson</i> att vårda deras angelägenheter, medan
marsken fortfarande stod qvar vid konungens sida.

Och så slutade bröllopet i Stockholm.

<b>Konung Birger Magnusson och hans bröder.</b>

Ett nytt skådespel börjar för oss nu, mindre godt,
än det vi hittills skådat, och mera uppfyldt af
strider och oro och afund och hat. En viss likhet
spörjer man mellan den bortgångna brödraringen och den
uppträdande. Man skulle nästan kunna säga, att det är
samma händelser, som utföras på skådeplatsen, men af
andra personer än de förra, och med den skilnaden,
att striden tager nu ett större utrymme än förr,
är vildare och mindre lätt att dämpa.

Birger, konungen, visade sig snarlik konung
Valdemar. Lika godtrogen, lika öppen för både det
goda och det onda visar han sig som denne. Bröderne
åter, synnerligen Erik, synes hafva ärft faderns
sinne. Valdemar följde Erik, som hans farbroder Erik
följde sin starkare broder Magnus. Vi hafva dessutom
sett hertig Erik utmärka sig genom sin ridderlighet
och sitt intagande umgängessätt, och de ridderliga
öfningarna vid hertigarnes hof, som fördes vida öfver
land af ryktet, voro äfven de en återspegling af hvad
som förr en gång bredt mera glans öfver hertigens
hof än hans broder konungens.

Den korta tid af lugn, som följer på Thorkel
Knutssons nedläggande af sitt riksföreståndarskap,
är att betrakta som en kort vindstilla, innan stormen
bryter löst och vågorna gå höga.

I Norge hade konung <i>Hakon</i> år 1299 efterträdt sin
äldre broder Erik Presthatare.

Mellan konung Birger i Sverige och konung Hakon var år
1302 vid Michaelitiden ett möte på Solberga vid Göta
elf. Der kom mycket på tal, men förnämligast beslöts,
att den förut varande grannsämjan skulle bibehållas,
och till dess befästande skulle den svenske hertig
Erik trolofva sig med den norske konungens dotter,
<i>Ingeborg.</i> Lika så blef der fråga om de fredlösa
danska herrarna, och konung Birger tog grefve Jakob
af Halland jemte några andra af de andra i sitt
beskydd och lofvade söka medla fred mellan dem och
hans svåger, konungen af Danmark.

Sedan kom vid konung Birgers kröning bref från
konungen i Norge till hertig Erik, hvaruti denne i
de mest smickrande ordalag inbjöds att fira julen
tillsammans med det norska konungahofvet i Opslo.

Hertigen mottog inbjudningen och red tillsammans
med Ambjörn Sixtensson, Arvid Gustafsson och Mats
Kettilmundsson samt Peder Porse den yngre till
Norge. Under vägen stötte äfven grefve Jakob af
Halland till honom och tillika flere af de fredlösa
danska herrarna.

Äfven den fångne Erik Valdemarsson, som vid konung
Birgers kröning blifvit frigifven ur sitt fängelse,
begaf sig samtidigt till Norge. Men en mer långväga
gäst infann sig ännu till julgillet i Opslo. Det
var gamle furst Witzlaw af <sp>Rügen</sp>, den norska
drottningens morfader. Konung Hakons gemål, som hette
<i>Eufemia,</i> var nämligen dotter af grefve Günther af
<sp>Rupin</sp> och Witzlaws dotter.

När den svenske hertigen anlände till Opslo med sitt
följe, kom konung Hakon honom sjelf till mötes och
mottog honom med många hedersbetygelser. Och folket,
som fått höra talas om hertigens väntade ankomst,
strömmade till för att få se honom, och när hertigen
då kom och man fick se och beundra hans ridderliga
och hurtiga väsende och tillika hans vänliga och
behagliga sätt att skicka sig, då sände man fromma
böner till himlen för hans välgång.

Drottning Eufemia var särdeles mild och vänlig
emot sin hertiglige gäst och gaf ingalunda sin
herre konungen derutinnan efter. Krönikeskrifvaren
säger sig ej nog kunna beskrifva all den kärlek och
vänlighet, som visades hertigen.

Den norska konungadottern, prinsessan Ingeborg, var
ännu helt ung, »på det sjette året blott», säger
rimkrönikan. Men det var brukligt denna tid, och
långt senare äfven, att man lät barnen förlofva sig
till och med i vaggan eller att föräldrarne, innan de
ännu egde några barn, lofvade att dessa skulle gifta
sig med hvarandra, i händelse de blefvo af motsatta
kön. Den femåriga Ingeborg egde nu dessutom ett helt
konungarike i arf, och en sådan hemgift har alltid
egt talande tunga.

Konung Hakon var nämligen den siste af sin ätt,
Sverres konungaätt, och Ingeborg hans enda barn. Han
hade derför åvägabragt den förändring i gällande
arfslag rörande Norges krona, att denna, om han doge
utan att efterlemna någon son, skulle öfvergå på hans
äldsta dotter.

Under julfröjden blef gamle furst Witzlaw sjuk och
dog om femtedag jul. Två dagar dessförinnan hade han
upprättat sitt testamente. Tvänne stora silfverbägare,
som han fått af konungen i Sverige -- det nämnes ej, om
det var hertig Eriks broder, konung Birger, eller hans
fader, konung Magnus -- skänkte han drottning Eufemia
och insatte den svenske hertigen bland verkställarne
af sitt testamente.

Ett par dagar dröjde ännu hertigen och de svenske
herrarne qvar efter furst Witzlaws begrafning, men
på nionde dag jul togo de orlof<footnote>
»Att taga orlof» -- att begära eller taga afsked
-- var ett vanligt uttryckssätt vid hofvet och hos
riddarna på deras borgar och herresäten. Vi hafva
ännu qvar uttrycket och meningen i våra <sp>orlofssedlar</sp>.</footnote>.
Med sin vanliga
älskvärdhet gick hertigen fram till konungen och
drottningen och helsade dem.

»Det är mig okärt», sade konungen, »att I ej viljen
blifva här julen ut, hertig Erik!» -- Hertigen
genmälde, »att det vore honom lika okärt; med jag
gitter ej», sade han, »bida här längre; vill ock
gerna se, huru det går der hemma.» -- »Är det så»,
gentog konungen, »må Gud då låta dig väl fara och
låta dig ära och lycka ske. Dock önskar jag, att du
måtte snart komma här åter; jag vill emottaga dig
med den fröjd och glädje, som jag unnar dig.»

Derpå vände sig hertigen till drottning Eufemia. Hon
nämnde honom sin son och julabroder, och hertigen
svarade med samma hjertliga vänlighet: »Farväl,
ädla moder, och haf tack för all den myckna

glädje och kärlek, I hafven mig bevisat. Min tjenst
tillhör eder, ehvar jag är.»

Så skildes hertig Erik från den norske konungen och
hans drottning. Hertigen och de svenske herrarne
satte sig till häst och redo ut af staden, hvarunder
hertigen vänligt och nedlåtande helsade på hvem helst
som mötte honom.

Året derpå mot slutet af vintern -- det var i Mars
månad -- blef der åter ett konungamöte. Denna gången
var Tyreholm mötesplatsen. Tyreholmen heter nu
Tjurholmen och är en ö i Göta elf.

Dit kom marsken Thorkel Knutsson, jemte den unge
konungen och hans bröder hertigarne. I deras följe
voro vestgötalagmannen Bengt och grefve Jakob af
Halland. Dit kom äfven konung Hakon från Norge,
och der rådde mycken glädje och välvilja å ömse
sidor. Det förbund, som blifvit slutet i Solberga,
förnyades och stadfästades. Det synes, som detta
förbund varit riktadt mot Danmark, med hvilket rike
Norge låg i tvist allt sedan frågan om drottning
Ingeborgs -- Magnus Lagabäters drottnings -- hemgift
uppstod. Hvad som nu synnerligast bidrog att försvåra
möjligheten för en förlikning, var det skydd, som
de danske fredlöse herrarne funnit i Norge, och att
åstadkomma någon försoning mellan dessa och konung
Erik Menved, det syntes hårdt nära omöjligt.

Hvad nu marsken tänkte om allt detta, är svårt att
säga. Må hända ville han genom att närmare sluta sig
till Norge bana vägen för sin myndling, hertig Erik,
till detta rike.

Så följde det året marskens bröllop i Stockholm och
hans nedläggande af sitt förmynderskap.

Vid Venerns strand, på en i sjön utskjutande udde,
helt nära den vackra Kinnekulle, låg ett präktigt
och väl befästadt herresäte. Det var Aranäs<footnote>
Fordom kalladt <i>Kinugård.</i> Dess namn Aranäs skall
hafva uppkommit deraf, att fiskrarne der brukat
upplägga sina åror, hvaraf Åranäs eller Aranäs.</footnote>.
Marsken Thorkel Knutsson egde det och vistades
der gerna. Enligt en gammal beskrifning skall Aranäs
slott varit ett af de ståtligaste i Norden. Icke
mindre än fyratio broar ledde öfver kärret i söder
till slottet, medan vägen, som på östra sidan ledde
till slottsporten, var omgifven af vackra ängar och
bördiga åkerfält<footnote>
Man påstår äfven, att Aranäs legat i <sp>Kinds härad</sp>,
nedom staden Ulricehamn, och sedan burit namn af
<sp>Arnäsholm</sp>. Ännu finnas der grafvar, som omgifvit
slottet, ehuru i senare tider många blifvit genom
odlingar och trädgårdsanläggningar, men äfven genom
jordmånens lösa beskaffenhet i de sänka sidländta
ängarna, igenfylda och jemnade. Under gräsvallen
i dessa grafvar finner man ofta huggen sten, utan
tvifvel ditlagd till styrka för grafvarna och de
många vindbryggorna, som sägas hafva varit öfver
dem anlagda. Sjelfva vägen fram till gården har i
fordomtima med mycken kostnad blifvit anlagd. Den
ligger betydligt högre än de på ömse sidor omgifvande
ängarna, hvilka helt visst fordom voro mera sidländta
än nu, och då utgjort en dymossa, så att det här
belägna slottet varit i det närmaste kringflutet.</footnote>.

Här satt marsken med sin unga grefvinna om
våren år 1304,

och det var mycket spring af svenner och tjenare
på slottet. Marsken väntade nämligen konungen och
hans bröder till sig såsom gäster.

Tecken hade visat sig, som bebådade en annalkande
storm. Oenighet höll på att utbryta mellan
bröderna. Marsken ville förekomma den, ville blidka
sinnena, medan det ännu var tid. Vi vilja i korthet
framställa orsakerna till striden, för så vidt de
äro bekanta.

Första tecknet till oenighet visade sig genast efter
marskens nedläggande af sitt förmynderskap. Sedan
konungen blifvit myndig, var marsken fortfarande
hans främste man, troget stödjande honom med sin
erfarenhet och sina visa råd. Hertigarne valde, såsom
vi nämnt, Ambjörn Sixtensson (Sparre) till drots,
och han stod vid deras sida lika så troget som den
gamle marsken vid konungens. Detta var nu ingenting,
som borde störa det goda förhållandet bröderna
emellan. Och likvisst visade sig ganska snart en
viss kallsinnighet, en söndring. Med få ord: den
forna broderliga hjertligheten började blekna bort,
och i stället öppnade sig ett svalg, som syntes vilja
ständigt vidga sig.

Knappt tillträdde Erik såsom myndig sitt hertigdöme
-- det var den 28 Juni 1303 -- förr än en befallning
utfärdades af honom och konungen gemensamt om
anställande af undersökning öfver konungadömets
och hertigdömets tillhörigheter å egendomar, gods
och gårdar. Uppdraget om denna undersökning gafs
åt erkebiskopen <i>Nils Allesson</i> i Upsala, domprosten
derstädes mäster Andreas och uplandslagmannen Birger
Pedersson.

Då desse herrar tillika hänvisas att hemta
upplysningar i saken af Uplands allmoge, hvilken
derjemte anbefalles att beredvilligt gå de frågande
till mötes, synes det, som om ovissheten egentligen
rört Upland. Helt visst hade någon del af detta
landskap tillhört fadern Magnus såsom hertig, och
Erik hade fått, som vi veta, faderns hertigdöme.

Denna omständighet, som man genast sökte bringa till
klarhet, synes väl ej hafva egentligen föranledt någon
osämja, men det är det enda, man känner i afseende på
förhållandet mellan bröderna från sommaren 1303 till
den tid, då marsken bjöd konungen och hertigarne till
sig, och då var söndringen mellan bröderna redan så
långt kommen, att den behöfde biläggas.

Marsken hade, såsom vi nämnde, anstält ett stort
gästabud för sitt kungliga främmande, och det gick,
efter som plägseden var, präktigt och frikostigt till
dervid.

När nu gästabudsdagarne voro öfver och alla de bjudne
gjorde sig redo att rida bort från marskens slott,
kallade konungen sina bröder till ett samtal i ett
afsides beläget rum.

»Ett ting har kommit för mina öron» -- så började
konungen tala till hertigarna -- »och säger jag
eder det, så som det är mig sagdt; det nämligen,
att I akten draga af riket och stämpla till mitt
förderf. Är det så, så sägen mig det rent ut. Viljen
I åter lefva med mig i fred, skrifven då under detta
bref och befästen det med edra signet.»

Konungen talade öppet, men strängt. Hertigarne sågo
förvånade

på honom och hvarandra. Historien har ingen upplysning
att lemna, som förklarar om konungens och marskens
-- ty här handlade konungen på marskens inrådan -- om
deras misstankar voro grundade på något, som verkligen
inträffat, eller om de framkallades endast af den
föregående tiden och fruktan för förnyandet af dess
brödrastrider.

Brefvet, som konungen framlade till hertigarnes
underskrift, var hufvudsakligen af följande lydelse:
»Hertigarne skulle aldrig begifva sig ur riket utan
konungens samtycke och tillåtelse; icke heller skulle
de inställa sig hos honom, utan att genom bref eller
bud vara af honom kallade till utsatt dag och ställe,
och icke komma med manstarkare följe, än konungen
föreskrifvit; icke företaga något mot konungen, mot
hans gemål, hans barn, hans trogna män, eller i någon
måtto stämpla till deras förderf, hvarken sjelfve
eller genom andra inom eller utom riket, genom bref
eller sändebud, hemligen eller uppenbarligen.»

För hertigarna fans ingen annan råd än att underkasta
sig, och de satte sina namn och signet under brefvet.

Det skedde den 30 April 1304.

Derpå skildes bröderne åt. Vid afskedet togo de väl
hvarandra i hand, och till utseendet rådde vänlighet
mellan dem, men den, som gaf närmare akt på dem, kunde
väl se, att vänligheten icke var ärligt menad och
att öfver hufvud icke allt var, som det skulle vara.

Konungen tog vägen söder ut till Visingsö. Hertigarne
redo, mörke till sinnes, omkring <sp>Kinneviken</sp> och
begåfvo sig till Rackaby, ett gods, som af gammalt
tillhörde Upsala öd. Det var beläget å nordvestra
stranden å Kållands härads halfö.

Länge hade ej hertigarne varit der, förr än ett bud
kom från konungen. »Hertigarne skulle inställa sig hos
konungen» -- sådan var den helsning budet medförde --
»och stå till svars för de anklagelser, som gjorts
mot dem hos honom i deras frånvaro.»

Konungens bud kom helt oväntadt och satte hertigarne
och deras män i mycken både oro och förlägenhet. De
lade genast råd om hvad som var att göra. Man kom
då öfverens om, att hertig Erik ensam skulle rida ned
till konungen; båda hertigarne borde icke på en gång
lemna sig i konungens våld, om något oförutsedt skulle
inträffa.

Men så väl herr Ambjörn Sixtensson, hertigarnes drots,
som Arvid Gustafsson misstrodde konungen. De medföljde
icke hertigen till konungen, utan redo bort åt ett
annat håll, som hertig Erik sade dem.

Ledsagad af ett obetydligt följe, kom hertig Erik
sålunda till konungen. När han trädde in i salen
inför sin broder, helsade han honom ridderligt och
höfviskt. Men konung Birger var ingenting mindre
än vänlig. Han mottog sin broder mycket kallt,
och när han tilltalade honom, var det helt kort och
knapphändigt.

En biskop befann sig bland konungens omgifning,
när hertigen kom, och honom befalde konungen att
framföra hans klagomål.

Biskopen svarade undvikande: »Jag är en prest, och mig
tillhör icke slikt ett värf. Väljen en annan man,
som bättre kan föra edra ord än jag.»

Då steg en af konungens riddare fram och tog till
orda. »Det första, hvaröfver min herre konungen
klagar, är något, som ingen man i Sveriges rike
nu vågar göra, och det faller en underligt före,
huru slikt kommit eder i hug. I hafven tvärt emot
konungens bud och befallning fört kost af landet
ut, fläsk och smör och råg och korn. I hafven eder
derutinnan icke väl betänkt, hertig, att I handlen
emot konungens uttryckliga vilja, och nu är för sent
att råda bot derpå.»

Hertigen stod stilla och teg, allt medan riddaren
talade, och denne fortfor: »Den andra sak, hvaröfver
konungen klagar, är den, att I riden genom hans
land med väpnadt följe och med hans ovänner och att
I hafven brutit konungens edsöre. I hafven, till det
tredje, slagit konungens sven, när han vägrade eder
inträde i konungens slott, hvilket han åt konungen
skulle bevara. Det hade varit eder bättre, hertig,
om konungens man varit oslagen. Dock vill jag ej något
säga, utan göre konungen i sin sak som han vill.»

Den fjerde klagopunkten rörde hertigarnes präktiga
hoflif och den smälek, konungen och hans män
ledo af att, hvar de träffade tillsammans med
hertigarnes folk, lågo de under i krigsöfningar och
torneringar. »För allt detta är», fortsatte riddaren,
»herr Mats Kettilmundsson höfvidsmannen och andra
fler, hvilka konungen väl känner.»

När riddaren slutat, reste sig konung Birger, tog ett
steg fram mot hertigen och sade med vrede: »Vore du ej
hit kommen på min lejd, Erik, skulle du raskeliga se,
hvilken lön väntade dig af konungen. Nu är det så,
att jag gifver dig ej längre fred, än tills solen i
dag går ned. Hvar jag träffar dig sedan, går det dig
illa.»

Då frågade hertigen: »Kunna vi säkre draga härifrån?»
-- »Dragen hädan», sade Birger; »jag hittar eder nog!»

Hertigarne vågade ej stanna i riket efter mötet mellan
konungen och hertig Erik på Visingsö. De begåfvo sig
till Danmark, till sin svåger konung Erik. Men af
honom fingo de långt mindre, än de hade väntat sig.

När bröderne kommo inför konungen, sade hertig Erik:
»På eder nåd, konung, äro vi komne hit»; och konungen
svarade dertill: »Jag vet väl, hvad eder är.» Han
kände full väl både hvarför de kommit och hvad de
ville.

Men konung Erik var ej den man, som ville lemna
understöd åt upproriska konungasöner. Han kände för
väl de faror, som deraf drabbade riket. Dertill
kom, att han äfven visste, i hvilket förhållande
hertigarne stodo till Norge och dess konung.

När hertigarne fått detta besked, rustade de sig att
draga vidare, dock ville de först afbida mötet mellan
konungarna i Fagradal.

I <sp>Kinneryds</sp> socken i Sydvestra Småland vid gränsen
till Halland ligger gården <sp>Fagerdala</sp>. Stället kallades
fordom <i>Fagradal,</i> och der var

sommaren år 1304 ett möte utsatt mellan konung
Birger i Sverige och hans svåger konung Erik Menved
i Danmark.

Båda konungarne voro åtföljda af sina drottningar
och af riddare och svenner en lysande skara.

Först var der nu anstäldt ett tornerspel, och de
deruti deltagande riddarnes hästar voro prydda med
ovanligt dyrbara sadelmunderingar. Deras hästtäcken
voro af brunt tyg, till hälften af baldakin och
fodrade med ekorrskinn.

Efter tornerspelets slut blef ett stort riddarslag,
då konung Birger förlänade icke mindre än tolf män
denna värdighet.

Derpå begaf sig Birger till det ställe, der hans
syster, den danska drottningen Ingeborg, var. Hon
gick emot sin broder, och syskonen talade vänligen
med hvarandra, och der rådde stor glädje hos de
båda drottningarna, som fingo minna sig på, huru de
fordom lekt tillsammans hos drottning Helvig, innan
en mognare ålder skilde dem åt.

Det lilla, man för öfrigt vet om hvad som var
föremål för konungarnes öfverläggningar på Fagradal,
inskränker sig endast till den uppgiften, att
konung Birgers son der blef utkorad till sin faders
efterträdare i Sverige. Konungasonen var då blott
fyra år gammal, men man ansåg det betryggande för
rikets lugn, att konungens efterträdare var bestämd,
och barnet emottog de närvarande svenske herrarnes
tro- och huldhetsed.

Att man för öfrigt betraktade detta konungamöte
såsom en vigtig och betydelsefull tilldragelse på den
tiden, synes deraf, att konung Birgers båda bröder,
de landsflyktige hertigarne Erik och Valdemar,
uppehöllo sig i närheten.

Man vet icke -- ehuru det synes mycket troligt --
att tvistefrågorna mellan bröderna varit före
på mötet. Var så förhållandet, är det emellertid
alldeles klart, att hertigarne ej der skulle vinna
något afseende för sina klagomål. De begåfvo sig
derför skyndsamligen till Norge.

När Erik och Valdemar anländt till konung Hakon,
läto de honom veta, huru deras saker stodo och af hvad
anledning de kommo till honom. -- »Nu är det så», sade
hertig Erik, »att vår broder har drifvit oss ut från
det gods, som Gud gifvit oss och som vi ärft af vår
fader. Vi komma till dig, konung Hakon, på din nåd,
och om Gud ingifver dig det rådet, att vi här få
afbida andra förhållanden.»

Konung Hakon och hans drottning togo med mycken
vänlighet emot de båda hertigarne. »Enär konung
Birger så förföljer eder», sade konungen, »så varen
välkomne. Jag vill förlika eder, så framt jag det
gitter, och vill konungen, eder broder, icke gå in
på förlikningen, så vill jag hjelpa eder så långt
jag förmår.» -- »Inom ett år», sade hertig Erik och
såg beslutsamt på konungen, »skall jag vara i mitt
land tillbaka.»

Drottningen var som en huld moder för bröderna, och,
som det säges, på hennes förböner gaf konungen hertig
Erik staden Konghälla

med tillydande och slottet Nicklaborg, som låg två
mil från den nämnda staden.

Underrättelsen om hertigarnes ankomst till Norge
och deras mottagande kom snart för konung Birger,
och det var honom ganska tydligt, hvad som skulle
följa på den till dem af Hakon gifna förläningen. En
fredlig förlikning var ej mera att vänta. »Det ligger
oss för nära» -- skall konungen en gång hafva sagt
-- »Sverige kommer att väl mycket gästas af dem,
de ränna oss i herberget hem.»

Derpå lät han befästa Gullbergsed. Slottet
Gullbrandshus uppfördes der. Men hertigarne försågo
sig på sitt slott med lifsmedel för ett år. Och så
började uppenbart krig mellan bröderna.

Medan hertigarne härjade i Vestergötland, ryckte
marsken Thorkel Knutsson mot Nyköping. Marsken
belägrade och intog staden och slottet, och alla
hertigarnes gods och förläningar indrogos till
kronan.

Lagman <i>Bengt Algotsson</i> i Vestergötland togs till
fånga på Agnatorp<footnote>
Man vet ej, hvar detta <sp>Agnatorp</sp> varit beläget,
ehuru det synes böra sökas i närheten af Göta elf.</footnote>
af hertigarna, och staden Lödöse
nedbrändes så i grund, att den med nöd sedermera
kunde arbeta sig ur sitt ödesmål.

Derefter ryckte hertigarne in i Dalsland och började
der befästa <i>Dalaborg</i> i <sp>Bolsta</sp> socken nära Venern.

Så fort konungen fick underrättelse härom, sände han
åtta riddare, på hvilka han kunde fullkomligt lita,
med tillräckligt manskap uppåt Dalsland. Riddarne
lade sig vid Agnabro, uppbröto bron och gjorde vägen,
som deröfver ledde inåt Dalsland, ofarbar, hvarpå de
höllo sig stilla, afbidande om någon härjande fiende
skulle antaga.

Hos hertigarne befann sig då herr Mats Kettilmundsson,
densamme som så synnerligt hade utmärkt sig under
ryska kriget. När det nu blef bekant för hertig
Erik, att konungens folk låg vid Agnabro, sade
han till en af svennerna, som för tillfället var
i hans närhet: »Se till, hvar herr Mats är, och
bed honom komma till mig, jag skall säga honom,
hvad äfventyr står att vinna.» Svennen skyndade
till herr Mats, och det dröjde ej länge, förr än
denne stod inför hertigen. Herr Mats var mäkta glad
öfver det af hertigen utlofvade äfventyret, som han
skulle få bestå, och hertigen underrättade honom,
hvar fienden var och hvad han hade att göra. »Men
gör dig ej för fri och säker», tillade hertigen;
»jag vet med visshet, att de hafva sönderbrutit bron,
och allt timret är bortflutet, så det blir dig ingen
lätt sak att komma öfver.»

»Så framt att jag lefver», svarade herr Mats raskt,
»skall jag deröfver, om de också hafva bränt bron,
och dermed ändt»<footnote>
Detta är ett ordstäf, som ännu på sina ställen
brukas, ehuru man lika ofta säger; »och dermed punkt!»</footnote>.

Den djerfve riddaren utsåg derpå bland hertigarnes
folk dem, som han visste vara de oförvägnaste och
modigaste, och i skymningen gaf han befallning att
sitta upp och rida åstad. De hade lång väg

att rida, och när de kommo fram till ån, var mörka
natten inbruten. Det var så mörkt, att den, som red
efter, icke kunde se närmaste man framför sig.

Vid ån gjorde de halt och öfverlade om öfvergången. Ån
var nämligen djup och bred och svår att rida öfver,
så att många ville afbida dagningen. Men herr Mats,
som visste, att allt berodde på skyndsamhet, afgjorde
raskt öfverläggningen med de orden: »Vi skola härtill,
gånge oss i öfrigt, som vår Herre vill.» Och så satte
han hastigt af ned i strömmen, och hans män följde
honom.

Konungens folk hade slagit läger i en by, der de voro
i lugn för både storm och regn. I en och samma gård
lågo alla riddarne, och en stor eld var upptänd på
gården, omkring hvilken flere af riddarnes män höllo
vakt. Herr Mats och hans ryttare redo i sporrstreck
upp till gården, der elden brann.

En af vaktknektarne sprang då till stugan, der
riddarne lågo i djupaste sömn, för att väcka
dem. Detta märkte dock hertigarnes ryttare i
rättan tid, och tio af dem sprungo af hästarna och
skyndade till samma stuga, så att de kommo dit före
vaktknekten.

En kort strid uppstod, men herr Mats och hans ryttare
segrade, och alla riddarne blefvo tagna till fånga.

Konung Birger tog illa vid sig, när tidenderna kommo
till honom om olyckan vid Agnabro. Han och marsken
läto genast budkaflar utgå och fingo på det sättet en
här af 20,000 man tillsammans. De drogo med denna här
genom Vermland nedåt Dalsland, och efter ett högst
besvärligt tåg kommo de slutligen framför Dalaborg.

Der mötte dem den underrättelsen, att hertigarne hade
dragit till Norge för att skaffa undsättning, och
något derefter funno de ytterligare det budskapet, att
hertigarne voro på väg med en förstärkningshär från
Norge till Dalaborgs undsättning. Konungen och marsken
bröto då upp från Dalaborg och tågade hertigarne till
mötes, så att, när dessa kommo tågande öfver norska
gränsen, funno de hela svenska hären framför sig.

Der stodo nu bröderne mot hvarandra, färdige till
strid.

Den gången kom det dock ej till strid dem emellan.

Konungens och marskens kraftiga åtgärder till rikets
försvar, på samma gång som konung Hakon väl kunde inse
farorna af att inlåta sig i ett krig med Sverige,
innan han ännu hade fred med Danmark, hvarför han
liksom Norrmännen i allmänhet borde vara benägen för
en skyndsam förlikning mellan de stridande -- dessa
omständigheter gjorde, att man i stället för att med
vapen afgöra saken vid midvintern sammanträffade
till fredlig uppgörelse på <i>Kolsäter.</i>

Kolsäter är beläget i <sp>Gesäters</sp> socken af <sp>Vedbo</sp> härad
i Dalsland, alldeles invid gränsen till Bohus
län. Gården ligger nära (något vester om) den söder
om Stora Leesjön upprinnande Qvistrumselfven, som
i sitt öfra lopp heter <sp>Örekilselfven</sp><footnote>
I <sp>Långseruds</sp>  socken i Vermland ligger ett
jernbruk, som också bär namnet <sp>Kolsäter</sp> eller <sp>Kolsäterud</sp>. Man bör dock
ej här råka i minsta tvifvelsmål, hvilket Kolsäter
det var, der hertigarne och konungea möttes.</footnote>.

Här voro församlade den 15 Februari 1305 konung
Birger, hans bröder, hertigarne Erik och Valdemar,
marsken Thorkel Knutsson, uplandslagmannen Birger
Pedersson, biskop <i>Isar</i> i Strengnäs och biskop <i>Nils</i>
i Vesterås, utom många andra ansedde och förnämlige
män. Med hertigarna voro äfven Mats Kettilmundsson
och Ivar, samt från Norge konung Håkons rådsherrar
<i>Björn</i> af <sp>Birkeröe</sp> och <i>Haldvar Baat.</i>

I alla dessa herrars och prelaters närvaro erkände
hertigarne, att de förbrutit sig mot konungen. De
underkastade sig nu konungens nåd och utlofvade trogen
tjenst mot honom, hans gemål och barn. Konungens son,
den unge junker Magnus, erkände de för sin laglige
konung och efter honom den närmaste i ordningen af
konung Birgers söner. Hvarken mot marsken eller någon
annan af konungens män skulle de hysa agg eller göra
något förfång, och bröto de emot denna dagtingan, som
skulle stadfästas af konungen i Danmark, konungen i
Norge och grefve Gerhard af Holstein -- hvilka herrar
borde förbinda sig att i sådan händelse icke mottaga
hertigarne i sina länder -- egde svenska presterskapet
att öfver dem lysa kyrkans bann.

Så slutade mötet i Kolsäter och den första striden
mellan Magnus Birgersons söner. Förlikningen var dock
icke å båda sidorna lika ärligt menad. Också slutade
striden här blott för tillfället. Det kommande året
förde den åter i sitt sköte.

Kort efter mötet i Kolsäter kommo konungarne i
Sverige och Norge tillsammans på Gullbergsed, och der
förnyades mellan dem freden och sämjan båda rikena
emellan.

I Mars månad öfverlemnade grefve Jakob af Halland
detta sitt grefskap åt konung Hakon i Norge, dels för
att godtgöra Norge de många kostnader och obehag,
dess konungar förorsakats vid deras bemödanden att
förlika grefven med konungen i Danmark, dels emedan
grefven insåg omöjligheten att ensam försvara sitt
land emot sistnämnde konung. Konung Hakon öfverlemnade
omedelbart derefter Halland jemte fästena Varberg
och Hunehals<footnote>
Hunehals var beläget en half mil från
Varberg i <sp>Hunestads</sp> socken af <sp>Himle</sp> härad.</footnote>
till sin blifvande måg, hertig Erik.

Fram på hösten i September höll konung Erik
Menved ett möte eller, som det kallades, <sp>Danahof</sp>
i Helsingborg, och der voro de svenske hertigarne
närvarande. Anledningen till mötet var konung Eriks
önskan att en gång få ett slut på den oro och den
ofred, som vållades i Danmark från de fredslöse
herrarnes sida. Nu voro de på konungens lejd instämde
till Helsingborg att der försvara sig, om de med
orätta blifvit förvisade ur riket.

Ingen af konungamördarne infann sig, och domen öfver
dem blef efter ytterligare noggrann undersökning
stadfästad, och de för alltid förklarade för
fredslöse.

Ibland de här församlade hertigar, grefvar och
biskoper var äfven grefve Gerhard af Holstein,
och de svenske hertigarne kunde således få den
borgen af konung Erik och grefve Gerhard, som
de enligt Kolsäters dagtingan utfästat sig att
skaffa. Samtidigt gåfvo hertigarne här äfven en
försäkran, att de erkände det på mötet i Fagradal
gjorda konungaval, då junker Magnus förklarades och
utkorades till sin faders efterträdare.

Vigtigast var dock den tilldragelse, som inträffade
sista månaden detta år och som vi nu vilja skildra.

Den gamle marsken, Magnus Birgerssons vän och hans
söners fosterfader, lefde under det året i lugn på
sina gårdar. Men det var ett bedrägligt lugn, och
den gamle redlige mannen kunde ej undgå den storm,
hvaraf vi ännu sett endast början. Han skulle blifva
ett af de första offren.

Konungen stod säker, så länge den erfarne mannen
fans. Det rönet hade man gjort, och det var Thorkel
Knutssons olycka. Han stod i vägen för dem, som
syftade på konungens krona -- derför måste han
undanrödjas.

Hertigarne och deras många vänner voro verksamma, och
konungen var svag. Konungen behöfde någon att lita sig
till, att stödja sig vid. Marsken var ett falskt stöd,
hertigarne ville blifva ett bättre. Så der gick talet
beständigt, kring konungen, och huru han lyssnade
derpå, började han till slut finna, att det egde
sin riktighet. Det var egentligen marskens vilja,
som hittills skett, det visste konungen bäst af alla.

Och när detta väl blef klart för konungen, var det ej
längre svårt att visa honom, det striden mellan honom
och hans bröder egentligen framkallats af marsken,
liksom öfver hufvud allt det onda, som hittills
skett.

Ryktet om hvad som tilldrog sig hos konungen och om
den stora vänskap och förtrolighet, som rådde mellan
bröderna, kom äfven till Thorkel Knutsson. Och han
varnades af sina vänner för konungen. »Konungen är
dig icke goder» -- sade en af dem en gång till honom --
»och det våller hertigen.» Men marsken afvisade så väl
den varningen som alla andra med de orden: »Hertigen
är konungens broder, jag är hans man. Jag hoppas att
ingen kan bevisa sådan sak om mig, som ej varit till
konungens bästa. Jag önskade, jag hade tjenat Gud så,
som jag tjenat konungen -- då stode mig bättre lön
att hoppas.»

Men utom hvad som sålunda kom för marskens öron, var
han helt och hållet okunnig om de onda anslag mot
honom, som hemligen bedrefvos vid konungens hof. Det
led mot julen år 1305, och marsken satt på sin gård
Lena i Vestergötland, viljande der i ro fira helgen.

Då blef det en dag med ens helt lifligt på
gården. Konungen kom dit, omgifven af sina bröder
hertigarne och en väldig skara riddare

och svenner. Konungen var oblid till sinnes och
gaf genast befallning att fängsla marsken.

När nu den gamle mannen stod bunden framför konungen
och hans bröder och de många herrarne, hvilade hans
blick en stund på de tre bröderna, men stannade
slutligen på konungen, Säkert genomskådade den gamle
erfarne mannen i detta ögonblick den fara, som var
lagd för konungen, och att hans ofärd blott var
att betrakta såsom begynnelsen till hvad som komma
skulle. Konungens ohjelpliga svaghet låg klar och i
öppen dager för marsken -- och hvem kunde bättre än
han känna denna konungens svaghet -- genom just det,
som tilldrog sig.

»Att I mig nu snödeligen utgifven, konung -- det
hafven I blygd af, så länge I lefven.» Så föllo sig
marskens ord. Mera sade han icke, och de, som ville
hans förderf, drogo nog försorg derom, att han ej
med sina ord måtte omvända konungens sinne.

Man måste emellertid gå försigtigt till väga, ty den
gamle mannen hade många fränder och vänner, som icke
gerna skulle vilja lida en sådan skymf. Om natten
blef derför marsken satt på en häst med fötterna
sammanbundna under hästbuken, och så bar det af
utan uppehåll uppat öfra Sverige. Utan afseende på
marskens ålder fortsattes färden öfver Tiveden genom
natt och dag ända till Stockholm.

När marsken anlände dit, blef han insatt i
fängelsetornet. Och han gjorde sig inga förhoppningar
om att slippa ur fängelset och vinna friheten åter
annat än genom döden. Man hade gått för långt redan,
för att något annat skulle kunnat följa. Marsken
förföljdes rent af, han anklagades icke.

I fängelset tillbragte han tiden -- säger rimkrönikan
-- med en ständig dödsberedelse. Så gick julen, och
nyåret kom, och man var i Februari månad. Då fick
marsken en dag besök, der han satt i det trånga
tornrummet. Det var herr <i>Folke Jonsson</i> till Fånö,
som kom till honom. »I skolen mig det förlåta, marsk
Thorkel Knutsson», sade herr Folke, sedan han helsat
på den fångne gubben; »I skolen mig det förlåta, men
jag kommer på konungens vägnar. Det är konungens vilje
att du skall dö, red dig derför till din sista färd,
Thorkel Knutsson.» -- Och så gick riddaren.

Huru sig tilldragit vid marskens dom, derom förmäla
häfderna intet. Alla underrättelser, som vi hafva
från tiden för marskens fängslande till hans dödsdag,
eller från Nikolai tiden 1305 till Fastlagstiden det
följande året<footnote>
Fastlagssöndag inträffade detta år den 13 Februari.</footnote>,
inskränka sig till följande:

Först och främst -- och det skedde tre dagar
efter sedan marsken blifvit fängslad -- skilde sig
hertig Valdemar från sin husfru, marskens dotter
Christina. Man hade nu med ens kommit under fund
med, att hertigen och hans hertiginnna voro för nära
slägt. Thorkel Knutsson var hertigens gudfader och
hade hållit honom öfver dopet, så föregafs, och det
lände marsken till last att han glömt det,

när han gaf hertigen sin dotter. »Men det plägar så
vara» -- säger Olaus Petri -- »att när enom missgår,
så missbjudes honom.»

Biskopen, som upplöste äktenskapet, gaf på samma gång
tillåtelse för hvardera, så hertigen som Christina,
att ingå nytt äktenskap. Om hertigen få vi läsa
i det följande. För Christinas sorg har ej häfden
något blad. Hon försvinner för oss, på samma gång
som hennes glädje och hennes lycka bleknade för henne
sjelf. Må hända slöt hon sig inne med sina minnen i
något kloster.

I slutet på månaden -- den 28 December -- lemnade
konungen Nyköpings slott åt sin broder hertig
Erik, och hertigen förnyade i ett bref sina
edeliga försäkringar om trohet och tillgifvenhet
för konungen. En sådan kärlek och ett så hjertligt
förhållande hade der ej varit mellan bröderna, ända
sedan de voro barn. Deras vänskap var -- säger Ericus
Olai -- som Herodis' vänskap och Pilati, då Kristus
skulle korsfästas.

Under sådan vänskap förflöt julhelgen, medan marsken
satt i fängelse och hans dotter begrät så väl hans
som sitt eget öde.

Marsken mottog underrättelsen om sin förestående död
med manligt lugn. Intet ord af bitterhet eller agg
gick öfver hans mun. Säkert fans i den ädle mannens
sinne -- han som så val kände sin tids förhållanden och
dess hufvudpersoner -- endast utrymme för medlidande
med konungen, hvars olycka han förutsåg. Och
man måste medgifva, att Birger var slagen med
blindhet. Hertigarne anklagade marsken. Voro nu dessa
anklagelser sanna, så hade ju marsken uppoffrat sina
anhörigas, sin egen mågs fördelar för konungens. Men
derpå tänkte icke Birger.

Dagen före den, som var bestämd till hans död,
upprättade Thorkel Knutsson sitt testamente. Det gör
ett godt intryck att genomläsa den ädle mannens sista
vilja, sådan hon ligger uttryckt i hans testamente,
hvilket vi ännu ega i behåll. Man känner liksom en
flägt af det sinnes lugn, som rådde hos marsken, då han
dikterade det, och de kungliga brödernes onda vilja,
deras otacksamhet mot den faderlige vännen framstå
då ännu mörkare.

Till Gråbrödraklostret i Stockholm, i hvars heliga
jord han önskade få sin lägerstad vid sidan af sin
bortgångne konung, Magnus Ladulås, skänkte han gården
Thyll; lika så erhöllo domkyrkorna i Upsala, Vesterås,
Skara och Strengnäs hvardera en af marskens gårdar;
dessutom erhåller Clara kloster samt åtskilliga andra
kyrkor och fromma inrättningar så väl jord som
penningar.

Till verkställare af sitt testamente utnämner han
biskoparne i de ofvan nämnda stiften, med undantag
af erkestiftet, enär der efter erkebiskop Nils
Allessons död ingen efterträdare ännu hunnit blifva
tillsatt. Jemte dessa förordnade han den ofvan nämnde
riddaren Folke Jonsson, riddaren Gudmar och Peter
Sigridsson, samt Christjern, slottsfogde i Stockholm,
att tillsammans med biskoparne fullgöra hans yttersta
vilja.

Testamentet slutar med en bön till konungen, att han
i sin

mildhet måtte stadfästa detsamma. »För så vidt som han
(konungen) har något minne af min tjenst, och jag har
något uträttat» -- sådana äro testamentets egna ord
-- »må han förlåta hvad jag kan hafva förbrutit och
gifva sin stadfästelse åt dessa mina förordnanden,
åt denna min yttersta vilja -- jag beder honom derom
af mitt innersta hjerta.»

Den 10 Februari randades, och fängelsets portar
öppnades för marsken. Han fördes ut till Södermalm,
och sedan han der åsett, huru hans graf gräfdes,
blef hans hufvud afhugget. Den döda kroppen nedlades
i grafven, och der fick han ligga »i heden<footnote>Oinvigd.</footnote> jord»
-- säger rimkrönikan -- »der bysens<footnote>Stadens.</footnote> fä gick och deras
fahjord», ända till litet före pingst.

Men marskens fränder och vänner läto uppföra ett
altare öfver grafven med ett kors och till dess
skydd ett tält, och en hvar som drog till eller ifrån
staden den vägen, gick in i tältet och båd framför
det lilla altaret en kort bön för den gamle marsk
Thorkel Knutsson.

Först vid pingsttiden lyckades man utverka konungens
tillstånd att få upptaga liket och föra det till
Gråmunkarnes kloster. Detta skedde den 22 Maj. Då
gingo alla stadens prester ut emot liket och förde
det i högtidlig procession till den utsedda hvilostaden.

Vi hafva sett det första skedet af Birgers regering,
sedan han blef myndig. Det kan sammanfattas i
några få ord: han uppoffrade sin och rikets bäste
man. Förhållandet mellan konungamakten och hertigarne
var något i vårt samhällsskick alldeles nytt, och
någon lag fans icke, som bestämde det. Marsken Thorkel
Knutsson ville ordna detta förhållande. Hertigarne
blefvo derigenom hans fiender, vunno konungen på sin
sida och undanröjde genom honom konungadömets bäste
och trognaste försvarare.

Nu stod konung Birger alldeles ensam. Han lefde
sjelf i den tron, att en ny tid af endast lycka
skulle börja för honom, och öfver sin förmyndares,
den faderlige vännens blodiga lik blickade han framåt
mot den kommande tiden. Men det finnes -- historien
visar oss det, om vi ej se det i det lif vi lefva --
det finnes en hämnande Gud. Birger skulle snart och
i rikt mått få erfara det.

Det var om hösten samma år, som marskens hufvud
föll. Vid Mormessan den 8 September drogo från skilda
håll skaror af riddare och svenner med ståtligt
följe fram på vägarna, som ledde till det gamla
folkungagodset Bjälbo.

Hertigarne Erik och Valdemar hade der anstält ett
stort gästabud, och icke mindre än fem af deras män
firade der sitt bröllop.

Mycken glädje och gamman rådde på Bjälbo, så länge
gästabudsdagarne varade. Visst skulle hon fröjda
sig, gamla Ingrid, konungaättens stammoder, om det
var henne tillåtet att se all den glans, som omgaf
hennes ridderliga ättlingar.

När gästabudsdagarne voro öfver, blef det åter tomt
på det gamla Bjälbo. De många riddarne och svennerne
och fruarna och tärnorna

drogo bort derifrån, och slutligen äfven hertigarne
sjelfva. Dock var det underligt att se, huru riddarne
och deras män endast i små hopar lemnade Bjälbo, och
ännu underligare var det, att alla de små hoparna,
ehuru på olika vägar, togo samma riktning, nämligen
norrut. Synbarligen handlade alla dessa beväpnade
skaror efter en förut öfverenskommen plan.

Och så var idet. Hertigarne hade gifvit dem befallning
att möta sig uppe i Södermanland på Hunhammar. Sjelfve
begåfvo de sig öfver dit, ledsagade endast af några
få män och i största tysthet. Att något vigtigt
var å bane, det var klart för alla, som bodde kring
Hunhammar, men hvad, det anade ingen och minst den
som det gälde. Det var konung Birger. Han höll
då hof på <i>Håtuna,</i> en gammal kungsgård, belägen
vester om Sigtunafjärden i trakten af det bekanta
Forn-Sigtuna. Man lärer ännu i dag kunna se lemningar
af murar efter det gamla slottet. Konung Birger hade
inlöst det från grefve Gerhard af Holstein, som fått
det med sin grefvinna, konung Valdemars dotter.

Här sätt konung Birger med sin drottning och sina barn
om hösten år 1306, då underrättelsen kom till honom
om brödernes gästabud på Bjälbo. Han sände genast bud
till dem och bad dem, sedan det åter blef tyst efter
de stora festligheterna på Bjälbo, gästa hos honom på
Håtuna. Men man hade hunnit till slutet af September,
och ännu hördes icke något af från hertigarne.

Då en dag -- det var den 29 September -- just som
konungen satt till bords, kom bud, att hertigarne
hade anländt. De hade från Hunhammar begifvit sig
sjövägen öfver Mälaren upp genom den af gammalt kända
segelleden Görfveln, Skarfven, Sigtunafjärden.

Konungen blef högligen glad öfver sina bröders
ankomst, och på det hjertligaste mottog han dem. Deras
män blefvo förda till särskilda herbergen, och dit
uppburos deras saker från båtarna. Sedan förflöt det
öfriga af dagen under skämtan och glädje, och intet
ondt ord vexlades hvarken mellan bröderna eller deras
män, så, att någon kunde ana oråd.

Men när det blef tyst om qvällen och alla hade gått
till hvila, då iklädde sig hertigarne och deras män
sina medförda vapen, och plötsligt uppstod der buller
och häftig rörelse på gården, och konungens folk,
som deraf väcktes, kunde tydligen urskilja slamret
af vapen och hastigt utdelade befallningar.

Någon strid kunde här ej komma i fråga. Konungens
folk var obeväpnadt, hertigarne och deras män voro
väpnade från hufvud till fot.

Sex riddare, sexton svenner af vapen och sjelfve
erkebiskopen <i>Nils Kettilsson,</i> som för tillfället befann
sig hos konungen, blefvo gripne och fängslade. Och
dernäst nedfördes konungen och drottningen och alla
deras barn. Alla blefvo de hertigarnes fångar.

Blott en af alla dem, man här hoppats kunna bemäktiga
sig, saknades. Det var konungens äldste son, den
blifvande konungen. Man sökte efter honom, men han
stod ej att finna, och då tiden skyndade, måste man
draga åstad med de fångar, man lyckats göra.

Tåget gick till Stockholm. Der ville hertigarne
insätta fångarne. Men slottsfogden vägrade att öppna
portarna, och fångarne fördes då till Nyköping. Kort
derefter bemäktigade sig Mats Kettilmundsson
Stockholm, och innan årets slut voro hertigarne herrar
öfver hela riket med undantag af Finland samt Kalmar
och Borgholm.

Medan allt detta tilldrog sig i Sverige, vilja vi se,
huru det gick med konungens äldste son, prins Magnus,
som undgick sina föräldrars öde om natten den 29
September.

På Håtuna fans bland konungens svit en rask, hurtig
och vaksam man vid namn <i>Arvid Småländing.</i> Han anade
oråd, fast ingen annan tänkte derpå, och gick ej till
hvila om qvällen. Så fort det nu blef tyst i gården
och det första ljudet af vapenskramlet nådde hans öra,
skyndade han till konungen. Hertigarnes folk var honom
dock för nära, för att han skulle kunnat rädda honom.

Beslutsamt ilade då den trogne tjenaren upp till
rummet, der junker Magnus låg och sof, ryckte honom
upp och bar honom på sina armar bort ifrån gården
på stigar, som voro omöjliga för hertigens män att
följa i mörkret.

Lyckan gynnade den modige mannen. Han drog oupptäckt
genom hela Sverige med sin dyrbara skyddsling och kom
slutligen inom Danmarks landamären. Här begaf han sig
genast till konung Erik Menved, och när han fann
konungen, gick han med konungasonen rakt fram till
högsätet och nedsatte honom på konungens knä, såsom
sed var, när man ville visa, att man sökte skydd.

Derefter berättade Arvid för konung Erik allt,
huru det tillgått deruppe på Håtuna hos hans svåger,
konung Birger, och tårarne runno honom dervid utför
kinderna. Äfven på konung Erik gjorde den ärlige
mannens enkla berättelse ett djupt intryck. Han
lofvade att icke glömma sin svåger, och systersonen
fick sitta qvar på hans knä. Det var ett tecken, att
han upptog honom under sitt skydd som sin fosterson.

Och konung Erik höll ord. Han började genast rusta,
och fram mot julen stod han med en här i Sverige.

Hertigarne kunde väl förstå, hvarifrån Birger skulle
vinna säkraste hjelpen, äfven om de icke genast fingo
underrättelser om Erik Menveds rustningar. Och de voro
ingalunda overksamma för att vederbörligen kunna möta
denna fara. Det var gifvet, att de dervid i främsta
rummet skulle vända sina tankar på Norge.

Det är märkligt, att häfderna hafva ingenting att
förmäla om, att någonting i Sverige gjordes till
försvar för den fängslade konungen. Ingen röst
hördes, ingen arm höjdes till förmån för honom. Var
man då så helt och hållet genomträngd af ovilja öfver
konungens uppträdande mot den gamle Thorkel Knutsson,
att konungen i hela sitt rike icke egde en enda,
som ville uppträda för hans sak?

Det första hertigarne nu gjorde var att skrifva till
konung Hakons rådsherrar samt de förnämste männen
i Norge. De uppmanade dem att framhålla för konung
Hakon vanskligheten af det ingångna

förlikningsfördraget med Danmark, och huru ovisligen
handladt det vore, om han aflägsnade från sig de
fredlöse danske herrarne, som vore hans sanna vänner.

Brefvet verkade hvad det kunde, men emellertid stod
kriget för dörren här hemma. Man väntade dagligen
att danska hären skulle inbryta öfver gränsen, och
hertigarne hade dragit tillsammans en här och ryckt
ned åt landet för att möta fienden.

Det ligger i den af Ätra-ån genomflutna
<sp>Frölunda</sp> socken nere i södra Vestergötland en gård,
som heter <i>Kinnahus</i> eller <i>Kinnaholm.</i> Den var fordom
befästad och ansågs som en gränsfästning mot Danmark,
så länge detta rike egde Halland. Till detta Kinnahus
drogo hertigarne, emedan de trodde att danska hären
der i närheten skulle inbryta i riket.

Härutinnan bedrogo de sig dock. Konung Erik Menved
tog en annan väg, och hertigarne lemnade då Kinnahus
och begåfvo sig med hären till <i>Bogesundr</i><footnote>
Nu <i>Ulricehamn</i> vid norra ändan af sjön <sp>Åsunden</sp>.</footnote>.

När de här hade legat någon tid -- det kunde vara
vid pass åtta dagar -- fingo de se danska hären komma
tågande. På en mils afstånd från hertigarne stannade
konung Erik, och man kunde tydligt se, att hans här
var jemnstark med hertigarnes, liksom på densammas
rörelser, att den var anförd af härförare, fullt
jemförliga med hertigarne.

Det kom emellertid ej till någon afgörande
strid. Orsaken dertill är väl omöjlig att uppgifva,
men den stränga vintern förlamade alla rörelser och
medvetandet om likhet i krafter och duglighet var
ömsesidigt i båda härarna. Hårdare vinter än det var
det året hade man ej på länge haft. Hela Östersjön
låg tillfrusen från Lifland och Finska viken ända
till sundet. På det sistnämnda stället skall isen
hafva varit -- säges det -- femton alnar tjock och under
hela fjorton veckorna skall den hafva bildat en fast
brygga mellan Sverige och de danska öarna. Kölden
var så stark -- heter det i isländska anteckningar --
att män gingo från Rostock till Danmark öfver Öresund
på isen.

Vi finna det derför helt naturligt, att en så
skarp köld skulle vara af ett menligt inflytande på
krigsrörelserna och att man på ömse sidor skulle vara
benägen för stillestånd, i synnerhet som stridens
utgång af förut nämnda skäl var tvifvelaktig. Ett
stillestånd blef alltså slutet till nästkommande jul.

En dansk författare gifver vid handen, att Erik
Menved framlagt åtskilliga förslag till förlikning
mellan hertigarne och deras broder, hvilka förslag
hertigarne skulle under stilleståndstiden öfverväga
och vid dess slut låta konung Erik veta sin mening
om dem. Huru härmed förhäller sig, vet man dock
icke. Emellertid tänkte hertigarne på ingenting mindre
än en fredlig uppgörelse med den fångne konungen, för
så vidt han icke varit sinnad att till dem öfverlåta
hela riket. Ty

att vinna detta, att behålla och befästa hvad de redan
i sjelfva verket egde, det var hertigarnes syftemål,
och i öfverensstämmelse dermed stå alla deras
handlingar under året 1307. Hertig Eriks skaplynne
var också af den art, att han ej gerna lemnade ett
påbegynt arbete. Fasthet i viljan, raskhet och kraft
i beslut och handling samt ett djerft begagnande af
hvarje tillfälle, som gynnade hans planer, äro de
mest framstående dragen för honom.

Inom riket sökte hertigarne genom beviljade friheter
och förlänande af jordagods vinna prelaternes liksom
de stores tillgifvenhet, och under hela året 1307
finna vi dem i ständig verksamhet, dragande omkring
i landet från Upland ned uti Småland. Men de nöjde
sig ej med att försäkra sig om anhängare inom riket;
de kastade sina blickar äfven till grannrikena.

Hertig Erik begaf sig sjelf till Norge och lyckades
der fullkomligt stadfästa det goda förhållandet till
detta rikes konung samt åter uppröra den gamla striden
mellan Norge och Danmark om de danske fredlöse.

Men äfven inom Danmark lyckades hertigarne vinna en
bundsförvandt.

Vi böra kasta en blick på den inre ställningen inom
detta rike för att rätt fatta den omständigheten, huru
det kunde lyckas hertigarne att der vinna anhängare.

Erik Menved var blott tolf år gammal, när olyckan
inträffade med hans fader om S:t Ceciliae natt år
1286 i ladan vid Finderup, och vi påminna oss, huru
modigt den unge konungen bjöd mördaren att rymma af
landet ut samt huru desse fingo skydd och hjelp hos
konungen i Norge och sedermera med de förfärligaste
härjningar hemsökte sitt fädernesland.

Men icke nog med detta onda. En ny strid uppstod
mellan konungen och erkebiskopen. De andlige och
de verldslige herrarne sökte hvar för sig inkräkta
på konungamakten, och presternes hufvudman var i
konung Menveds dagar <i>Johan Grand,</i> liksom sin slägting
Jakob Erlandsson hörande till den <sp>Skjalm-Hvideska</sp>
slägten.

Johan Grand var af konungen och hans moder <i>Agnes,</i>
som jemte hertig Valdemar af Söderjutland<footnote>Sleswig.</footnote> var
rikets förmyndare, misstänkt för delaktighet i
mordet på Erik Glipping, och först sedan han genom
en högtidlig ed svurit sig fri från denna misstanke,
gåfvo konungen och enkedrottningen sitt bifall till
hans val. Knappt hade han dock blifvit erkebiskop,
förr än han uppenbart stälde sig i förbindelse med
konungen i Norge och de fredlöse herrarne, och lät
till och med de senare uppbygga på biskopens grund
fästet Hunehals samt utfästade kyrkans bann och
egendomens förlust för de bönder, som vågade hjelpa
konung Erik mot de fredlöse.

Till slut visste konungen intet bättre medel än att
taga den

trotsige erkebiskopen till fånga. Denne hade gått så långt
i sitt hat mot konungen, att han låtit uppgräfva liken
af de män, som fallit för sin konung, och kasta dem i
hafvet. Konungens broder, hertig Christofer, var den
som verkstälde erkebiskopens fängslande. Emellertid
anklagades konungen i Rom, erkebiskopen lyckades
undkomma ur sitt hårda fängelse i Bornholm, och påfven
gaf det utslag, att konungen skulle betala 49,000
marker lödigt silfver i böter och riket beläggas
med interdikt, tills summan var betald, hvaremot
erkebiskopen förklarades helt och hållet oskyldig.

För att mildra de hårda vilkoren skref konungen till
påfven ett ödmjukt och försonande bref. »Jag beder
eders helighet» -- säger konungen -- »barmherteligen
antaga mig, på det att icke hela riket må förderfvas
och folket gå förloradt. Ty de äro blotta får,
hvad hafva de gjort? Låt S:t Peders svärd stickas i
skidan, och Kristi ståthållare eller rättare Kristus
sjelf läka mitt öra, att jag åter må blifva en
medlem af Kristi kyrka och få höra Guds ord. Hvad
som helst eders helighet lägger på min skuldra,
som jag kan bära, skall jag ej undandraga mig,
om det än är aldrig så hårdt. Hvad skall jag
säga mera? Tala, herre, och din tjenare lyder!»

Så skref på den tiden en konung till kristenhetens
öfverhufvud! -- Konungens bref hade dock önskad
verkan. Böterna nedsattes till 10,000 marker och
interdiktet upphäfdes. Johan Grand bortflyttades
från Lunds erkebiskopsstol till Riga, på det han --
som en dansk historieskrifvare<footnote>Hvitfeld.</footnote> uttrycker sig --
»icke måtte sitta kungen som senap i näsan», och
<i>Isarnus</i> blef erkebiskop i Lund<footnote>
Erkebiskop Johan Grand ville dock ej mottaga
erkebiskopsstolen i Riga, utan uppehöll sig fyra år
i Paris, tills han blef erkebiskop i Bremen. Han dog
år 1326 i staden <i>Avignon</i> i Frankrike, der han gjorde
ett besök hos påfven.</footnote>.

Under sådana inre förhållanden i sitt rike hade
konung Erik likväl öppen blick för sin frändes nöd
och var ej sen att draga svärdet till hans bistånd.

Men det fans i Danmark en man, som stod till sin
konung ungefärligen i samma förhållande som de svenske
hertigarne till Birger. Liksom desse brann han af
begär att vinna sin broders krona och var i afseende
på medlen lika litet nogräknad, men stod dock vida
under de svenske hertigarne i många goda egenskaper,
som de egde. Det var den danske konungens broder,
hertig Christofer.

Han hade varit sin broder konungen behjelplig i
striden mot Johan Grand och hade derför erhållit
södra Halland och Samsö såsom hertigdöme i utbyte
mot Estland. Öfver hufvud hade ingen misshällighet
af större betydenhet visat sig mellan bröderna,
och konungen gaf sin broder det nämnda hertigdömet
(Halland) såsom ärftlig besittning för sig och i
efterkommande för att ytterligare vinna honom. Men
knappt hade Christofer gifvit sin broder de heligaste,
med ed bekräftade

försäkringar, förr än han ingick ett hemligt förbund
med de svenske hertigarne.

På <i>Motorp</i> afslöts mellan Christofer, Erik och Valdemar
detta förbund om Lördagen den 6 Maj 1307. »Med
fyra hundra jernklädda ryttare lofvade de svenske
hertigarne att bistå Christofer mot hans broder Erik
Menved, samt på allt sätt hjelpa honom att vinna
Danmarks krona och rike. De skulle vidare biträda
hertigen att i Skåne eller på annat beqvämt ställe
uppföra tre fästen, och blefve hertigen förlustig
Halland och sina gods i Danmark, skulle han af de
svenske hertigarne erhålla Konghälla eller Lödöse
samt ett tusen marker svenska penningar inom tolf
veckor från den dag, han hade mottagit slottet. De
svenske hertigarne förbundo sig att skyndsamt komma
Christofer till hjelp, om han anfölls, samt åtminstone
en af dem leda krigsrörelserna. Icke heller skulle
Erik och Valdemar upphöra att bekriga Danmark, förr
än Christofer vunnit sin afsigt.

Den gjorda öfverenskommelsen besvors med de heligaste
eder, och hertigarne underkastade sig påfvens bann,
om de bröto mot densamma.

Sedan så var aftaladt och bebrefvadt med den
danske konungens broder, skilde sig de svenske
hertigarne. Valdemar for till Tyskland.

Det sades, att hertigen for pilgrimsfärd, men det
var blott en förevändning. Hans verkliga ärende var
att samla främmande trupper, och derutinnan lyckades
han äfven. Med åtta hundra fullt beväpnade ryttare
återvände han till Sverige.

Hertig Erik drog till Norge. Han ville der hemta sin
brud, samt gjorde till den ändan stora tillrustningar
i Konghälla för brudens emottagande. Vid <i>Kragö</i><footnote>
Nu Kragerö, en ö utanför Kristiania.</footnote>
mötte honom den norske konungen.

När hertig Erik då framfört sitt ärende, sade konung
Hakon, att han ville hafva åter Varberg af hertigen,
innan giftermålet ginge i fullbordan; men hertig Erik
vägrade, och derpå skildes konungen och hertigen
åt, och den senare drog åter till Konghälla, der
han med sina män förlustade sig vid det tillredda
bröllopsgästabudet.

Detta uppträde mellan Erik och hans blifvade
svärfader hade dock intet störande inflytande på
det goda förhållandet mellan honom och hertigarne
i allmänhet. I December månad slöts mellan dem en
förening, enligt hvilken konung Hakon försträckte
hertigarne ett tusen marker rent silfver och ett
tusen marker gammalt norskt mynt samt ledungsgärden
och landsskylden för året från Elfvarsyssel och
Ranrike. Ingendera skulle utan den andres vetskap med
konungen af Danmark ingå någon fred eller förlikning.

Emellertid kom Valdemar hem med sina värfvade ryttare,
och Erik sammandrog från Upland, Östergötland och
Småland en utsökt här.

Så var året förlidet och stilleståndstiden, och julen
kom, då hertigarne skulle lemna konung Erik det äskade
svaret på hans

förlikningsförslag; men hertigarne började kriget å nyo
och gjorde då ett härjande infall i Skåne.

När konung Erik om julen fick dessa tidender, drog
han öfver sundet att möta hertigarne, men led redan
i början en sådan förlust, att han måste uppskjuta
krigståget. Han hade nämligen i <i>Örkeljunga</i> i <sp>norra
Åsbo</sp> härad låtit uppföra ett förrådshus, dit rikliga
lifsmedel voro sammanförda, och helt och hållet
okunnig om det förhållande, hvari hans broder stod
till hans fiender, hade han gifvit honom i uppdrag
att försvara denna del af landet.

På detta förrådshus hade hertig Erik sitt ögonmärke,
inseende vigten af att bemäktiga sig detsamma,
och ryckte derför med sitt folk skyndsamt mot
Christofer. Naturligtvis kom här ingen strid i
fråga. Christofer gaf sig fången med allt sitt folk,
och de rika förråden föllo i hertigarnes händer.

Derefter drogo Erik och Valdemar vidare in i Skåne,
härjande och brännande öfverallt. Juldagen hvilade
de öfver i Gräfvie i <sp>Oxie härad</sp>.

Derpå drogo hertigarne åter norrut in i Halland,
men »med godan frid och utan brand, förty det hörde
Christofer till». -- »Jag vill ej bränna för någon
man här bor» -- skall hertig Erik hafva sagt -- »han
är min vän, som jag tror.» Dock är det föga troligt,
att de kunde hindra det främmande krigsfolket att
plundra hos bönderna.

Ifrån Halland begåfvo sig hertigarne till Sverige
igen, och hade de så gifvit den danske konungen godt
besked på hans förlikningsförslag.

Här hemma förlades de främmande ryttarne i
städerna. Men utländingarne ville ej gerna veta af,
att de befunno sig utom kriget. De togo med våld,
hvad de ansågo sig behöfva, och drogo omkring i bygden
på gästning hos bönderna, ehuru gästabudet var ganska
snarlikt en plundring.

Dock hade hertigarne sörjt för deras
underhåll. Köpstadsmännen skulle underhålla ryttarne
och bönderne deras hästar.

Bönderne började till slut blifva utledsna på »det
tyska packet», och det hände helt visst på flera
ställen, hvad som rimkrönikan berättar om bönderna i
Söderköpingstrakten, att »de blefvo stickne och vrede
och slogo en af Tyskarne.» När detta blef bekant i
Söderköping -- berättar krönikan vidare -- rusade hela
ryttarehopen till vapen och drog emot bönderna.

En strid skall då hafva stått mellan de tyska ryttarna
och bönderna, hvaruti de senare lågo under.

Julen år 1307, medan hertigarne drucko julölet nere
i Gräfvie, sutto deras broder konung Birger och hans
drottning på Nyköpings hus. Deras fängelse var icke
hårdt, ehuru de lefde under sträng bevakning.

Men när hertigarne återkommit till Sverige, började
de förändra tankar i afseende på sin fångne broder.
De började finna, att fred

med Danmark ej stod att vinna, så länge Birger satt
i fängelse, och om genom lyckans oförutsedda skiften
den danske konungen skulle blifva i stånd att tvinga
dem till förlikning, var det ganska klart, att deras
vilkor ingalunda skulle vinna derpå.

De beslöto derför att sjelfve inleda förlikningen
med sin broder, öfvertygade om att de sålunda skulle
kunna betinga sig de största fördelarne. Och i fastan
år 1308 gjordes en dagtingan med Birger. »Efter
påsken» -- säger rimkrönikan -- »kommo riksens råd till
Nyköping och gingo upp i slottet, der konungen var,
för att höra hans svar, om han ville gå in på hvad
de öfverenskommit. Och konungen antog de förelagda
vilkoren.»

Den 26 Mars hölls ett herremöte i Örebro, och der
stadfästades Nyköpings dagtingan. Dess innehåll är
sådant, att hertigarne skulle förefalla oss allt
för enfaldige, om de ens ett ögonblick kunnat tro,
det Birger skulle hålla de i densamma föreskrifna
vilkoren. »Allt det förflutna skulle vara glömdt,
alla hertigarnes eder och förpligtelser till konungen
deruti inbegripna. Konungen underkastade sig helt
och hållet sina bröders välbehag och nöjde sig med
den lott af riket, huru liten den än måtte vara,
som de ville tilldela honom. Allt skulle konungen
obrottsligen hålla, och om han i någon måtto bröte
emot denna dagtingan, skulle han underkasta sig
kyrkans bann och aga, efter som af hertigarne
tillsatte män profvade skäligt. Bröt han deremot,
skulle han hafva förverkat sin andel af riket, alla
hans män vara fridlösta från sin ed, och lika så
hertigarne icke vara förpligtade att fullgöra något
af hvad de lofvat.»

Och sådana vilkor blefvo af konung Birger antagna och
besvurna. »Han svor vid den Krist, som himmel skapat,
löf och qvist och uppå det helga bröd, Guds lekama
och död.»

<i>Svantepolk Knutsson, Carl Tydiske, Bengt Bosson</i> och
<i>Ragvald Puke</i> beseglade tillika med konungen denna
förskrifning. Biskop Bryniolf i Skara och dertill fyra
riddare utom de ofvan nämnda äfvensom sju andra af
rikets ädlingar och store undertecknade och beseglade
likaledes på konungens sida brefvet.

Kort derefter om sommaren begaf sig konung Birger
med sin drottning och sina barn ur riket. Han drog
först till Gotland och derifrån till Danmark till sin
svåger, som mottog honom med mycken frändkärlek. »Sörj
ej, Birger» -- skall den själsstarke och konungslige
Erik Menved hafva sagt -- »jag tager upp en skatt
af Danmark, och fullt visst tror jag mig det förmå,
att du skall återvinna Sveriges rike!»

I afseende på krigsrörelserna må nämnas, att ett
nytt tåg af Erik Menved egt rum samma sommar. Ett
nytt stillestånd hade då blifvit beramadt och ett nytt
möte utsatt att hållas näst före julen. Men detta möte
blef ej af. Sakerna togo deremot en annan vändning.

Hertigarne fingo en ny fiende.

<b>Krig med Norge.</b>

Kort efter det ingångna stilleståndet med Danmark
kom bud och bref från konungen i Norge till hertig
Erik. Konung Hakon bad hertigen möta sig vid elfven<footnote>Göta elf</footnote>
strax vid Konghälla.

På <i>Munkholmen</i> strax vester om den nuvarande staden
Kongelf möttes konungen och hertigen. Konung Hakon
begärde här af hertigen att återfå sina slott. De
voro gifna hertigarne, medan de befunno sig i
nöd och landsflyktiga ur sitt rike, nu innehade
de sjelfve detta rike, och konungens fordran var
alltså ganska billig. Men de fyra slotten -- de voro,
som vi veta, Konghällas, Nicklaborgs, Hunehals'
och Varbergs -- vägde mycket i hertig Eriks hand. Han
ville ej återlemna dem. Trolofningen med den norska
konungadottern fick hellre fara, än Erik lemnade de
fasta slotten.

Denna hertigens vägran hade den norske konungen
förutsett, och det var derför hans plan att så fort
hertigen ifrån Munkholmen kommit öfver till Konghälla
-- dit konungen tog för gifvet att han skulle begifva
sig -- genast kringränna staden och fästet samt tvinga
hertigen att gifva med sig.

Konungens afsigt blef emellertid bekant för hertigen,
så att han tog en annan väg.

På Nicklaborg var herr <i>Sigge,</i> en rask och tapper man,
af hertigarna satt till slottshöfding, och han häfdade
nu sitt rykte. Ty konung Hakon drog med sin här -- »en
mäkta klubbahär» -- för slottet och belägrade det under
fem veckors tid utan att kunna taga det, hvartill,
utom slottshöfdingens duglighet, äfven bidrogo de
rikliga förråd, hvarmed hertig Erik försett detsamma.

Denna motgång gjorde konung Hakon bekymmer, men
grefve Jakob af Halland var der, »och han stack det
i konungens öra», hvad han skulle göra.

Strax utanför Konghällas slott låg en liten holme
i elfven med en hög klippa. På denna klippa rådde
grefve Jakob konung Hakon att uppföra ett fäste,
som skulle på en gång vara en ständig nagel i ögat på
innehafvaren af Konghälla slott och tillika försvåra
tillförseln dit. Och konung Hakon följde grefve Jakobs
råd, och så uppstod <i>Bohus slott</i><footnote>
Man känner ej rätt härledningen af Bohus' namn. Det
är också af föga vigt att känna de olika gissningarne
derom. I urkunderna skrifves namnet både <sp>Baghahus</sp>
och <sp>Baghohus</sp>.</footnote>.
Det uppfördes visserligen till en början endast af
trä, men för de tidernas belägringskonst var det med
sitt ypperliga läge tillräckligt starkt. Grefve Jakob
af Halland4 blef höfvidsman på Bohus.

Då hertig Erik icke kunde uträtta något mot detta nya
fäste, ryckte han, »sedan vintern lagt broar öfver
strömmar och kärr, så att man kunde på dem både rida
och gå», med sin här in i Norge. Öfver

allt, hvar han drog fram, brandskattade han folket
och brände och sköflade de bygder, der ej den utskrifna
skatten kunde fullgöras.

Så framträngde han ända till staden Opslo, utan att
heller der röna något motstånd. Han utskref af staden
och landet der omkring betydliga gärder i matvaror
till härens underhålll. »Staden var då mycket rik, och
hvad hertigen befalde, sökte dess invånare fullgöra,
ty de hade intet annat val. De brygde och bakade
dag och natt och redde kost, så att intet måtte
fattas. Af landet togo de svin och nöt, hästfoder,
så att intet tröt.»

På andra sidan Opsloviken låg slottet <i>Akershus.</i> Dit
drog hertigen från Opslo och belägrade det. Men det
kom en här af Norrmän, tre tusen man stark, nedtagande
till slottets och stadens undsättning.

Vid pass en mil norr om staden gick en bro öfver
strömmen, hvilken sedermera förbi Akershus utföll uti
Opslofjärden. Häröfver framtågade den norska hären,
men hertig Erik var ej sen att möta.

Så snart hertigen och hans män blefvo Norrmännen
varse, stego de till häst och redo ut emot dem. Der
blef en kort strid. »Såsom gräset faller för bondens
lia, så föllo Norrmännen, och såsom det lägges på
hässja<footnote>
Hässja är en benämning, som för vissa landskap är
alldeles obekant. Det är en ställning af trä, hvarpå
höet lägges för att torka, och begagnas företrädesvis
i de nordligare landskapen.</footnote>, så drog man dem samman i kast.»

Men hertigen var sjuk. Han hade redan före detta
sammandrabbande med Norrmännen haft känningar af
sjukdomen, men likväl af en läkare, som han hade med
sig, erhållit bot. Nu kände han »att sjukdomen icke
var mjuk och började rädas för dödsens svek». Han
började då längta hem till sitt land, i synnerhet
som hans sjukdom äfven gjorde det vådligt att längre
dröja i hjertat af det fiendtliga landet.

Han anträdde derför med sitt folk återtåget, härjande
och brännande öfver allt, der man ej underkastade
sig.

Det var i början på år 1309, som hertig Erik
återvände till Sverige.

Norrmännen tyckte sig hafva lidit mycken smälek af
hertig Eriks framfart i deras land. De samlade sig
derför och drogo in i Dalsland. En afdelning anfördes
af riddaren <i>Johan Jönsson.</i> Han for fram med härjande
och brännande, och ansågo sig Norrmännen utöfva
fullgod vedergällning. Ett härad brändes så, att
der fans ej ett hus qvar, sedan Norrmännen dragit
derifrån. Denna afdelning kom efter fullbordadt
plundringståg lyckligt hem till sitt land igen; men
mindre lyckligt gick det för den andra afdelningen
under <i>Holger Baat.</i> Han drog också ned åt Dala med
en stor skara Norrmän och plundrade och brände. De
voro redan stadde på återtåg med ett stort byte af fä,
får och svin, som de drefvo framför sig, viljande föra
dem öfver bergen hem till sig; då hördes plötsligt,
der de framtågade nedanför en

skog, ljud liksom af en annalkande ryttarhop. »Der
kommer hertigen, der kommer hertigen» -- började folket
ropa. Herr Holger sade dock helt lugn: »Hvad veta
vi, om det är han; det vare nu hvem det vara må,
så hoppas jag att det skall väl oss gå.» Höfdingens
lugn gjorde väl hvad det kunde, men alldeles utan
sorg blef folket emellertid icke.

Det var dock icke hertigen, utan fogden på Dalaborg,
som kom ridande, men han förde hertigens banér. En
kort strid uppstod, men Norrmännen började snart
fly. Holger Baats uppmaningar och föredöme hejdade
dock de flyende och gjorde segern ännu en stund
oviss för Svenskarne. Norrmännen samlade sig uppå en
vall. Men fogden på Dalaborg och hans folk anföll
dem med oemotståndlig tapperhet. Slutligen vunno
Svenskarne en afgjord seger, och Norrmännen »tackade
Gud, att skogen var dem så när».

Vid nästa pingsttid redde konung Hakon i Norge ut
sin flotta. Han ämnade sig ned till Danmark, troddes
det. Flottan blef dock stormdrifven in på bohuslänska
skären och in i <i>Kalfsund.</i>

Länge hade den norska flottan emellertid icke legat
der, förr än hertig Erik kom öfver henne. Nu började
en annan lek. Hertig Erik tog hvilka fartyg han i
hast kunde fa, skipade sina män på dem, och så rodde
de ut mot Norrmännen.

Svenskarne vunno sju skepp, och mycket folk föll
på Norrmännens sida. Men hertig Erik förlorade i
den striden en af sina tappraste män, herr <i>Johan
Jönsson.</i> Hertigen sörjde mycket den döde riddaren,
ty han var en dugande man.

De buro riddarens lik till Barfotamunkarnes kloster
i Skara, der det blef begrafvet i närvaro af många
förnämliga män.

Ett nytt anfall på Norrmännen misslyckades. Hertigen
samlade så många fartyg han kunde komma öfver och
förordnade <i>Mats Christensson, Mats Algotsson</i> och
<i>Erengisle af Skara</i> till höfdingar öfver fartygen och
det tillärnade anfallet.

Norrmännen voro dock nu beredda på anfallet och
insågo väl, när de svenske kommo roende, hvilka
stora fördelar de egde öfver dem. Deras fartyg voro
mycket större och högre, dessutom till antalet långt
öfverlägsna Svenskarnes. Också var passet trångt,
så att den lilla svenska flottan kunde der helt och
hållet inklämmas och förstöras.

Modigt rodde Svenskarne framåt. Men striden var för
olika och de stora norska skeppen inklämde Svenskarne
mellan sig och klipporna, så att utgången på striden
ej länge blef oviss, i synnerhet som strandinvånarne
skyndat till och från klipporna nedkastat stora stenar
på Svenskarne. Dessas skepp blefvo tagna, och de få,
som gjordes till fångar, fördes upp i land och höggos
sönder i små stycken, »att ej låg der ett stycke,
som det andra låg».

Konung Hakon var ej sjelf närvarande vid dessa
strider. Han hade seglat ned till Köpenhamn, der
vigtiga saker uppgjordes, som vi snart få se. Det var
på återvägen derifrån som han fick underrättelse om
tilldragelserna i Kalfsund.

Det sades att Norrmännen ville göra ett anfall på
Sverige. Hertig Erik beslöt då att göra ett nytt
inbrott i Norge, helst som det sades med mycken
visshet, att Norrmännen nu ville bida och våga en
strid mot honom.

Icke dess mindre flydde Norrmännen, när hertigen
kom antågande, hals öfver hufvud. De hade huggit
bråtar i skogen och menade sig der bakom kunna möta
hertigen. Men när Svenskarne kommo, flydde Norrmännen,
så att de förra kunde utan svårighet tränga igenom. Så
kom hertigen till Ljunga, en gård, som tillhörde
<i>Thord Unge.</i>

Der hvilade hertigen ut något litet med sitt folk,
medan Norrmännen utrymde sina bygder, så att hela
landet vidt omkring stod öde, »som om der hade varit
en onder död». Hvar Svenskarne drogo fram, kunde de
ej råka på en menniska.

Hertigen utskickade då från Ljunga tjugu man med goda
hästar, hvilka skulle rida omkring och utspana hvar
bönderne funnos. När den lilla ryttarflocken hade
ridit ett stycke och kommit under ett högt berg,
blef den plötsligt öfverfallen af bönderna. Desse
hade samlat sig deruppe på berget, der de hade en
vidsträckt utsigt öfver landet och kunde fjerran ifrån
se, hvad Svenskarne företogo. Då de nu fingo se de få
ryttarne komma dragandes nere vid foten af berget,
störtade de ned på dem. <i>Ivar Blå,</i> en af hertigens
män, stupade och vid hans sida tre andra. De öfrige
lyckades undkomma till hertigen.

Så fort hertigen fick dessa tidender, gaf han
befallning att sitta upp. Nu visste man, hvar
Norrmännen funnos, nu skulle man få en ordentlig
strid. Och hertigen drog ut, och de redo länge,
väntande på ett anfall af Norrmännen. Men ingen hördes
af. Norrmännen flydde undan så väl här som öfver allt,
der Svenskarne drogo fram.

Då drog hertigen åter hem igen till Sverige,
der en annan lek väntade honom.

<b>Mötet i Köpenhamn.</b>

Huru det än var, så voro hertigarne kärare för folket
än deras broder konungen, som nu var landsflyktig
i Danmark. Mycket bidrog dertill hertigarnes, i
synnerhet hertig Eriks, raskhet och många utmärkta
egenskaper. Faderns skaplynne visade sig mera ha
gått i arf på den andre sonen i ordningen än på den
förste, och den der hurtigheten, det der karlavulna
lynnet, det har alltid, äfven om haft olyckor
med sig i spåren, varit ett föremål för Svenskens
beundran. Det är visserligen att märka, det största
delen af de stora loforden öfver hertigarne kommit
från deras anhängare, men det är å den andra sidan
lika märkeligt, att konungens anhängare äro alldeles
tyste. Det visar att massan af folket hängde vid
hertig Erik och den yngste brodern.

Det väckte mycken oro, när man fick veta att
konungen dragit ur landet. Vi hafva sett, huru detta
hans steg bedömdes och hurudant tal derom gick bland
folket. Det dröjde ej länge, förr än detta

tal kom för Birgers öron, der han vistades hos sin
svåger i Danmark, och på våren år 1309 kom konung
Birgers kapellan <i>Andreas</i> till Sverige för att
tillkännagifva för biskoparne i Skara och Linköping
konungens skrifvelse till påfven om orättmätigheten af
deras domsrätt öfver honom, hvarjemte konungen sjelf
skref till erkebiskop Nils Kettilsson i samma ärende,
utbedjande sig dennes råd, hvad han ansåg vara för
konungen gagneligast.

Konungens i skrifvelse till påfven anföra vi här.

»Det har» -- skrifver han -- »genom trovärdiga och
ärevördiga män kommit till min kunskap, att biskop
Bryniolf i Skara och biskop Knut i Linköping vilja
låta kyrkans dom gå öfver mig, emedan jag skall
hafva svårt förbrutit mig mot mina bröder och icke
hållit det upprättade fördraget mellan mig och
dem. Vid Gud och mitt samvete svär jag, att jag icke
vet mig skyldig till något brott emot mina bröder,
och de nämnde biskoparne kan jag icke erkänna som
mina domare. Flera orsaker förefinnas att göra dem
misstänkte. De äro mina bröder förbundne med tro och
huldhet, de göra hvarken i det ena eller andra något,
som är emot mina bröders vilja, och äro i råd och dåd
deras män. Onde rådgifvare hafva kommit mina bröder
att trakta efter min krona, såsom jag af erfarenheten
har rönt. Många andra skäl till misstankar finnas
äfven, och jag både kan och vill i sinom tid och på
sitt ställe framlägga dem allesammans. På det att
de nämde biskoparne icke måtte leda sina hotelser i
verkställighet och företaga något emot mig, ehuru de
med full rätt ej kunna det, hänskjuter jag min sak
under romerska stolens skydd.»

Konungens vittnen, hvilka tillika med honom
underskrifvit och med sina signet stadfäst denna
skrifvelse, voro: konung Erik Menved, biskoparne
<i>Christian</i> af Ribe, <i>Peder</i> af Viborg och <i>Nicolaus</i> af
Burglöm samt konung Eriks kansler, <i>Brother.</i>

Häfderna nämna icke, hvilken verkan denna åtgärd af
konungen haft.

Andra förhållanden gjorde, att utsigterna snart
började ljusna för honom. Det var den utbrutna
oeningheten mellan hans bröder och konungen i
Norge. Den första följden af denna oenighet var ett
närmande mellan Danmark och Norge. Och så hölls
mötet i Köpenhamn den 17 Juli år 1309.

Vid midsommartiden hade sändebud från konung Hakon
kommit till Köpenhamn för att underhandla om fred och
förlikning med Danmarks konung. Dessa underhandlingar
bedrefvos raskt, och redan den i Juli voro
fredsvilkoren färdiga.

Kort derefter i medlet af Juli månad kom konung Hakon
sjelf till Köpenhamn och stadfästade då sjelf det
förut utarbetade samt af hans sändebud och danske
konungen undertecknade fredsförslaget.

»Till bekräftelse på freden» -- så lyder fredsslutet
-- »skulle konung Hakon gifva sin förstfödda äldsta
dotter Ingeborg till gemål åt konung Birgers äldste
son, junker Magnus, och Hakon skulle förklara denna

sin dotter för arfvinge till Norges krona, så vida
han fölle ifrån utan manliga ättlingar. Konungen af
Danmark förband sig att medverka till sin svåger
konung Birgers återinsättande i hans konungsliga
värdighet, men Birger skulle sjelf hos påfven utverka
tillstånd för sin son och prinsessan Ingeborg att med
hvarandra ingå äktenskap, emedan de voro inom fjerde
led beslägtade<footnote>
Nämligen från Valdemar Seier; se följande slägttafla:
<img>
Valdemar Seier
Erik plogpenning
Christofer
Ingeborg,
Erik Glipping
Magnus Lagabäter
Hakon
Märta,
Birger, k. i Sverige
Ingeborg.
junker Magnus.
</img>
</footnote>. Konung Erik skulle, så fort sig
göra lät, börja kriget mot de svenska hertigarne,
och konung Hakon icke ingå någon fred med dem, utan
att konungen af Danmark deruti vore inbegripen. --
I afseende på de fredlöse danske herrarne bestämdes,
att hustrurna och barnen till hufvudmännen i mordet
skulle återfå sina mödernegods, men dock utan att få
inkomma i riket, och, om konungen så äskade, skulle de
vara förbundne att inom ett år sälja dem. -- I vederlag
för norske konungens mödernegods skulle konung Erik
till honom lemna motsvarande gods i norra Halland, och
hvad som sedan återstod i de fyra nordliga häradena
i detta landskap intill Falkenbergs-ån skulle Hakon
innehafva såsom län af Danmark. Till yttermera visso
beslöts, att biskopen i Roskild och biskopen i Opslo
skulle ega rätt att utlysa kyrkans bann öfver den af
konungarne, som bröte denna dagtingan, den förre, om
det var konungen af Norge, och den senare, om det var
konungen af Danmark, som gjorde sig saker dertill.»

Sådant var hufvudinnehållet af det fredsslut, som
Norges och Danmarks konungar med hvarandra ingingo.

Det vät hertig Eriks trolofvade, som här gafs åt
den landsflyktige konungens son. Icke sporde man
prinsessan derom, men säkert var hon icke likgiltig
för denna förändring i sitt öde.

Någon tid efter nyssnämda möte i Köpenhamn var
Vårfrukyrkan i Opslo högtidligen smyckad, och en stor
skara af herrar och fruar begaf sig dit in. Konung
Hakon och hans gemål, drottning Eufemia, samt den
unga konungadottern Ingeborg gingo derin; dessutom
biskoparne <i>Helge</i> af Opslo och <i>Ingeld</i> af Hammer och en
stor skara af rikets herrar och män. Likaså inträdde
i kyrkan trenne danske herrar; det var biskop <i>Peder</i>
af Viborg, prosten <i>Johannes</i> af Odense och <i>Ingvar
Hjort.</i> De voro fullmäktige för junker Magnus.

Inför altaret framträdde biskop Peder af Viborg,
som förestälde brudgummen, och prinsessan
Ingeborg. Högtidligt vexlade de här

ringar och till bekräftelse på trolofningen lade
prinsessan sin hand i biskopens hand.

Sedermera uppsattes öfver trolofningen
ett skriftligt intyg, undertecknadt
och bekräftadt med konungens och de
trölofvades underskrifter och insegel.

Drottning Eufemia var den enda, hvilken -- såsom
urkunderna förmäla -- med oblida ögon åskådade detta
uppträde. Emot hennes vetskap och vilja hade konung
Hakon brutit förlofningen med hennes gunstling
hertig Erik, Hon kunde dock intet ändra i hvad som
var gjordt.

<b>Krig mellan Sverige och Danmark.<b>

Med en här, som skall uppgått till sextio tusen
man, hvaribland två tusen fem hundra jernklädde
ryttare och ett hundra riddare, ryckte konung Erik
om hösten i September månad år 1309 öfver gränsen
in i Småland. Konung Birger var med på tåget och
dessutom många både danska och tyska furstar, såsom
hertig <i>Valdemar</i> af Sleswig och <i>Nicolaus</i> <sp>af Werle</sp>
samt den tappre <i>Henrik Lejon</i> <sp>af Mecklenburg</sp>, som
i detta krig vid flera tillfällen på ett framstående
sätt utmärkte sig.

Konung Erik var mycket frikostig och öste ut silfver
med båda händer -- säger rimkrönikan. Den dagliga
kostnaden för hären skall hafva uppgått till tusen
mark silfver.

Hertigarne redo ned till gränsen. Men mot en sådan
öfvermakt var deras härhop allt för ringa. Att inlåta
sig i någon strid med hela fiendehären hade varit en
galenskap. De beslöto derför att undvika en öppen
strid, men i öfrigt, hvar och hur de kunde, göra
fienden afbräck.

De drogo sig derför så småningom tillbaka, men höllo
sig alltid i närheten af danska hären och undandrogo
densamma lifsmedel och foder samt voro alltid och
öfver allt till hands, der någon mindre afdelning af
Danskarne skilde sig från hufvudhären.

Så kommo hertigarne till <i>Vernamo</i> vid Lagaån. Här
mötte dem mindre goda tidningar. Konung Hakon hade
belägrat och intagit Konghäll. För att nu försäkra
sig, så mycket de kunde, mot ett befaradt anfall
från norska sidan delade hertigarne här sitt folk och
sände en del åt Vestergötland till Lödöse och Skara.

Med sin sålunda förminskade skara drogo sig hertigarne
ytterligare tillbaka.

I nuvarande <sp>Hakarps</sp> socken strax vester om Husqvarna
vid Husqvarna ströms utlopp i Vettern, der nu
Linköpingsvägen sammanstöter med den s. k. Holavägen,
låg på denna tid ett fäste, som sedermera ofta
nämnes i våra häfder. Det var <i>Rumlaborg.</i> Man kan
ännu tydligt se lemningarna efter tvänne skansar, af
hvilka den ena, Garpa skans, ligger på Husqvarna egor,
och den andra, Varpa skans, ligger på Branstorps egor
vid Grennavägen.

Här stannade hertigarne, men då konungshären kom,
drogo de vidare öfver Holaveden in i Östergötland. Der
togo de sitt hufvudläger vid Bjälbo, hvarifrån de
hoppades kunna med framgång leda försvaret. Holaveden
kunde endast passeras genom trånga pass, som på det
lättaste kunde försvaras äfven mot en mångdubbelt
större styrka. Dertill var trakten vida mer än nu
uppfyld af myrar och kärr, allt hinder för en med
dessa svårigheter obekant fiende, men oskattbara
fördelar för den, som visste att begagna sig af dem.

Danskarne hade emellertid bemäktigat sig Jönköping. De
hade der uppfört ett fäste af trä, som försågs med
lifsmedel och besättning. Konung Birger med sina
riddare och svenner stannade der.

Den danska hufvudhären fortsatte tåget mot Holaveden,
och vid byn <i>Svem</i> stötte de på hertigarnes folk. Men
en oförutsedd händelse inträffade här och var af den
menligaste inverkan på hertigarnes sak. Den tappre
Mats Kettilmundsson förde hertigarnes hufvudbanér. Som
denne nu red emot fienden, stupade hans häst mot
en sten. Riddaren kastades dervid ur sadeln, och
banérstången sprang i stycken. Detta var ett olyckligt
järtecken och fylde hertigarnes folk med skräck.

Försöket att göra fienden motstånd måste tills vidare
uppgifvas, och denna fick obehindradt tåga fram öfver
Holaveden och in i Östergötland. Hertigarne drogo norr
ut att se till Nyköpings och Stockholms slott, på det
dessa fästen måtte vara beredda att mottaga fienden.

Konungarne med danska hären genomtågade hela
Östergötland och ryckte genom Kolmorden in i det gamla
Svea välde. Här lade de sig framför Nyköping, i hopp
att bemäktiga sig detta för den tiden starka och väl
befästade slott. Belägringen gick långsamt. Slottet
var ett af de fastaste i riket och väl försedt med
lifsmedel samt egde en tillräcklig besättning under
befäl af tappra och pålitliga höfdingar. Hvarje
anfall af fienden afslogs raskt, och de ofullkomliga
belägringsanstalterna uträttade föga mot de starka
murarna.

Medan nu belägrings- och försvarsarbetet pågick
vid Nyköping, voro hertigarne icke overksamme i
Stockholm. Ett bref utfärdades den 31 Oktober till
Tiundalands inbyggare, hvari de anbefaldes att vid
straff af lif och gods under denna nöd komma Stockholm
till undsättning med lifsmedel, att nedsänka alla
fartyg af den storlek att de kunde föra tjugu man,
om fartygen ej behöfdes för att föra lifsmedel till
Stockholm, samt att utrusta en häst och en karl med
fulla vapen af hvarje <sp>hamn</sp><footnote>
<i>Hamn</i> var en underafdelning af häradet.</footnote>,
att natt och dag
vara redo påbud från hertigarne eller lagmannen,
Birger Pedersson.

Ifrån Stockholm, der Valdemar qvarstannade, begaf
sig hertig Erik till södra Sverige. När han kom
till Kalmar, möttes han der af nyvärfvadt folk från
Tyskland, som hade ditförts på tvänne skepp. Med
detta tyska manskap och förstärkningen, som stött
till från Varberg, tågade han upp mot Jönköping,
der han helt och hållet förstörde den af Danskarna
uppförda befästningen.

Ifrån Jönköping drog hertigen in i Vestergötland till
Axevalla. Här kallade han Vestgötärne tillsammans och
uppmanade dem att gripa till vapen, fast besluten att
häraf bida konungarne, hvarifrån de än måtte komma.

Då konung Erik, der han låg framför Nyköping,
fick underrättelse om att Jönköping var vunnet af
hertigen och att han låg färdig att möta honom i
Vestergötland, blef han bekymrad öfver återtåget och
beslöt att genast anträda detsamma.

Många sammanstämmande orsaker bidrogo att påskynda
verkställandet af detta beslut. Rimkrönikan
framställer dem i följande ord, som hon lägger i
konung Eriks mun: »här duger ej att längre bida»
-- skall han hafva sagt -- »jag har här legat sedan
Michelsmessan och allt intill julen och mistat folk
och guld, och intet är uträttadt. Folket längtar hädan
och vi hafva ödelagt landet häromkring, så att vi ej
kunna hålla oss här längre. Mig är huset nu så när,
som första dag jag kom hit»

Men vi hafva andra underrättelser, som tala om
förräderi och hemligt förstånd mellan de förnämsta
danska krigshöfdingarne och hertigarne. Om de
emellertid låtit besticka sig af hertigarne eller om
de låtit förmå sig af hertig Christofer -- hvilken,
som vi veta, var hertigarne hemligt tillgifven --
att göra konungen föreställningar och tvinga honom
till återtåg, det veta vi icke, och saken sväfvar
öfver hufvud i dunkel. Nog af, de danske höfdingarne
öfvergåfvo sin konung, och Erik Menved hade varit
förlorad, om icke den tappre hertig Henrik af
Mecklenburg och de tyska trupperna förblifvit trogna.

Konungen såg sig emellertid tvungen att bryta upp
från Nyköping.

Då danska hären på återtåget icke oroades af
hertigarne, ser det ut som det hemliga förhållandet
mellan hertigarne och krigshöfdingarne deraf skulle
bekräftas. Kan ock vara, att ett fruktadt anfall
från norska sidan eller nödvändigheten att hålla ett
vaksamt öga på Vestgötaallmogen qvarhållit hertig
Erik i Axevalla.

Under dessa förhållanden ingicks ett stillestånd
mellan Erik Menved och hertigarne, och den förre begaf
sig öfver till Danmark, dit konung Birger följde.

<b>Fortsättning af kriget med Norge.</b>

Thord Unge, densamme på hvars gård hertigen hvilade
öfver på sitt tåg mot Norge, var af honom satt till
slottshöfding på Konghäll, när Danskarne inbröto i
Småland med sin stora här. Flere Norrmän än denne
hade hertigen vunnit för sig vid sina besök i Norge,
men underrättelserna äro emellertid för sparsamma
för att förklara, huru hertigen kunde öfverlemna en
så vigtig ort som Konghäll i en Norrmans hand. Också
gick försvaret derefter.

När konung Hakon kom, fruktade Thord Unge för sina
många gods i Norge och uppgaf derför slottet; men
han visste tillika så

ställa sig hos konung Hakon, att denne lät honom
behålla Konghälls slott, dock nu mera såsom den
norske konungens man mot hertigarne.

Emellertid föreföllo de här ofvan beskrifna
händelserna. Danskarne tågade öfver Holaveden upp
genom Östergötland och öfver Kolmorden fram till
Nyköping, hvars belägring fortfor till inemot julen.

Så fort stilleståndet var slutadt med konung Erik
i Danmark, red hertig Valdemar med det krigsfolk,
han kunde samla från öfra Sverige, ned till sin
broder. När så julen var öfver, ryckte bröderne mot
Konghäll och utbredde sig härjande öfver Bohus län.

Hertig Erik var mäkta vred öfver Thord Unges
förräderi. »Jag går ej härifrån, förr än jag vunnit
slottet» sade han, när han kom framför Konghäll.

Detta året 1310 var liksom förra året en ganska stark
vinter.

Hertig Erik hade med sig i hären en man vid namn
<i>Bärn.</i> Herr Bärn var en mycket boklärd man, men tillika
stridskunnig och tapper. Han hade blifvit fördrifven
af konungen<footnote>
Rimkrönikan nämner icke, hvilken konung det var
som fördrifvit Bärn, men det vill af sammanhanget
synas, som om det varit konungen i Norge.</footnote>
och sedermera studerat i Paris, der
han blifvit magister.

När nu bud kom för hertigen, att konungen i Norge
sammandragit en här, som var i antågande, skickade
han denne herr Bärn med en härskara att möta
Norrmännen. Desse anfördes af en riddare.

Det var tidigt om morgonen, som herr Bärn stötte på
Norrmännen vid ett bergpass. Riddaren, som anförde
Norrmännen, blef sårad i striden, och inom kort tog
hela norska härhopen till flykten.

Thord Unge på Konghäll, som hoppats på hjelp af
sina landsmän, förtviflade, när han fick kännedom
om deras nederlag, på möjligheten att kunna hålla
slottet längre mot den raske hertigen. Han utrymde
det derför och red inåt Norge att träffa konungen.

»Jag har uppgifvit ditt slott, konung Hakon!» --
sade han till denne -- »och dertill dref mig den
hårdaste nöd. Vill hertigen dagtinga med eder, så
icke blott råder jag dertill, utan beder jag vänligen
derom. Jag ville att I haden sett hertigens makt. Han
ligger i Konghäll än med många tusen man, och vill
han fullfölja kriget och ej låta oss dagtinga -- då
bränner han vikena allt i rötter, så att Norge får
sent bot derför.»

Konung Hakon, som i allmänhet mer älskade freden än
kriget och var af ett saktmodigt lynne, svarade herr
Thord: »Jag vill göra som du säger. Vill hertigen
mina ord höra, blifva vi nog sams. Dock synes mig,
som der ej ville blifva någon ända på trätorna och
striden, så länge hertigen är omgifven af utländska
män, hvilkas råd han följer.»

Bud gingo sedermera mellan konungen och hertigen,
och kom det så derhän, att ett stillestånd slöts dem
emellan, hvarpå de sammanträffade med hvarandra i
Opslo den 12 Mars 1310.

<b>Fredsmötet i Helsingborg.</b>

När hertig Erik återkom från Norge, kungjorde han
för det utländska krigsfolket, att han ville vid
påsktiden betala solden, hvarpå det skulle få orlof
att fara ur riket. Hertigarne hade visserligen varit
nödgade att ytterligare utskrifva stränga gärder,
men dessa ingingo på utsatt tid, så att hertig Erik
kunde, när han i April månad afskedade utländingarne,
till dem utbetala deras fulla sold.

Emellertid var man på alla sidor trött vid den långa
ofriden, och alla voro derför böjda att omsider en
gång komma till en stadig fred.

Till den ändan sammanträdde i Juli månad i Helsingborg
Nordens trenne konungar jemte hertigarne Erik,
Valdemar och Christofer, grefve Gerhard af Holstein
och Henrik af Mecklenburg samt dessutom en stor mängd
herrar och män från alla tre rikena.

Mötet hade egentligen tvänne särskilda mål: först
och främst den allmänna freden, men så äfven det
särskilda förlikningsarbetet mellan konung Birger och
hans bröder. Men båda sakerna gingo lyckligt och väl
för sig.

Fredagen den 17 Juli uppsattes och undertecknades
den allmänna freden mellan de tre rikena. »All ofred
mellan konungarne och de svenske hertigarne skulle
upphöra. De senare skulle af danske konungen få
Halland norr om Ätra-ån i förläning och hertig Erik
afsäga sig alla anspråk på Norge och konung Håkons
dotter. Hennes förmälning med konung Birgers son
Magnus stadfästades, och Erik förband sig att taga
Nicolaus' af Werle dotter Sofia, danske konungens
systerdotter till gemål, hvartill han skulle utverka
romerska stolens tillstånd i anseende till den nära
slägtskapen<footnote>
<img>
Birger jarl
Erik Glipping
Magnus Ladulås
Richissa,
1) Hakon i Norge,
g. m. 2) Henrik af Werle
Henrik  Nicolaus g. m. Rixa, Erik Menved
Erik.
Sofia.
</img>
</footnote>. Slutligen utfäste sig hertigarne att
icke skydda de danske fredlöse.»

Hvad som här utgjorde största svårigheten var
frågan om norra Halland. Konungen af Norge, som
enligt ett föregående fördrag egde denna landsdel,
gjorde invändningar och ville icke höra talas om
dess förlänande till hertigarne. Men då gjorde konung
Erik honom allvarliga föreställningar, att man borde
offra något för den allmänna freden, hvartill konung
Hakon skall hafva svarat: »Det må då så ske efter
vår broders, konungens af Danmarks, vilja.»

Det senare syftet med mötet i Helsingborg, eller
förlikningen mellan konung Birger och hans bröder,
uppnåddes äfven efter ytterligare ett par dagars
underhandlingar.

Sverige delades mellan bröderna så, »att konungen
skulle innehafva <sp>Helsingland, Fjerdhundraland jemte
tre härad af Vestmanland, hela Strengnäs stift med
Nyköpings hus, hela Östergötland med Stegeborg,
Vedbo, Tveta och Vista härad i Småland med Visingsö
och Grenna samt Tiohärads lagsaga, slutligen Gotland
med Visby och Viborg i Finland</sp>».

Derjemte skulle konungen återfå sin ärfda andel af
Kopparberget samt sina öfriga aflinge- och arfvegods
med undantag af Simunsö<footnote>
Det nuvarande <i>Hörningsholm.</i></footnote>
och Mörkö, hvilka blifvit
förlänade åt borggrefve <i>Henrik</i> <sp>af Stromberg</sp>.

Allt det öfriga riket skulle tillfalla hertigarne
såsom ärftlig besittning; de skulle endast erkänna
konungen som sin länsherre. Slutligen skulle icke
å någondera sidan någon förföljelse ega rum för det
framfarnas skull, utan allt å ömse sidor vara glömdt
och förlåtet.

Så slutade mötet i Helsingborg, och en hvar drog
hem till sitt.

<b>De försonade bröderne.</b>

Vi hafva hittills endast haft krig och örlig att tala
om, och det har varit inre krig, brödrakrig. Den är
mörk vår medeltid och har blott få punkter, hvarpå
ögat med välbehag kan hvila. Birger jarl, Magnus
Ladulås och Thorkel Knutsson höra till dagrarna på
målningen, men skuggorna äro vida öfvervägande.

Det var något utländskt, som kom in i vårt
samhällsskick med folkungaättens uppstigande
på tronen. Kristendomen bröt först det gamla
förhållandet mellan konungen och folket, och en god
del af bondens medvetna sjelfständighet drog sin kos
med allshärjartingens försvinnande. Vi hafva sett de
nya förhållandena så småningom utveckla sig.

Men med folkungaätten börjas ännu ett nytt
arbete i vår samhällsutveckling. Det var ett
efterbildningsarbete, ett bemödande att inympa
utländska samhällsförhållanden -- den så kallade
<i>feodalismen</i> -- på svensk jord. Detta arbete
misslyckades dock.

Vi skola i korthet söka göra reda för hvad som menas
med <sp>feodalismen</sp> eller <i>länsväsendet.</i>

Det hade i det germaniska Europa sin grund i sjelfva
uppkomsten af de särskilda rikena. När ett germanfolk
drog in i ett land att eröfra det och göra det till
sitt eget, fans redan i detta land en befolkning
med utbildade lagar och samhällsordning. Hela denna
befolkning blef det eröfrande folkets egendom. Landet
utskiftades af den segrande konungen bland hans män;
konungen fick sjelf största delen af landet och männen
i hans följe i ordningen derefter, allt efter som de
stodo konungen nära, vare sig genom slägtskap eller
till följd af bedrifter, utförda under eröfringen. Men
det besegrade folket blef

segervinnarnes träl. All den sålunda utskiftade jorden kallades
<i>allodialjord,</i> d. v. s. den var sin innehafvares <i>arf</i>
och <i>eget.</i>

Men, vid sidan af denna jord fans den så kallade
<i>feodaljorden</i> eller <sp>länsjorden.</sp> Den uppkom så,
att innehafvaren af allodialjord, vare sig konungen
eller någon annan, utförlänade af sin jord en del
till någon af sina män, som genom stora tjenster
förnämligast i krig, gjort sig deraf förtjent. Dessa
förläningar, som ursprungligen gåfvos på lifstid,
blefvo småningom ärftliga, medan de mindre lotterna
af allodialjorden så småningom antogo länsnatur. Den
öfvergick af mångahanda skäl till feodal, och efter
det elfte seklet var i Frankrike -- i hvilket land
de feodala formerna företrädesvis utvecklade sig --
så godt som all allodialjord blifven feodal.

Uti en sådan feodalstat utgick all makt från <i>en</i> --
konungen -- såsom den högste. Under denne stodo andra,
som togo sin makt från honom, och under hvar och en af
dessa stodo ytterligare andra, hvilka togo sina län af
honom, liksom han af konungen. Ursprungligen grundade
sig dessa län på förhållandet af krigstjenst, så att
<sp>läntagaren</sp> eller, såsom han också kallades, <i>vasallen</i>
förband sig att på länsherrens uppbåd inställa sig
hos honom; men sedermera blef all tjenst -- icke blott
den krigiska -- feodal. Den utförlänade jorden gick
och gälde, kunde man säga, som gångbart mynt. Till
och med kyrkan upptog de feodala grundsatserna och
tillämpade dem inom sig, på sina förhållanden.

Att nu införa ett sådant samhällsskick hos oss --
det var det arbete som började med folkungaättens
intagande af konungadömet. Men detta arbete blef
aldrig hos oss något mer än ett blott och bart försök,
och orsaken dertill ligger i den omständigheten,
att feodalismen saknade hos oss första vilkoret för
sin tillkomst och tillvaro.

Se vi närmare på länsväsendets uppkomst, finna vi
nämligen, att det grundade sig på eröfring. Denna
grund för detsamma fans ej hos oss. Ty Sverige var
ej eröfradt, det svenska samhället hade utvecklat
sig efter helt andra grunder än eröfringens. När våra
fäder invandrade, måste de sjelfve rödja bygd för sig,
den utskiftades icke ibland dem af deras höfding. Och
sedermera vans nytt land med yxan och plogen,
allt efter som öfverbefolkning eller andra orsaker
framkallade utvandringar ur den första bygden.

Men vi hafva hört talas om län och länsmän äfven hos
oss. Det är dock att märka skilnaden mellan länen
hos oss och feodallänen. Länen i Sverige voro aldrig
ärftliga, de voro alltid embeten, och länsmannen
fick sitt län i stället för reda penningar. Dessa
förläningar bestodo i ett eller flera kronogods,
som lemnades åt den kunglige embetsmannen i den
landsändan, hvaröfver han å konungens vägnar skulle
hafva någon uppsigt.

Hvad som i första rummet framkallar tanken på
utlandets förhållanden är de län, som Birger jarl och
Magnus Ladulås utskiftade åt sina yngre söner. Hade
ej händelser inträffat, som motverkat

följderna af dessa inrättningar, skulle ofelbart af en
sådan rikets sönderstyckning trenne riken uppkommit
i stället för ett.

Vi hafva redan förut antydt, huru främmande för vårt
samhällsskick denna anordning var med hertigdömen
inom konungadömet och hertigar under konungen. Den
kraftfulle och kloke marsken Thorkel Knutsson synes
hafva insett vådan af denna inrättning, men hans
försök att ordna densamma i möjligaste måtto till
fördel för det gemensamma riket aflopp, såsom vi sett,
olyckligt först för honom sjelf och sedan för hans
herre, konungen.

Genom den sista förlikningen stodo bröderne
sjelfständigt gent emot hvarandra, och namnet
af konung, som den äldste brodern fortfarande
bar, var den enda skilnaden mellan honom och de
yngre bröderna. Hertigarne hade i sina andelar
af riket samma embetsmän som konungen i sin. Så
hade de sin drots och marsk och sina rådsherrar,
bland hvilka både biskopar och lagmän sutto, och i
förhållande till främmande makter uppträdde de med
full konungslig myndighet. Hvarken i Danmark eller
Norge egde hertigarne i förhållande till konungen
en sådan maktfullkomlighet som Erik och Valdemar
egde i Sverige, och man kan väl säga, att de icke
blott betraktade vårt land såsom deladt i trenne
konungadömen, utan att de äfven i sina handlingar
visade, att det i sjelfva verket var så.

Vi få i det följande se, huru en visare hand styrde
alltsammans till en annan utgång.

Af fri vilja och otvunget hade icke förlikningen
i Helsingborg blifvit sluten. Särdeles var detta
förhållandet med de svenske hertigarne. Hertig Erik
hade der intet annat val än att underteckna; å ena
sidan ett fortsatt krig med Danmark och i sammanhang
dermed ett ökadt missnöje inom Sverige till följd af
de betungande gärderna -- detta eller fred på sådana
vilkor, som voro förelagda, se der de tvänne onda
tingen, som han hade att välja på. Men freden var
utaf dessa det minst onda. Att uppgifva tanken på
den norska konungadottern och det med henne följande
konungariket var också något, som föll sig tungt;
men häfderna säga ej, om det var konungadottern eller
konungariket som tyngde mest.

Emellertid voro sinnena så väl hos hertigarne som
inom det norska konungahuset mer böjda för det forna
innerliga förhållandet än för den spänning, som
under de sista tiderna varit rådande dem emellan.
I synnerhet önskade drottning Eufemia, att de förra
lyckliga tiderna måtte återkomma, då den höfviske
och hurtige hertig Erik vann allas hjertan vid det
norska konungahofvet. Att äfven den norske konungen
i själ och hjerta var mera böjd för en förening med
hertigen än med Birgers son, framgår af hela hans
förhållande, och hade »hertigen blott velat höra hans
ord i afseende på Konghäll och de andra slotten hade
de nog» -- såsom han sjelf yttrade till Thord Unge --
»blifvit sams, Helsingborgsförlikningen förutan». Det
hade också kostat, som vi veta, den danske konungen
många föreställningar

för att förmå konung Hakon att gå in på den
dagtingan, som blef gjord i Helsingborg.

Under sådana förhållanden bör det nu ej förefalla
oss underligt, om efter Helsingborgsmötet, när man
å ömse sidor hunnit lugna sig, det snart bragtes
å bane saker, som skulle återknyta det brutna goda
förhållandet mellan norska hofvet och hertigarne.

Konung Hakon och hertigarne sammanträffade med
hvarandra i Mars 1311 i Opslo, och här uppgjordes
eller rättare omgjordes mycket af hvad som var gjordt
och med ed besvuret i Helsingborg det föregående
året. Först och främst kom man öfverens om en
stadig fred mellan hvarandra, vidare förbundo sig
hertigarne att till konungen öfverlemna Konghäll samt
norra Halland med Hunehals och Varberg. Konung Hakon
förband sig deremot att efter tre år från den 1 Maj
1311 öfverlemna sin dotter Ingeborg åt hertig Erik
till gemål samt sin brorsdotter<footnote>
Hon hette också <i>Ingeborg</i> och var dotter af Erik
Presthatare.</footnote> till gemål åt
hertig Valdemar. Eriks hemgift skulle dock bero på
konung Håkons goda vilja, men Valdemar skulle såsom
hemgift erhålla tre tusen marker silfver, hvilka
dock skulle af Erik utbetalas. Slutligen utfäste sig
hertigarne att till ersättning för den skada, Norge
lidit af dem genom kriget, komma detta rike till hjelp
vid anfordran med fyra hundra fullt rustade ryttare,
och fölle konungen ifrån, skulle i alla fall den
nu gjorda öfverenskommelsen blifva beståndande och
Norges rike öfverlemnas åt hertig Erik af drottning
Eufemia och de män, konungen dertill kunde utnämna.

Då emellertid genom denna öfverenskommelse det
föregående fördraget kränktes, i synnerhet för hvad
som rörde konung Håkons dotter och hennes giftermål
med Erik Menveds systerson samt de derigenom brutna
förbindelserna ej blott till prins Magnus, utan
äfven till konung Eriks systerdotter Sofia af Werle,
utlofvade hertigarne att derför söka frigöra konung
Hakon hos Erik Menved och i händelse af anfall med
all sin makt försvara honom.

En man, som för öfrigt är föga känd, utom det att
hans namn befinner sig under några konungabref, blef
ihågkommen vid detta möte. Det var konung Valdemars
son, Erik Valdemarsson. Vi veta ej, hvilken del
han tagit i de näst föregående händelserna, men här
utverkade den norske konungen åt honom af hertigarne
<sp>Marks</sp> härad i Vestergötland som förläning. Han skulle
hafva denna förläning såsom ersättning för de anspråk,
han kunde ega efter sin fader på Sveriges rike,
och när giftermålet mellan Erik och Ingeborg gått
i fullbordan, skulle denna förläning förökas, efter
som konung Hakon fann billigt.

Förr än den 1 Maj
1314 skulle ej den nu återknutna förbindelsen mellan
Erik och Ingeborg gå i fullbordan. Men redan vid
Mikaelitiden 1312 stod det dubbla bröllopet i Opslo.

Vi känna ej, af hvilka orsaker tiden blef
förkortad. Erik hade under tiden gjort en utländsk
resa -- man säger att han varit i

Vienne<footnote>
En stad vid <sp>Rhone</sp>-floden i södra Frankrike.</footnote>
och der uppvaktat påfven -- samt efter
återkomsten från densamma hjelpt den danske konungen
i hans krig mot Rostock.

Erik Menved kunde nämligen ej glömma sina förfäders
-- Valdemarernes -- lysande bedrifter, och brann af
begär att återställa Danmarks välde öfver Östersjöns
sydkust. Han drog med sin flotta, gång efter annan
öfver hafvet, belägrade Stralsund, tvang Rostock och
Wismar att underkasta sig och sjelfva det rika Lybeck
måste erkänna honom som skyddsherre.

Den 18 April var hertig Erik hos konungen på Seland,
och der hade hertigen gifvit konungen en skriftlig
förbindelse att understödja honom mot hvem helst
det vara måtte, blott icke mot hans broder Valdemar.

Om nu uti dessa omständigheter orsaken får sökas
till påskyndandet af hertigens bröllop med den norska
konungadottern, eller om uti några andra förhållanden
-- det känner man icke.

Emellertid rustade sig vid ofvan nämnda tid så väl
hertig Erik som hans broder att draga till Norge.

Vid Mikelsmessan komma hertigarne till Opslo i Norge,
der det dubbla bröllopet firades med all tidens
ståt. Skönast bland alla voro brudarna, de tvänne
konungadöttrarna. »De voro de skönaste man hafver
sett, och aldrig var en man så illa bedröfvad, att
det ej gjorde honom godt att se på dem.»

Den, hvars ögon dock helst skulle hafva sett på
bröllopsglädjen och fröjdat sig åt de båda brudparen
-- hon var icke med bland bröllopsfolket. Det var
drottning Eufemia. Hon var död sedan fem månåder.

Vid Pingsttiden drogo hertigarne åter till Sverige.

När de återkommit, gjorde de i Lödöse de mest
storartade tillrustningar till prinsessornas
emottagande. Bland annat uppfördes en stor sal, med
hvars upptimrande och inredande man var sysselsatt
från Pingsten ända till September. Salens inredning
var den präktigaste man då och länge derefter
visste att omtala. Väggarne i salen, liksom borden
och bänkarne, voro beklädda; med de dyrbaraste
tyg. Baldakin och syndal och pell voro der upphängda
och utbredda utan tal, som om det varit de vanligaste
tyg.

Stora och rymliga källare grofvos för att förvara
den myckenhet af mjöd och vin och mångahanda ting,
som fördes hit från alla land.

Emellertid reddes de furstliga brudarna ut från
Norge. En mängd af stora och präktiga skepp utrustades
att föra dem öfver till Sverige, och när allt var
i ordning och vinden blåste god, följde konungen
och den ännu lefvande enkan efter Erik Presthatare,
drottning <i>Isabella,</i> jemte en skara af förnäma herrar
och fruar de bortdragande till stranden.

Konungen tog efter landets sed sin dotter och
brorsdotter i hand och bad dem »fara i Guds
frid». Detsamma gjorde också

drottning Isabella samt de öfriga fruarna och
hertiginnornas ammor, hvilka erhöllo rika skänker.

Den 8 September kommo de till den svenska stranden
och inlupo i elfven samt lade till vid Lödöse,
vid den ån, der det nybyggda praktfulla huset nu
stod färdigt att emottaga dem. Men vid stranden voro
hertigarne dem till mötes, och musiken spelade upp
och de ståtliga hästarne skrapade marken med sina
hofvar, och så satte sig tåget i gång genom en
oräknelig menniskomassa till gästabudshuset.

Men vädret var på det högsta ogynsamt för de stora
högtidligheterna. Det regnade så mycket, att man måste
lägga ut broar, »der man aldrig brukade gå annat än
med torra skor».

Dock fortgick gästabudet med sina riddarspel under
fyra dagar. Riddare inburo faten på de hertigliga
borden, och för hvarje gång en ny rätt framsattes,
utdelade hertigen rika gåfvor. Från många länder
hade musikanter -- <sp>pipare</sp> och <sp>fidlare</sp> -- infunnit
sig, äfvensom en skara af gycklare och konstmakare,
hvilka uppbjödo all sin förmåga att underhålla och
roa de förnäma åskådarne, samt derför blefvo rikligen
belönade.

Så var der tornerspel och riddarslag, och de
grefvesöner af Tyskland blefvo riddare af hertigens
hand.

Sedan drog hertig Valdemar nedåt Kalmar, men
Erik drack med sin gemål julölet i Högnatorp i
Vestergötland.

Med herrarne af Werle, äfvensom med konungarne Erik
och Birger, hvilka alla skulle känna sig kränkta och
sårade, genom denna bröllopshandel, uppgjordes saken
på det sättet, att hertig Erik hade ett sammanträde
med konung Erik i December 1312, hvarpå i medlet
af Juni år 1313 Nordens alla tre konungar jemte
hertigarne Erik och Valdemar, Erik Menveds broder
Christofer och Nicolaus af Werle möttes i Helsingborg
och uppgjorde med hvarandra sina tvistepunkter.

Det var lustigt att se på all den nya ståten, men
nog fick bonden kännas vid, hvad sådan ögonfägnad
kostade. <sp>Markgärden</sp><footnote>
En utomordentlig gärd.</footnote> detta år, då hertigarnes bröllop
stod och hemkomstölet firades, utgick för ensamt de
sex socknarna inom då varande <sp>Vendels</sp> och <sp>Våla</sp>
härad i Upland med nära hundra marker silfver. Det
ger oss begrepp om, huru hårdt bonden betungades med
skatter och gärder.

Och likväl kallades dessa hertigar milde och
präktige. »De voro det väl och kallades så» -- säger
Ericus Olai -- »men de voro det med den arme bondens
största elände.» -- Men icke heller kyrkans egendom
skonades. Stora gärder indrefvos äfven derifrån och
klagomål gingo till Rom, ehuru med föga eller ingen
verkan.

Vi hafva redan talat om det oberoende, hvari
icke blott hertigarne personligen stodo gent emot
konungen, men äfven deras länder i förhållande till
konungadömet. Det visar sig tydligast af en handling,
som vi ännu ega i behåll, rörande ett häfdaskifte
dem emellan.

Före sitt giftermål hade de båda bröderne knappast
lefvat skilda från hvarandra. Deras hof var gemensamt
och gemensamt skrefvo de sina namn under de bref, som
från dem utgingo. Nu mera skilde de sig från hvarandra,
dock icke till sinne och hjerta. Men de höllo hvardera
sitt särskilda hof och beslöto äfven att sins emellan
upprätta ett häfdabyte.

Till den ändan sammanträdde i Lödöse 1315 i September
de båda hertigarne, biskop Carl i Linköping,
Uplandslagmannen Birger Pederson, Vestgötalagmannen
Knut Magnusson, Södermanlandslagmannen Arvid
Gustafsson, riddarne och rådsherrarne Sigge
Halstensson och Carl Elinesson samt derjemte många
andra andlige och verldslige herrar.

Den hälft af riket, som hertigarne hade erhållit på
Helsingborgsmötet, delades mellan dem så, att Erik
fick på sin del, for sig och sina arfvingar:

<sp>Lödöse och Axevalla slott med hela Vestergötland,
Vermland och Dal, Hunehals och Varbergs slott med
norra Halland till Ätraån samt Kalmar med den del af
Småland, som tillhörde hertigarne</sp>.

Valdemar fick för sig och arfvingar:

<sp>Stockholm med Tiundaland, Attundaland, Roden</sp><footnote>
Ungefär nuvarande <sp>Roslagen</sp>.</footnote><sp> och
Gestrikland, eller med ett ord allt det land,
som norr om Mälaren tillfallit hertigarne, Åbo slott
och Tavastehus med hvad som lyder derunder af Finland
samt Öland med Borgholm</sp>.

I vederlag för den sistnämnda ön erhöll Erik tre
härad i Upland.

Alla slotten skulle dock stå öppna för båda hertigarne
och alla höfdingar i dem tillsättas med bådas
samtycke. Detta häfdaskifte skulle till en början
ega bestånd i fem år, och ingendera af hertigarne
lyfta femte årets räntor, innan de med hvarandra
öfverenskommit om en stadig delning.

Hvad som i detta gamla permbref först och främst
fäster vår uppmärksamhet, är den anordningen, att
hertig Erik fick de vestra och Valdemar de Östra
och norra landskapen. Det var ock ganska naturligt,
att Erik såsom den blifvande arfvingen till Norge
skulle företrädesvis vilja hafva sina besittningar
angränsande till detta rike. Märkligare är att allt
detta företages och beslutas, utan att man ens hör
ett ord talas om konungen. Dock var det icke fråga
om någonting mer eller mindre än att stadfästa för
evärdeliga tider rikets söndersplittring.

Efter mötet i Lödöse drog hertig Erik med sin
hertiginna till Norge, der han var öfver vintern
i Opslo, och när Ingeborg året derpå (1316)
födde en son, var glädjen stor vid det norska
konungahofvet. Valdemars hertiginna födde äfven samma
år en son, som i dopet blef

kallad <i>Erik.</i> Hertig Eriks son uppkallades efter
farfadern och fick namnet <sp>Magnus</sp>.

Snart kommo dock andra tider än dessa glädjens och
festernas, och blodregn, som föll<footnote>
Vid Ringstaholm nära Norrköping.</footnote>, ock strålande
ljus, som syntes på himmelen, uttyddes af folket
såsom förebud till kommande olyckor.

Men vi vilja nu se, hur det var hos konung Birger.

Äfven Birgers inkomster voro för små för hans
behof. Bönderne i hans andel af riket betungades dock
icke så mycket som i hertigarnes länder, ehuru äfven
Birger måste pålägga utomordentliga gärder. Men det
gick icke så lätt för honom som för bröderna att på
det sättet fylla sina behof. Han erfor det först på
Gotland.

Han hade tillsagt Gotländingarne, att de skulle
erlägga högre skatt. Gotländingarne vägrade.

»Så gerna vi må lefva» -- gåfvo Gotländingarne till
svar -- »kan du ej mera af oss få, än som vi äro vana
att gifva.» Men allt så stod konungen på sin rätt.

Han samlade folk och drog öfver till Gotland för att
med vapen i hand tvinga de envisa Gotländingarne. Han
landsteg på nordöstra sidan af ön vid Slite
hamn. Gotländingarne hade samlat sig på Lekarehed,
och när konungen kom tågande från Slite hamn fram
emot Röcklingebacke, mötte honom Gotländingarne
der. Dessa hade måst öfvergå en segelled, som då gick
fram öfver denna del af landet, och denna öfvergång
hade de verkstält på det sättet, att de kastat sina
lädermatsäckar i vattnet, hvilka sålunda bildat ett
slags bro. Härutaf fick sedermera segelleden namn af
<sp>Läderbro-graf</sp>, och socknen kallades Läderbro eller
Lärbro socken<footnote>.
<sp>Lekarehed</sp> är en stor slätt strax öster om <sp>Lärbro</sp> kyrka.</footnote>.

Gotländingarne anfördes af en man från Angelsbo
gård, som red ut med tolf man. Vid Röcklingebacke
blef striden både hård och blodig mellan konungen
och Gotländingarne, men desse segrade, ehåru som
bevis på stridens häftighet kan nämnas, att anföraren
sjelf tiade blott två karlar med sig af sina tolf,
när han red bort från striden.

Konung Birger sjelf blef tillfångatagen i ett gärde
under en hasselbuske<footnote>
Hasseln bibehåller ännu namnet af <sp>stora</sp> och
<sp>lilla Kungshasseln</sp>.</footnote>, och de uppretade bönderne
hotade att slå honom till döds på stället. En man från
Heinheims socken räddade konungen. Han förestälde
bönderna, »huru som det var vanhederligt att bära
händer på sin laglige konung och herre, att så väl
konung Erik Menved i Danmark som konungens son, junker
Magnus, icke skulle lemna ett sådant nidingsdåd
ohämnadt.»

Genom dessa råd stillades bönderne; och de följde
-- såsom det vill synas -- konungen till Visby, der
ett fördrag upprättades mellan honom och dem. Den
årliga skatten från Gotland bestämdes då till två
hundra marker silfver, ledungslaman inberäknad.

Detta skall hafva egt rum 1313.

Följande året hemsöktes Visby af en stor olycka. Den
13 Maj det året öfvergick staden en så svår brand,
att alla dess stenhus och alla de härliga kyrkorna
och klostren helt och hållet nedbrunno. Der fans
knappt något mera qvar än <sp>S:t Olofs</sp> kyrka af trä.

I Helsingland utbröt år 1316 öppet uppror mot konung
Birger. Man känner ej den egentliga anledningen, och
af konungens dom, som utfärdades det följande året,
få vi icke heller någon fullständig upplysning. Det
var visserligen för skattens skull till en del,
som de reste sig, men om det var för ny gärd eller
skatteförhöjning eller skatteuppbörd, derom nämnes
intet.

Emellertid samlade sig Helsingarne till en manstark
hop och öfverföllo konungens fogde <i>Lars Karlsson.</i> En
blodig strid uppstod, och den gjorda uppbörden
plundrades.

Konungen dömde alla dem, som deltagit i denna strid,
förlustiga sina gods, hvilka hemföllo under kronan.

Mera är med säkerhet icke bekant om konung Birger
och hans görande och låtande i konungadömet. Säkert
är, att hertigarnes undersåtar voro vida mer betungade
än konungens. Men hertigarne hörde icke af några
upproriska rörelser. Gick det någon gång mindre lätt
att indrifva mark- och örtugsgärden, så kommo genast
från hertigarne de strängaste bud att ofördröjligen
erlägga gärden, och böter bestämdes för en hvar,
som vågade sätta sig deremot. Detta förhållande
visar tydligare än något, att hertigarne gälde mer
än konungen i folkets sinnen. Hertigarne voro väl
stränge herrar, och bonden led mycken tunga för
deras skull, men han hade någon ersättning för
denna tunga. Det var hans lust att se de ståtliga
hertigarne och deras lysande riddare spränga
fram öfver fältet, var det ock hans eget gärde.

Emellertid var nöden stor. Flera missväxtår
inträffade, förorsakade så väl af ihållande torka
som af långvarigt regn, och så blef der hungersnöd
och farliga sjukdomar, och alltid vände sig missnöjet
mot den icke ens fruktade konungen.

Af förordningar rörande vårt lands inre förhållanden,
som utgingo från konung Birger, hafva vi en rörande
Finlands qvinnor, hvilken företrädesvis tilldrager
sig uppmärksamheten.                          &lt;

Liksom hos alla folk, som stå på en lägre grad
af bildning, så betraktades och behandlades äfven
i Finland qvinnan såsom mannens träl. Hon var utan
skydd af lagen, mannen kunde tillfoga henne hvilken
våldsamhet som helst, hon var och förblef hans
trälinna. Såsomen lemning från denna tiden anmärker
en finsk lärd<footnote><i>H. G. Portan.</i></footnote>,
som lefde i slutet på 1700-talet, att
ännu på hans tid qvinnorna i de öfre delarna af landet
ej fingo äta tillsammans med männen vid bordet, utan
först efteråt hvar i sin vrå. Likaså hade samme man
i Savolax och Karelen funnit lemningar af den seden,
att qvinnorna måste stampa och

söndermala all säden, något som man af bibehållna
sånger vet i uräldsta tider tillhörde qvinnorna
tillsammans med trälarne.

Konung Birger var den förste, som gjorde en ändring
härutinnan. Han lyste frid öfver Finlands qvinnor
och tog dem under sitt konungsliga hägn. De skulle
åtnjuta samma frid som Sveriges qvinnor, och den
svenska lagen, Birger jarls lag om qvinnofriden,
gälla äfven i Finland.

Konung Birgers bref om denna sak utfärdades år
1316. Det bildar må hända den vackraste punkten i
hans minne.

Afvikelser från den af kyrkan antagna allmänt gällande
läran äro hos oss för dessa tider någonting alldeles
obekant. Dock hafva häfderna åt efterverlden bevarat
berättelsen om ett sådant fall.

Det bodde nämligen vid denna tid uppe i erkestiftet en
man vid namn <i>Botulf</i> <sp>af Östby</sp> -- i <sp>Gottröra</sp> socken och
<sp>Långhundra</sp> härad -- och denne hade, vi veta ej huru,
kommit till den öfvertygelse, att han förnekade Kristi
lekamens närvaro i nattvarden.

Botulfs afvikelse från läran blef bekant för
sockenpresten, och när han så en gång ville begå
nattvarden, frågade presten honom, »om han trodde sig
erhålla Kristi lekamen.» Botulf svarade »nej», och
lemnade dertill den förklaring, »att om det var Kristi
lekamen, så skulle den länge sedan vara förtärd». --
»Icke heller» -- sade han -- »finner jag det rätt att
äta Kristi lekamen.»

Sockenpresten anmälde förhållandet för
erkebiskopen. Denne anstälde formlig undersökning
och förfor med all lagens stränghet mot den
villfarande. Botulf lät emellertid icke af något
afskräcka sig, icke ens af bålets lågor, hvarmed man
hotade honom. Då blef han år 1311 af erkebiskopen
formligen dömd till bålet och öfverlemnad åt den
verldsliga makten.

Det är emellertid obekant, om domen gick i
verkställighet eller icke.

Fråga vi nu, huru konungen och hertigarne betraktade
hvarandra i öfrigt, d. v. s. såsom enskilda menniskor
och bröder, så lemnar oss häfden derom föga eller
ingen upplysning. Något kan man dock sluta till med
den kännedom om deras skaplynnen, som det offentliga
lifvet gifvit oss vid handen.

Minnet af Håtunaleken, fängelset och den fullkomliga
förändring af förhållandena, som följde derpå --
Håtunaleken som inträffade just som konungen med
det fullkomligaste förtroende, med broderlig glädje
mottog sina bröder såsom gäster -- det var något, som
så bittert hade frätt sig in i Birgers själ, att han
svårligen någonsin kunde glömma det. Det fordras ett
visst omfång, en viss rikedom inom själen att kunna
glömma och försonas. Den rikedomen saknade Birger,
och så tänkte han i sitt sinne på hämd, och hans
drottning hjelpte honom dervid.

Någon: gång synas bröderne hafva varit
tillsammans. Vid midsommartiden år 1311 voro så
väl konungen spm hertigarne och deras moder, gamla
drottning Helvig, tillsammans på Holma i Barkarö
socken invid stranden af Mälaren. Hvad som der
tilldrog sig emellan bröderna, det vet man icke. Om
den fromma drottning Helvig

med glädje såg dem förenade hos sig under den
förhoppning, att än en gång fred och ro måtte
återvända i landet, såsom det var i hennes herres,
konung Magnus' dagar, eller om modersögat med sorg
och oro blickade mot sönernes framtid, derom kan
intet sägas.

I Augusti samma år voro konung Birger och hertig
Valdemar i Söderköping samtidigt, och äfven under de
följande åren 1312 och 1315 synas Birger och bröderne
hafva sammanträffat med hvarandra.

Så väl vid konungens som hertigarnes hof voro flere
utländske herrar.

<i>Gottskalk</i> och <i>Eggert af Kyrnen, Bernhard Monzan,
Peder Porse, Johan Bucholt</i> och <i>Konrad af Bughen</i>
äro de förnämste af dessa utländingar hos
hertigarne. Naturligtvis trifdes de bäst vid desses
glänsande och frikostiga hof.

Bland dem, som voro hos konungen, var <i>Johan Brunke</i>
den förnämste. En <i>Verner Brunke</i> nämnes redan hos
Magnus Ladulås såsom dennes rådsherre och var af
honom mycket begagnad. Verner hade tvänne söner,
<i>Elof</i> och denne Johan, hvilka båda egde jordegendomar
och äfven slägtingar i Sverige.

Vid år 1316 finna vi denne Johan Brunke som konung
Birgers drots. Före honom bekläddes detta embete
af en svensk riddare <i>Knut Jonsson</i> <sp>Blå</sp>, som innehaft
det under en lång tid. Hvad som föranledde ombytet,
känna vi icke, men efter 1314 nämnes Knut icke mer
som konung Birgers drots.

<b>Nyköpings gästabud och dess följder.</b>

Året 1317 satt Birger med sin drottning och hela sitt
hof på Nyköpings hus.

Hertig Valdemar hade det året, liksom det föregående,
vistats med sin gemål och sitt hof på Öland, en ö
som synes hafva varit honom mycket kär. Om hösten år
1317 begaf han sig derifrån, ärnande sig uppåt öfra
Sverige till Stockholm. När han då kom i trakten af
Nyköping, fick han höra, att konungen var der, och
red så dit för att besöka honom, helst som han hade
något att tala med honom om, som icke tålde uppskof.

Han blef här vänligt och hjertligt emottagen af både
konungen och drottningen. Konungen gick honom till
mötes och fägnade sig högligen af hertigens besök,
och drottningen smålog så godt, när hertigen trädde
in i salen. »Välkommen, min broder», sade hon; »huru
månde hertig Erik må? Det gör mig synnerligen ondt,
att han så undflyr mig. Han kommer sent ur mina
tankar, fast jag sällan får honom se.»

Och så blefvo hertigen och hans män på det yppersta
sätt undfägnade. Mjöd och vin flödade om qvällen
och allt utvisade den innerligaste glädje å konungens
och drottningens sida.

Om morgonen, när hertigen tog afsked, bådo Birger
och hans drottning honom på det vänligaste att
återkomma om julen, Lördagen efter S:t Nicolai fest,
och då medhafva sin broder, att en gång vänskapen
måtte till fullo återknytas mellan bröderna. Valdemar
mottog den vänliga inbjudningen och lofvade komma. Och
så red han den gången från Nyköpings hus.

Konungen sände derpå äfven bud med bref till hertig
Erik, bedjande honom komma till sig på utsatt dag.

Hertig Valdemar red emellertid vägen fram till
Stockholm och derifrån till Dafö, der hertig Erik då
vistades. Denne hade, när Valdemar kom, redan fått
konungens bref och sporde sin broder: »Du, som varit
i Nyköping, säg, råder du oss att rida dit? Må vi ej
hellre bida och sända honom bud, så hoppas jag han
kommer väl till oss.»

»Tänken icke det, min broder», svarade Valdemar; »jag
tror ej vi behöfva om konungen tvifla. Han hafver sin
hug vändt omkring och menar oss nu väl och hyser till
oss stor kärlek, så tycktes mig, då jag var der.»

Det var ej ofta något sådant inträffade, att desse
bröder voro af olika tankar. Men denna gången varade
det länge, innan de blefvo ense om hvad som borde
göras. Hertig Erik, mera varsam och mera skarpsynt,
trodde ej alldeles så mycket på konungens och
drottningens vänlighet, som Valdemar tycktes göra. Det
var för mycken vänlighet; hertigen visste med sig,
att det varit lika bra med mindre, och denna allt
för stora och liksom påtrugade vänlighet var det som
gjorde, att Erik anade oråd.

»Broder min, hvad är det du säger mig?» -- så afbröt
han Valdemar. -- »Anar du då ej, hvad de hafva i
sinnet, drottningen och Brunken? Du vet dock väl,
hvad han har sagt, att om han dertill egde makt, så
skulle han ej vilja oss så väl, som han nu talar slätt
och vänligt till. Det hafva män hört honom säga.»

»Var viss på det, broder Erik», genmälde hertig
Valdemar; »de göra oss intet ondt.»

Och huru länge hertigarne sålunda sutto och rådgjorde
med hvarandra, vardt till slutet det råd fattadt,
att de skulle efterkomma konungens önskan.

Öfver Stockholm drogo hertigarne ned åt Nyköping. De
redo med stort följe af beväpnade män. Ty den
försigtige Erik, som mera för broderns skull, än
derför att han var fullt öfvertygad om försoningen,
beslutat gästa konungen, räknade alltid derpå, att i
värsta fall konungen icke skulle våga göra dem något
ondt.

När de så kommo ridande till Svärta, ett stycke
från Nyköping, mötte de en ung riddare. Han red
rakt fram till hertigarne och varnade dem för att
rida in i staden. »Jag vill eder varna», sade han,
»men förtörnens icke på mig, ty följen I icke mitt
råd, så skolen I dock omsider röna, att jag talat
sanning. Riden I båda upp till flottet, så skall det
ångra eder och alla edra fränder.»

Hertig Erik såg betänksamt först på riddaren och så
på sin broder. Men hertig Valdemar blef vred och
svarade hastigt: »Många skola hänga, innan slikt
sker. Jag hörer nu alla dagar många tala, som vilja
lägga ondt mellan oss bröder.» Och hertigens blick
och min var sådan, att den välmenande riddaren red
bort helt modstulen.

Emellertid beslöto hertigarne att ligga öfver natten
på Svärta. Må hända var det hertig Erik, hvars tvifvel
ökats af riddarens ord, som åstadkom detta beslut. De
redo derför upp på gården, men der var allt borttaget
och fördt till Nyköping, både kost och annat.

Just som de nu höllo der på Svärta, kommo konungens
riddare ridande med bud till hertigarne från konungen
och drottningen. »Konungen och drottningen helsa
eder välkomne», sade en af riddarne. »De glädjas,
att I ären så nära, och längta högligen att träffa
eder. Konungen beder eder derför, att I icke
tagen nattqvarter annanstädes än på slottet hos
honom. Staden ligger blott en mil härifrån, längre
hafven I ej att rida.»

Hertig Valdemar var genast färdig att rida
åstad. Brodern dröjde något, der han, forskande i de
kungliga riddarnes anleten, satt på sin häst, men
slutligen lät han hästen känna sporrarna och följde
Valdemar. En blick på det manstarka, fullrustade
följet -- som dock var ett säkert stöd i händelse
af fara, och dertill fruktan för att genom för
stort misstroende frammana, hvad han ville undvika,
ytterligare split mellan bröderna -- detta bestämde
den i detta fall tveksamme Erik.

Friskt redo de milen fram och in i staden och upp
till slottet.

Konungen kom ut emot dem, vänlig och glad i uppsyn
och tal, helsade sina bröder kärligen, tog dem i
hand och ledsagade dem sålunda upp i slottet, och här
väntade dem drottningen, lika vänlig och förekommande
som någonsin konungen.

Sedan gick man till bords, bägarne gingo omkring,
och vin och mjöd iskänktes rikligen. Man sparade
lika litet derpå som på fagra och söta ord, och det
fans ej den man vid konungens bord, som ej hänfördes
af den allmänna glädjen. Gladare hade man aldrig
sett drottning Märta än den aftonen, och hertig Erik
glömde sin hittills iakttagna försigtighet. Han hade
ändock haft rätt, hans broder Valdemar. Konungen och
drottningen ville en verklig försoning. Derom var
intet tvifvel.

Vid gästabudsbordet sade drottningen, »att hertigarnes
riddare icke fingo rum på borgen, utan att de måste
ligga nere i staden. Men der var herberge tillredt för
dem.» Och hertigarne funno dervid intet att anmärka.

Först sent på natten slutade gillet uppå slottet hos
konungen.

Hertigarne fördes till sitt sofrum, och deras
riddare och svenner ledsagades -- såsom konungens
och drottningens vilja var -- ned till staden. Vid
slottsporten stod herr Johan Brunke sjelf, noga seende
till, att alla hertigarnes män aflägsnade sig samt
att porten väl tillbommades efter dem.

När borgporten blifvit stängd efter den siste af
Hertigarnes män, väpnade, sig konungens folk för att
vara i beredskap, när konungen kallade.

Konungen lät emellertid kalla till sig herr Knut
Jonsson. När denne inträdde i rummet, stod konungen
vänd med ryggen mot dörren, men han vände sig hastigt
om, då han hörde dörren öppnas, och såg skarpt på den
inträdande. Derpå omtalade han i korthet, hvad han
hade i sinnet, och frågade tvärt: »Viljen I nu hjelpa
mig, Knut Jonsson, att få mina bröder hertigarne i
mitt våld?» -- Birger var häftigt upprörd, det både
syntes och hördes.

Riddaren blef bestört vid konungens tal, men snart
var han herre öfver sig och blickade med lugn konungen
i ögat.

»Herre», svarade han, »hvar eder sjelf går något emot,
der vill jag som en ärlig riddare afvärja det. Men
detta målet är mig nytt, jag vet ej hvem, som har
kunnat ingifva eder det. Förr hörde jag eder ej tala
derom. Och den som har gifvit eder slikt ett råd,
han hafver gifvit eder ett ondt råd. På edert ord
hafva edra bröder kommit hit, svik dem icke, konung
Birger. Hafver djefvulen eder så förvillat, så fruktar
jag, att följden blir värst för eder sjelf. Det vore
en skamlig gerning, äfven om de icke voro eder så
närskylda. Och blifve nu vred hvem som vill, aldrig
hjelper jag dertill, det är mitt sista ord, konung!»

Nu blef konungen ännu mera vred. »Du vill då ej
värja min heder!» -- Men riddar Knut blef lugnare af
konungens vrede. »Föga heder», sade han, »kunnen I
vinna deraf, och sådan är min mening, konung Birger,
att om du verkställer hvad du nu sagt, varder din
heder mindre hädanefter.»

Och så gick den forne drotsen, riddar Knut Jonsson,
från konung Birger.

Då lät Birger kalla till sig tvänne andra riddare,
till hvilka han sade detsamma som till herr Knut
Jonsson. Men äfven deras svar blef detsamma. »Den
skammen», sade de, »kan du aldrig öfvervinna,
konung Birger, om du låter hertigarne något ondt
vederfaras. Besinnen eder bättre, och, läggen I den
dårskapen ned. Och kom det i håg, att den som sina
vänners råd försmår, slik herre plägar det gå illa.»

Konungen uppdrog slutligen åt en af de utländske
herrarne, som vistades hos honom, <i>Konrad Ysarn,</i>
att utföra hans befallning. Denne satte sig genast
i spetsen för det väpnade folket, och så begåfvo de
sig till hertigarnes sofrum, lysande sig med bloss
genom de mörka gemaken och gångarne i slottet.

Hertigarne lågo i sin djupaste sömn, då de vaknade
deraf, att dörren flög upp med dån, och i samma
ögonblick fyldes rummet af de väpnade männen. De
yrvakne hertigarne sågo dragna svärd glimma vid skenet
från de rykande blossen.

Hastigt som tanken var emellertid hertig Valdemar
uppe ur sängen. Han kastade öfver sig en rock
och fattade den främst i hopen

stående -- det var Konrad Ysarn sjelf -- i kragen med
en sådan kraft, att han kastade honom under sig.

Då störtade så visst tjugu af konungens män öfver
honom, och somlige höggo och somlige stucko. »Hjelp
mig, broder Erik», ropade Valdemar, liksom om han
hoppats, att de två här kunnat uträtta något mot män,
som voro väpnade allt till tänderna.

Men hertig Erik rörde sig icke. Han såg genast, huru
sakerna stodo, och att allt motstånd tjenade till
intet. »Låt vara, broder», sade han, »som det är,
vår strid hjelper icke här.»

Och så gåfvo bröderne sig godvilligt fångne.

Då hörde man hastiga steg utanför, och kort derpå
visade sig konungen på dörrtröskeln. Han steg in i
rummet, men hans blick var stirrande och hans anlete
uttryckte den häftigaste vrede.

»Minnens I något af Håtunaleken?» sporde han
hertigarne. »Fullgörliga står han i mitt minne. Men
denna leken skall ej blifva eder bättre!»

Derpå bundos hertigarnes händer, och barfota och så
godt som utan kläder fördes de ned i tornet. <i>Valram
Skytte,</i> en annan utländing hos konungen, utförde
detta värf.

Och så började det dagas.

Emellertid hade Johan Brunke, åtföljd af <i>Ulf
Svalebeck, Holsten Skoger</i> och en väpnad skara af
pålitligt folk lemnat borgen och begifvit sig ned
i staden. Här lågo hertigarnes män, hvar i sitt
herberge, försänkte i djup sömn liksom deras herrar
uppe på slottet. Det var således ej särdeles svårt att
bemäktiga sig dem, den ene efter den andre. Blott
en gjorde ett kraftigt motstånd. Det var Arvid
Gustafsson. Vi känna honom af gammalt som hertigarnes
vän och vi sågo honom senast hos hertigarne i Lödöse
år 1315, när bröderne gjorde sitt häfdabyte. Han var
då lagman i Södermanland.

När nu Brunke och de öfrige kommo till herberget,
der herr Arvid låg, och började bryta upp dörren till
hans rum, vaknade han och grep hastigt sitt svärd,
så att när dörren gick upp och männen rusade in, var
han färdig att möta dem. Han förde också sitt svärd
så raskt åt alla sidor, att ingen vågade anfalla
honom. Då lade en skytt sin pil å bågen, sigtade
på den tappre riddaren och sköt af. Riddaren föll,
pilen hade träffat honom i hjertat.

De öfrige fördes fångne upp på slottet och lästes fast
vid stockar, så att de stodo väl tjugu i rad. Riddarne
blefvo insatte i tornet. Men en stor hop af hertigens
män fingo frie draga bort; dock skulle de aldrig
strida mot konungen och infinna sig hos honom på
förelagd dag.

Så firade konungens folk sin lätta seger.

Men konung Birger gick deruppe i slottssalen och log
och slog sina händer samman af förnöjelse.

<poem>
»Min drottning signe den helge And'!»
</poem>

-- utropade han --

<poem>
»Nu hafver jag Sverike i min hand.»
</poem>

Arme konung Birger! Två gånger i ditt lif gladde du
dig åt en handling af kraft, och båda gångerna blef
du sviken genom din feghet. Du följde väl råd, men
alltid de onda, dem som skadade både dig och riket,
så väl när du lät döda din bäste vän, ditt säkraste
stöd, Thorkel Knutsson, som nu, när du begick denna
illbragd mot dina bröder.

Riddar Knut hörde konungens glädjeyttringar och sade,
»att konungen månde se sig om, det icke hela riket
nu bruste honom af händerna ut».

Så slutade Nyköpings gästabud. Den 10 December
var det, som hertigarne redo till Nyköping, och
natten mellan den 10 och 11 timade ofvan beskrifna
uppträden.

Såsom naturligt var, spred sig underrättelsen om hvad
som tilldragit sig i Nyköping med mycken hastighet
öfver hela landet, och intet var så otroligt, att
det icke troddes.

En allmän hämdeanda upplågade, hvarje kind glödde af
harm och hvarje hand grep efter ett vapen att hämnas
och rädda de älskade hertigarne.

Vi låta rimkrönikeskrifvaren sjelf berätta. Vi kunna
af hans ord lättare finna, hurudant tal det gick
bland folket.

Det var väl egentligen icke så mycket konungen
sjelf, mot hvilken folkets hat vände sig, som hans
drottning, Brunke och en riddare från Estland,
<i>Christian Scherbeck,</i> åt hvilken konungen gifvit det
uppdraget att vara hertigarnes fångvaktare.

<poem>
-- -- -- -- -- --  -- -- De try
de diktade mångt ondt råd af ny;
hade konungen dem ej satt så mycket,
han hade ej sina bröder svikit.
Då vardt konungen det till råda,
att han tog sina bröder båda
och lät dem i innarsta rum.
Der var konungen litet om,
att de hade illt både natt och dag.
Den stock fick mängt ett slag,
der hertog Erik innan satt,
och gåfvo honom dertill liten mat.
Hvardera satt i sin stock,
en stor, väldug, breder block,
än som de i stocken låg,
hade hvardera en boja på.
Hon var tung och ej god,
hvardera sju lispund vog.
Deras händer voro naglade i stocken fram,
der pina var till ovarkunsam.
Om någon menniska hade det sett,
voret en hedning, det vore honom ledt.
Hertig Eriks stock slogo de så fast,
att der ett stycke utaf brast,
och tog hertigen vid sitt öga.
Avij<footnote>Ack! Ve!</footnote> den last och det oföga,
de begingo å honom i det sinn.
Blodet flöt neder af hans kind
och så neder i hans barm,
avij den kymmer och harm,
den de å sig sjelfva sågo,
och så jemmerliga illa lågo,
fångne innan dödsens bandom,
den död dem stod för handom,
han var bättre å att gå,
än den pina de tålde då.
Deras halsjern voro tjock och bred
och slagna muren sammaled,
som de skulle sitta der ä och ä,
de lyste konungen väl a att se
deras pina och deras nöd.
Han var ej vreder om deras död.
Det torn stod uppå en sten,
en pöl, full och oren
mellan dem bägge låg.
Den Gud, som allt förmår,
gifve dem himmelrikes ära
för den pina de tålde dera.
</poem>

Hvad som kan vara sant i denna skildring, är svårt
att afgöra. Att mycket är dikt, derom kan man
vara fullt viss, om man känner menniskornas art
att gerna låta en liten gnista blifva till en stor
eld. Folkets kärlek hängde fast vid hertigarne, och
deras anhängare utgjorde ett vida större antal och
voro vida mer inflytelserika än konungens. Ej under
då, om konungens handlingssätt och Nyköpings gästabud
kom att utmålas med allt för starka färger.

Medan detta och annat liknande tal utbredde sig bland
folket, skyndade Birger att hösta in frukterna af sin
inbillade seger. Dock gick ryktet fortare än kungen,
och hvarje dag ökades hatet mot honom och vreden och
hämdlystnaden.

De förnämsta slotten, som hertigarne egde i sitt våld
och som konungen i första rummet sökte bemäktiga sig,
voro Stockholm och Kalmar. Först vände han sig mot det
förra, och kom från norra sidan tågande mot staden
i akt och mening att det skulle vara honom ett lätt
arbete att vinna den. Han fann dock genast här, att
han bedragit sig. Så fort han kom i sigte af staden,
var den första syn, som mötte honom, att bron öfver
Norrström uppvindades.

Konungen sände bud till staden med uppmaning till
borgarne och fogden att gifva sig. Men köpstadsmännen
väpnade sig och beslöto enhälligt »att mot konungen
bestå». De ryckte ut ur staden och tågade upp på
Norrmalm emot konungen och hans folk.

Här uppstod nu en strid, men stockholmarne
segrade. Konungens folk tog till flykten och konungen
»sjelf rymde då bort dädan» och till Nyköping. -- »Jag
märker att det låter illa», skall konungen hafva sagt,
»det ser ut som hertigarnes makt skulle vara mig för
stark.»

<i>Carl Elinesson</i> var den tiden borgherre i
Kalmar. »Han lät bud om landom fara», så fort han
fick underrättelse om hvad som tilldragit sig
uppe i öfra Sverige, och samlade Småländingarne
tillhopa. Lika så gjorde Birger Pedersson i Upland
och Mats Kettilmundsson i Vestergötland. De ryckte upp
mot Nyköping hvar från sitt håll.

Här satt efter Stockholmsfärden konungen med sin gemål
och sitt hof, och hvarje dag inlupo underrättelser om,
huru allmogen väpnade sig för hertigarnes sak. Nyåret
1318 ingick ingalunda med ljusa utsigter för konungen,
och han insåg sjelf omöjligheten af att göra motstånd
mot en sådan öfvermakt. Derför begaf han sig äfven
strax på nyåret med alla de sina och Johan Brunke
till Stegeborg.

Christian Scherbeck stannade qvar såsom slottsherre
på Nyköping.

Från Stegeborg skref konungen till Danmark till sin
son junker Magnus och bad honom komma hem och vinna
riket sig tillhanda. Likaledes beddes han af sin
svåger konung Erik tröst och hjelp, och erbjöd honom
hela Småland intill Östgötagränsen jemte Visingsö
och dess slott, om konungen ville samtycka till hans
begäran.

Men ställningen i Danmark var icke sådan, att den
tillät ett nytt tåg till Sverige med en sådan här
som sist. Konung Erik gjorde dock hvad han kunde och
lemnade junker Magnus sex hundra väl rustade

ryttare, med hvilka han drog till, Sverige. Ryttarne
anfördes af en <i>Mårten</i> eller <i>Mats Dufva.</i>

Hvad som i första rummet hindrade konungen af Danmark
att äfven denna gång komma sin nödstälde svåger
till undsättning, var det fiendtliga förhållande,
som åter inträdt mellan honom och hans broder,
hertig Christofer, samt erkebiskopen, <i>Esger Juel.</i> Den
sistnämnde hade från att vara kanik i Ribe blifvit af
konung Erik först uppsatt på biskopsstolen i Århus och
derifrån på Lunds erkebiskopsstol, der han icke dröjde
att följa sin företrädares, de viljestarka männens,
Jakob Erlandssons och Jöns Grands fotspår i striden
för de kyrkliga rättigheterna emot konungamakten.

Det var emellertid naturligt, att liksom konungen
gynnade Birger, så räckte båda konungarnes
fränder handen åt hvarandra. Hertig Christofer och
erkebiskopen flydde öfver till Sverige och ingingo
der förbund med de fångne hertigarnes gemåler. Detta
ingicks i Kalmar dagarne mellan den 16 och 20 April
1318.

Här i staden äfvensom på Borgholm hade Valdemars
hertiginna uppehållit sig, sedan hennes gemål drog
ifrån henne före julen uppåt öfra Sverige. Hertig
Eriks gemål skyndade med sina barn, så fort hon fick
underrättelse om hvad som tilldragit sig i Nyköping,
nedåt södra Sverige till Vestergötland, der hon slöt
sig inne på det starka Skarahus.

Genom Skåne ryckte junker Magnus in i Småland. Det
var ett ridderligt sinne hos den unge konungasonen,
och mycket olik syntes han sin fader. Han hade mera
af fasterns, den ädla drottning Ingeborgs, sinnelag
än af faderns. Men hans bana blef kort. Folkungarnes
onda öde rufvade öfver honom.

Fredligt tågade han fram med hären, hvar han kom i
Smålands bygder.

När han kom uppåt Östergötland, var konung Birger
honom till mötes, och derpå ryckte de tillsammans
vidare uppåt landet. Så kommo de upp mot <i>Skärkind,</i>
hvarest liksom på det strax söder derom belägna
<i>Halleby</i> så väl Birger som hans bröder i forna
lyckligare dagar hållit hof.

Vid Hallebysjöns strand<footnote>
Nordost om  sjön. Halleby ligger på nordvestra
stranden och söder om sjön Hjelmsäter.</footnote>ligger byn Herrmanshult
och sydvest om den, mellan byn och sjön, den
höga Laxbacken. Här synas grundvalar efter trenne
byggnader, hvilka tillhört Skärkinds konungahus<footnote>
I en källare i nordvestra hörnet fann man år 1827
murbruk i stenväggarna. Längre bort i vester är en
annan grundval med tydliga märken efter eldstäder.

På Skevids egor synas äfven lemningar efter en större
uråldrig byggnad, ehuru denna ruin dock troligen
icke hört till Skärkinds hus.</footnote>.
Utom dessa ålderdomslemningar eger Herrmarshults
by för en hvar, som älskar sitt lands minnen, en
märkvärdighet, hvilken vi ej må förbigå.

Herrmanshult bebos nämligen af en bondeslägt, som
påstår sig härstamma från folkungarna. Den vet omtala
sina mäktiga stamfäder och påstås ega flera permbref
från dessa tider. Denna folkungaslägt skall hafva
genom den förföljelse, som öfvergick folkungarne under
den stränge konung Magnus Ladulås, blifvit urståndsatt
att upprätthålla sitt frälse och sitt anseende och
derför återgått till odalbondeklassen. Huru härmed
kan förhålla sig, vet man icke med visshet. Vi hafva
här blott anfört sägnen.

Vid detta Skärkind möttes konungen och hans son af
hertigarnes folk. Men konung Birger vågade ej bida,
utan flydde neråt södra Östergötland och drog öfver
Holaveden in i Småland.

Karleby Långa är namnet på en socken, som vi redan
af en föregående tilldragelse lärt känna. Det var
nämligen här som Vestgötarne en gång samlade sig för
att straffa en konung, hvilken utan deras lejd vågat
sig in i deras land.

De voro äfven nu samlade på samma ställe för att
möta sin konung, hvilken, enligt deras tanke, hade
handlat mot lag och ordning. Birger drog nämligen från
Småland upp i Vestergötland, och när han kom upp emot
Falköping, fick han höra, att en väldig hop bönder
stod vid Karleby Långa, anförd af några hofmän och
färdig till strid. Birger fann sig deraf föranlåten
att ingå ett tre dagars stillestånd.

I förlitande på den ingångna vapenhvilan begaf sig
en stor del af bönderna hem för ätt skaffa foder och
förse sina matsäckar. Detta ansåg konungen vara ett
gynsamt tillfälle för sig att våga en strid med de
qvarvarande.

Dessa sågo med förvåning konungens banér komma
framryckande emot sig och »läto storliga illa
deröfver, att de voro så få». Som en löpeld genomlopp
ropet: »konungen kommer» den lilla hopen, och riddarne
kastade sig upp på sina hästar, och bönderne slöto sig
tillsammans i en tät hop. Och så stredo de manligen
allt till »dagen brast och natten kom».

När det började skymma på, lät konungen tända eld på
de angränsande gårdarna. »Det gjorde konungen, att
hans folk skulle bättre se», och så fortgick striden,
och de döendes rop blandades med svärdens klang, då de
föllo på hjelmarna och harnesken, och från sidan slogo
flammorna af de brinnande husen upp mot högan sky.

Men bönderne förlorade den gången, och konungen vann.

Då red en ung riddare fram till konung Birger och
medlade fred mellan de få återstående bönderna och
honom, »och sedan foro bönderne hem».

Detta timade den 19 Mars 1318.

Nu ansåg sig Birger trygg från denna sidan, och han
begaf sig derför åter till Östergötland. Belägringen
af Nyköping fortgick äfven, så att han icke heller
derifrån ansåg sig behöfva befara något anfall,
och han förlade derför sitt folk i smärre hopar
öfver köpstäderna i Östergötland, tagande sjelf sitt
hofläger pä Stegeborg.

Denna konungens anordning blef honom dock till föga
fromma. Den framgång han hade var ringa, skadan och
förlusten var säker och större.

Snart derefter tågade en skara bönder med
lifsmedel och foder till belägringshären framför
Nyköping. Plötsligt öfverföllos de af konungens folk,
som tog ifrån dem det medförda munförrådet och läto
dem tomhändta vända hem igen.

Sådant var Birgers sätt att föra kriget. Det är
lätt begripligt, att folket till slut skulle förlora
sista skymten af aktning för honom, i synnerhet om
de dermed jemförde den raskhet och manhaftighet, som
utmärkte Hertigarne och ännu visade sig hos deras män,
hämnarne af deras olycka.

I Söderköping befann sig den närmaste af de kring
Östergötland förlagda härhoparna. Denna var lika
säker, om icke lika bekymmerslös som konungen sjelf,
der han låg inom det starka Stegeborg. Men helt
oförmodadt spred sig inom Söderköping ryktet, att
hertigarnes folk var i antågande. Det var Knut Porse
som kom, och innan konungens män visste ordet af,
hade de förlorat striden och voro dels nedgjorde,
dels tillfångatagne.

Ryktet om Knut Porse och hans seger vid Söderköping
kom snart till Linköping, Skeninge och de öfriga
städerna, der konungens folk låg, och det gjorde på
konungens män sådant intryck, att de genast bröto
upp och oförtöfvadt lemnade både Birger och riket
samt flydde tillbaka till Danmark igen.

Emellertid fortgick, såsom vi nämnt, belägringen af
Nyköping, och derinom sutto de båda hertigarne, och
Christian Scherbeck hade nycklarna till fångtornet.

Det hvilar mycket mörker öfver så väl hertigarnes
fångenskapstid som öfver deras död, och man kan derför
icke med bestämdhet uppgifva många omständigheter
af detta blodiga minne från vår orofylda medeltid. I
synnerhet är det att beklaga, det man icke eger någon
berättelse om denna tidens tilldragelser af män, som
stodo på konungens sida. Må hända skulle man då finna,
att det äfven nu var omständigheterna, som drefvo fram
konung Birger, och att -- om motståndet varit mindre,
om hertigarnes anhängare i sin ifver för dem äfven
betänkt, att konungen i sak hade rätt, fastän icke i
de medel han begagnade -- utgången helt visst blifvit
en helt annan. Hvad man med säkerhet känner anföra
vi här.

Den 18 Januari 1318 voro hertigarne ännu sunda och
friska i sitt fängelse. De upprättade den dagen sitt
testamente.

Vi anföra hufvudinnehållet af de deruti gjorda
bestämmelserna, förnämligast emedan det låter oss
få en öfverblick af klostren och öfriga andliga
stiftelser i vårt fädernesland på denna tid.

»Till hvar och en af rikets domkyrkor, <sp>Upsala,
Linköpings, Skara, Strengnäs, Vesterås, Vexiö</sp> och <sp>Åbo</sp>,
skänka de fyratio marker penningar och tvänne himlar
eller baldakiner till

kyrkoprydnad, och skulle tillika för deras själar ett prebende
instiftas i de förstnämnda stiftsstäderna.»

»Till <i>Cistercienserklostren</i> i <sp>Alvastra, Nydala,
Varnhem, Juleta, Roma</sp> på Gotland och <sp>Ås</sp> i Halland
tjugu marker penningar åt hvardera, med undantag af
Alvastra, som fick fyratio.»

»Till <i>nunneklostren af Cistercienserorden</i> i <sp>Sko,
Vårfruberga, Vreta, Askeby, Gudhem</sp> och på Gotland
likaledes tjugu marker penningar hvardera, men
nunnorna i <sp>Riseberga</sp> fingo hundra marker, <sp>S:t Clara</sp>
kloster i Stockholm fyratio marker och hertigarnes
syster Richissa, som var nunna i detta kloster,
hundrade marker penningar.»

»Till <i>Dominikanerklostren</i> (<sp>Predikobröderna</sp>)
i <sp>Skeninge, Kalmar, Lödöse, Skara, Strengnäs,
Vesterås, Sigtuna, Åbo</sp> och <sp>Visby</sp> skänktes tjugu marker
hvardera.»

»Till <i>nunneklostren af Dominikanerorden</i> i
<sp>Skeninge</sp> och <sp>Kalmar</sp> likaledes tjugu marker hvardera.»

»Till <i>Franciskanerklostren</i> (<sp>Gråmunkarne</sp>) i <sp>Stockholm,
Upsala, Nyköping, Söderköping, Linköping, Jönköping,
Skara, Visby, Arboga</sp> och <sp>Enköping</sp> likaledes hvardera
tjugu marker penningar.»

»Till <i>hospitalen</i> i <sp>Söderköping, Skeninge, Lödöse,
Skara, Enköping, Oknebeck</sp><footnote>
Nu Kronobäck i <sp>Mönsterås</sp> socken i Småland.</footnote>,
<sp>Helghusko</sp> och det på
Gotland, till <i>fattig-</i> och <i>sjukhuset</i> i <sp>Skara</sp> för sjuka,
orkeslösa, utlefvade prester, samt till
<i>Helgeandshusen</i> i <sp>Stockholm, Upsala, Vexiö</sp> och det på Gotland
gafs åt hvardera tjugu marker.»

»Sockenkyrkorna och sockenpresterne i de församlingar,
der hertigarne hade jordegods, fingo hvardera sex
marker (så att presten deråt fick tre och kyrkan
tre). Till de fattiga skänktes hundra marker.»

»Gårdarne Svartsjö, Algö och Hammarö anslogos till
betäckande af dessa utgifter och till verkställare
af testamentet utsagos biskoparne Carl i Linköping,
Bengt i Skara och Styrbjörn i Strengnäs, samt de ädle
herrarne och riddarne Mats Kettilmundsson, Birger
Pedersson, Knut Magnusson, Filip Ingevaldsson och Bo
Nilsson.»

Sedan dess förgick våren, och sommaren kom, men allt
så sutto hertigarne qvar i sitt fängelse och knappast
hörde de bullret och ropet der utanför murarna,
huru deras män stredo för dem.

Dagen, när de dogo, vet man icke, och icke heller
sättet, huru dervid tillgick. Dock synas de hafva
lefvat till midsommaren, åtminstone kalla sig icke
hetiginnorna för enkor förr än efter den 27 Juni
1318.

Det är troligt att rimkrönikans utsago, det hertigarne
blifvit svultne till döds, är sann. Dock får man icke
taga rimkrönikeskribenten så på orden, att man sätter
detta deras ihjälhungrande omedelbart efter konungens
bortresa till Stegeborg. De af hertigarne utfärdade
bref, som finnas i behåll, tala deremot.

Rimkrönikan berättar deras död sålunda:

<poem>
Då lefde hertig Erik
tre dagar<footnote>Andra säger: nio.</footnote>, så sagde man mig,
förutan dryck, förutan mat,
det var under det han så gat;
och elofva daga hertig Valdemar,
jag tror att det for den skull var,
att hertig Eriks pina var mera,
ty voro hans daga icke flera.
Dessalund svälte man dem ihjäl,
säga få män, att det var väl.
Gud gifve dem himmelrik
för den hårda död, de tålde å sig!
</poem>

Sedan hertigarne voro döde, buros de af slottsfolket
på en med guldinväfdt tyg öfvertäckt bår ut från
slottet och nedsattes framför muren, så att de väl
måtte ses af de belägrande. »Här mån I kännas vid»
-- låter rimkrönikan slottsfolket utropa -- »att edre
rätte herrar äro döde, som värre är. I mån nu se eder
om efter andra herrar och låta konungen behålla sitt
rike.»

Härtill svarade de belägrande: »Sonen blifver ock
faderns like, och hertig Eriks son lefver än. Han är
vår herre, vi äro hans män och vilja tjena honom. Det
må ingen dräpa sig till arf.»

Konungens män hade hoppats, att hertigarnes död
skulle göra en ända på striden och sätta konungen
i lugn besittning af riket. Men de bedrogo sig
derutinnan. Hämdbegäret upplågade blott ännu
häftigare, när man fick se de aftärda lemningarna af
de älskade hertigarne. Den enda förändring, som blef
en följd af hertigarnes död, var, att belägringen
fortsattes med ännu större ifver och förbittring,
och nu kände hatet och föraktet för konungen inga
gränser.

Hertigarnes lik fördes emellertid till Stockholm, der
de högtidligen begrofvos i storkyrkan eller <i>bykyrkan</i>
(stadskyrkan), som den då och hela medeltiden igenom
kallades till skilnad från de öfriga kyrkorna, hvilka
alla voro klosterkyrkor. Jordfästningen egde rum om
heliga Vårfrudag -- antingen den 15 Augusti eller den
8 September.

Fyra år efteråt upptogs hertig Eriks lik och fördes
till Upsala, der erkebiskop Olof den 22 November
högtidligen jordfästade det. Hans gemål, hertiginnan
Ingeborg, gaf sedermera tvänne stickade och med
blommor inväfda, särdeles dyrbara kläden att läggas
öfver hertigens graf på högtidsdagar och sex täcken
att begagnas till himmel öfver grafven på andra
dagar. Derjemte gaf hon en kalk af guld med fot,
likaledes af rent guld, ett kors med fot af guld,
tvänne helgonskrin af guld och dessutom ännu andra
dyrbarheter.

I Upsala domkyrka var äfven ett altare instiftadt för
hertigarnes själar. Nu mera finnes der intet minne
efter dem. Blott i Stockholms storkyrka förvaras
ännu en stor sjuarmig ljusstake, som hertig Eriks son
skänkte till åminnelse af hans fader och farbroder.

Vi hafva här följt rimkrönikan, och vi hafva vid
flera tillfällen framhållit, att hennes utsago
ingalunda är oväldig.

Lyckligtvis hafva vi i en folkvisa ett minne af samma
tilldragelse, som framställer saken i ett annat ljus
och visar, att äfven bland de muntliga berättelserna,
som gingo härom på folkets läppar, konungen ingalunda
tänktes så grym, som rimkrönikan gjort honom.

Denna folkvisa är liksom en antydan, att, om vi
egde qvar fullständiga berättelser från denna tid,
händelserna och de uti dem uppträdande personerna
skulle få ett helt annat utseende.

Vi anföra här denna visa.

<b>Visan om Johan Brunke.</b>

<poem>
<sp>En röst</sp>:

Fru Ingeborg hade de bröder tre:
För Sveriges krona deras lif läto de,
<tab>För osann sak så blefvo de herrar aflifvad'.

<sp>De åhörande upprepade</sp>:

Bröder tre:
För Sveriges krona deras lif läto de.

<sp>Första rösten</sp>:

De herrar skulle till Sverige rida;
Fru Ingeborg bad dem hemma bida.
<tab>För osann sak så blefvo de herrar aflifvad'.

<sp>Åhörarne upprepade</sp>:

Till Sverige rida;
Fru Ingeborg båd dem hemma bida.

<sp>Första rösten</sp>:

Fru Ingeborg ståndar i Helsingborgs port:
»Mine käre bröder, I riden icke bort!»
<tab>För osann sak så blefvo de bröder aflifvad'.

<sp>Åhörarne</sp>:

I Helsingborgs port;
»Mina kära bröder, I riden icke bort!»

<sp>Första rösten</sp>:

Då mälte de bägge bröder tillika:
»Oss länges fast till vårt fädernerike<footnote>i införa härefter allenast försjungarens ord.</footnote>.»

»I dväljens hos mig i dagarne fem,
Medan jag förtäljer min starka dröm.

Mig drömde, edra kappor de voro utaf bly;
Mina ädla bröder, I voren deruti.

Och de voro spända allt omkring eder hals:
Så visst det betyder, eder händer stor fals<footnote><i>Fals;</i> falskhet.</footnote>.»

De herrar akta' icke till fru Ingeborgs råd;
De redo till Sverige i dagarne två.

Och der, som de kommo på hvitan sand,
Der möter dem Brunke, den otrogne man:
</poem>

<poem>
»I varen välkomne, I bröder både:
I dricken jul med vår drottnings nåde!

De herrar rida till Nyköpings stad,
Och der möter dem det falska råd:

»I lägger af brynjorna uti vår by,
Och gångar upp i slottet i hofkläder ny!»

De herrar träda genom dörren in,
Konung Birger ståndar dem upp igen:

»I varen välkomne, I bröder både,
Och viljen I dricka jul i år med vår nåde?»

De herrar togo vatten, och de gingo till bord;
De talte så mångt ett allvarsamt ord:

»Välkomna, mina kära bröder båda!
Och må jag ej ensam för landet råda?»

»Och väl äro vi edra kära bröder båda;
Men icke må I ensam för landet råda.»

De åto och de drucko så liten en stund;
Så fann Brunke på ett annat fund:

»I gode herrar, hvad viljen I nu göra,
Viljen I ej dricka och dansen röra?»

Och de dansade ut och de dansade in;
Herr Brunke han skänker det klara vin.

De herrar de stodo på golfvet och qvädde;
Herr Brunke och konungen i råd sammanträdde.

Hertig Valdemar talar till broder sin:
»Erik! vi dricka för mycket vin,

Vi må oss väl vakta för Brunkes svänker;
Han kan så många falska ränker!»

Herr Erik slog upp med hvitan hand:
»Skulle vi oss frukta i fäderneland?

Vi äro hitkomna på tro och på lejd
Och veta slätt intet af någon fejd!»

De dansade och drucko den dag till ända;
Så vordo de ljus och bloss upptända.

De herrar, de skulle till sofrummet gå,
Att hvilas på silke och bolstrarna blå.

Så blefvo de ledsagad' i tornet in,
Och konungen, han log under skarlakan skinn.

De visste icke annat, än det var gamman,
Förr än han slog alla de dörrar tillsamman.

Hertig Erik sig värjde såsom en man,
Till dess han hvarken stol eller sängstolpe fann.

När sängstolpar ej längre kunde vara,
De herrar måste nakna i tornet fara.

Der ledo de stor nöd och tvång,
Af frost och köld och hungers svang.
</poem>

<poem>
»Vi gifva dig, Brunke, det guld så röd,
Du gifver oss litet vatten och det torra bröd!»

»I kunnen ej få här i Sverige, uti eder nöd,
En kall drick vatten eller det torra bröd!»

»Vi tro vår kära broders husfru så väl;
Hon låter oss icke här svälta ihjäl!»

Den fromma drottning det så väl vi tilltro må,
Hon gifver oss litet halm till att sofva uppå!»

Herr Brunke han vredgades vid sådana ord;
Han kastade de nycklar allt i den salta fjord.

Det var stor ymkan att höra uppå;
De åto hvarandra skuldrorna ifrå'.

Det var väl ändå större harm och qvida,
Då bröder åto köttet ur hvarandras sida.

Det var stor ymkan och än större harm,
När de bröder lågo döda uti hvarandras famn.

Och det stod så i månader fem,
Kung Birger han kom från ledungen hem.

»Hvar äro mina bröder, hvart drogo de hän?
Hvi skänkten I dem icke allt med det klara vin?»

Och svarade dertill så liten en kind:
»Herr Brunke han band dem i tornet in.»

Konungen han in genom vindögat såg:
Stor ymkan det var, hur der hans bröder låg'.

»Och hör du, Brunke, på hvad jag månd' spörja dig:
Hvar äro de nycklar, som jag lemnade dig?»

»Hjelpe mig Gud af all min nöd,
Jag kastade dem allt i den salta sjö.»

»Skam får du, Brunke, så illa du mig svikit!
Nu är jag skild från nycklarna också till Sveriges rike.»

»Och hafver jag förrådt edra bröder båda,
Så kunnen I nu ensam det hela landet råda.»

Stor harm då fingo hertigarnes vänner,
Och bot för den sorgen de aldrig sedan vunno.

Kungen och hans drottning rymde landet ifrån,
Och halshuggen blef Magnus, deras enda väna son.

Men Brunke blef lagd på stegel och hjul.
Så fick han den lön, som han hade förskylt.
<tab>För osann sak så blefvo de bröder aflifvad'.
</poem>

<b>Slutet af Birgers regering.</b>

Mörk blickade konung Birger från ett af slottsfönstren
på Stegeborg utöfver det vackra landskapet, som låg
framför honom i hela sin midsommarfägring. Och vid
hans sida stod hans drottning, lika blek och lika
mörk som han.

Bud hade kommit om olyckan vid Söderköping och om
det främmande folkets flykt ur riket. Hvem skulle nu
konung Birger lita på,

hvem skulle strida för honom? Hans svåger, den
ridderlige konung Erik Menved, kunde ej mera hjelpa,
och hans son -- hvad kunde väl han göra utan folk och
penningar?

För den olycklige konungen återstod ej annat än att
lemna land och rike. Men sonen, den ridderlige junker
Magnus, stannade på Stegeborg att försvara faderns
rike. För ynglingen var ännu icke allt hopp ute, och
med honom stannade de modigaste af Birgers riddare.

Med sin drottning, sin familj och några få
följeslagare kom den flyktande Birger öfver till
Gotland.

Ett möte hölls i Skara, der <i>Mats Kettilmundsson</i> valdes
till drots och »förman». Då detta möte hölls, visste
man ännu icke, om hertigarne voro döde, men med dem i
fängelse och konungen landsflyktig var det nödvändigt
att utse någon, som skulle vaka öfver det hela.

Mats Kettilmundsson känna vi redan. Han var en tapper
och oförskräckt riddare, en handlingens man, alldeles
sådan som de närvarande svåra förhållandena fordrade.

Bekymren lemnade ej Birger på andra sidan sjön. De
båda slottens, förnämligast Stegeborgs, öde och
sonens lågo honom om hjertat. Han sökte derför, så
fort han kommit öfver till Visby, skaffa undsättning
så väl i matvaror som manskap. Skeppen afseglade och
kommo lyckligt in i Östgötaskären, men här möttes
de af fiendtliga skepp.

Hertigarnes män hade nämligen utrustat en flotta
att bevaka inloppet till Stegeborg. När nu konungens
skepp kommo seglande, omringades de af de hertigliga
och togos, med allt hvad uppå dem var, både manskap,
»häst och kläde».

Det dröjde ej länge, förr än underrättelsen om den
misslyckade utgången af detta undsättningsförsök
kom till Gotland och konungen. Birger blef deröfver
högligen bestört, och drottning Märta blef både röd
och hvit många gånger om.

Konungens drots var närvarande och bevittnade
konungens och drottningens sorg. Han sökte trösta
dem och ännu ingifva dem mod och förtröstan till
sin sak.

»Är det nu så», sade då konung Birger, »att drotsen
vill våga sitt lif för vår heder, så är det vår vilja,
att alla de män, hvilka behjerta vår skada, skola
draga med honom och få månde blifva qvar hos oss här
hemma.»

Nu utrustade man stora skepp, som kringplankades
och försågos på allt sätt, för att kunna bestå en
strid. Och när allt var i ordning, inskeppade sig
Brunke och konungens män. Färden gick lyckligt, men
när de kommo in i götaskären, möttes de af hertigliga
skepp, och genast rann der upp en häftig strid. Johan
Brunke och hans män kämpade tappert, så att man ganska
länge var i ovisshet, hvilken skulle gå derifrån som
segrare.

Då fattade hertigarnes män ett annat råd, som slog
väl ut. De hoptimrade en väldig flotte eller pråm,
som lastades med torrt timmer och andra eldfängda
ämnen, tände eld härpå och lät den så drifva

med vinden ned mot Brunkes skepp. Brunke och hans
män, som svårligen i det trånga farvattnet kunde
undkomma, sökte länge hålla den brinnande flottan
ifrån sig. Men till slut fattade elden uti Brunkes
skepp. Männen sprungo då öfver bord, men blefvo
upptagne af hertigarnes folk eller drunknade.

På samma sätt gick det med de öfriga skeppen. Trenne
af dem nedbrunno i grund.

Bland dem, som af de hertigliga gjordes till fångar,
befunno sig, utom drotsen Johan Brunke, äfven Ulf
Svalebäck, Lyder Foss och Valram Skytte, alla bekanta
för oss från Nyköpings gästabud.

Fångarne fördes, så fort ske kunde, till Stockholm,
der de insattes i tornet på slottet. Här sutto de,
tills Mats Kettilmundsson återkom från tåget till
Skåne<footnote>Hvarom här nedanför.</footnote>,
då de blefvo dömde till döden och utförde
till sandåsen norr om staden, der de blefvo halshuggne
och satte på stegel och hjul.

Sandåsen kallades sedermera <i>Brunkeberg,</i> och
<i>Brunkebergstorg</i> finnes ännu i dag, ehuru sjelfva
berget blifvit småningom bortgräfdt.

Som vi hafva nämnt, blef följden af hertigarnes död
ingen annan än den, att de belägrande med ännu mera
ansträngd kraft sökte göra sig till herrar öfver
Nyköping.

Samma dag, som hertigarnes lik jordfästades i
Stockholms bykyrka, förlorade Birger Nyköpings
hus<footnote>
Naturligtvis är denna uppgift beroende på,
huru vida det var Vårfrudagen i Augusti eller
September. Att Nyköping uppgafs den 15 Augusti,
har all sannolikhet för sig.</footnote>.
Om det skedde genom underhandling eller genom
stormning, det vet man icke. Nog af, hertigarnes män
fingo det i sin hand, och med största raseri tågade
bönderne upp mot slottet samt nedref i grund den
förhatliga byggnaden.

En tornruin skall dock hafva funnits ännu på
1600-talet, och sägnen gick, att det just var det
torn, hvari hertigarne suttit fångne. Man visade till
och med en fördjupning i muren, som hertig Valdemar
skulle hafva gjort förmedelst en svinbet. Det synes
derutaf, som om tanken på flykt hade uppstått hos
hertigarne, ehuru de måste afstå derifrån efter halft
fullbordadt arbete.

Nu var Stegeborg ensamt qvar för konung Birger af hela
det egentliga Sverige. Men utsigterna for Stegeborg,
om de voro mörka, redan då konungen drog derifrån,
blefvo det ännu mer, sedan alla undsättningsförsök
från konungens sida visat sig fåfänga. Junker Magnus
och hans fåtaliga besättning försvarade dock med
största tapperhet slottet, och alla belägringshärens
ansträngningar uträttade intet. Junkern vann mycket
lof för den mandom han ådagalade. Dock tvangs junkern,
när lifsmedlen alldeles togo slut, att uppgifva
slottet.

Dervid betingades såsom vilkor fritt aftåg för
besättningen. Junkern sjelf gaf sig fången åt de
svenske herrarne, hvilka, enligt uppgifter i främmande
krönikor, skulle skriftligen hafva försäkrat honom om

säkerhet till lif och lem. Den svenska rimkrönikan,
som icke nämner något härom, slutar berättelsen om
Stegeborgs fall och besättningens aftagande, ehuru
konungasonen var lika oskyldig till hvad fadern gjort
som någon af det legda krigsfolket, med dessa ord:

<poem>
Är det lekman eller prest,
så är en hvar sig sjelfvom bäst.
</poem>

Men junker Magnus fördes till Stockholm och insattes
i tornet Kärnan som farige.

Nu var konung Birger Magnussons välde slut i Sverige.

Vid mikelsmessotiden, samma år som detta hände, drog
Mats Kettilmundsson med svenska hären söder ut. Han
ville ej afbida ett anfall af danske konungen, han
ville visa, att man nu i Sverige kunde mera än blott
försvara sig, att man äfven kunde anfalla.

Erkebiskop Esger från Lund och hertig Christofer,
hvilka allt härunder uppehållit sig i Sverige,
slöto sig till herr Mats, som från Småland ryckte in
i Skåne.

Vid Finjasjön i vestra Göinge härad låg
<i>Mjölkelånga.</i> Här var konung Erik Menved till mötes
med danska hären, det var kort före Allhelgonadag
den 26 Oktober, och här blef nu en väldig strid. Men
svenskarne segrade, och sjelfve konung Erik kunde
med knapp nöd komma undan från stridsfältet och
flykta öfver till Seland. Danskarne förlorade mycket
folk. Tre hundra danska och tyska riddare sägas hafva
blifvit tagne till fånga.

Sedan drog herr Mats öfver allt Skåne med svärd
och brand, plundrande och härjande. Helsingborg
belägrades, Falsterbo blef intaget och Lund, Skanör
och Malmö frilöste sig från sköfling genom erläggande
af brandskatt.

Men folket började att längta hem, och mycket
förestod för herr Mats att ordna här hemma, så att
de underhandlingar man började hade snart till följd
ett sammanträde i Roskild den 11 November.

Här slöts ett stillestånd på tre år, och man
öfverenskom, att följande midsommardag sammanträda
för att öfverlägga om och afgöra stridigheterna
mellan konung Birger och riket. Birger skulle dock
under tiden icke få beträda Sveriges jord, men
få vistas på Gotland, om Gotländingarne tilläto
det. Sonen, junker Magnus, skulle fortfarande
förblifva i fängelse, men intet ondt tillfogas honom
hvarken till lif eller lem. Erkebiskop Esger och
hertig Christofer skulle icke erhålla någon hjelp
från Sverige, och de Skåningar, som hållit med
Svenskarne under den sista fejden, skulle få tillgift.

Det blef allt mer ödsligt kring konung Birger,
der han satt med sin gemål i kungshuset i Visby. De
siste, på hvilka han kunde lita, sutto i fängelse
i Stockholm, och nu satt der i tornet hans egen son,
den förhoppningsfulle Magnus. Tänkte han sig tillbaka
till forna dagar, den olycklige konungen, och gick
han igenom med sig sjelf sin genomlefda konungstid,
huru allt började i gamman, men slutade i

sorg och ve, då måste hans bekymmer tynga mera på
honom, än kedjorna tyngde hans bröder i Nyköpings
slottstorn.

Nu var frågan den, om det var rådligt att längre
stanna på Gotland. Men öfvergifven eller ock ett rof
för fruktan och ängslan, drog Birger med drottning
Märta mot slutet af det ödesdigra året 1318 öfver
till Danmark, till svågern, konung Erik. Till honom
stod nu Birgers sista hopp.

Följande året, så snart hafvet var segelbart, visade
sig en svensk flotta utanför Gotlands kust. Det var
Mats Kettilmundsson, som kom med svenska hären, och
det säges, att afsigten med detta tåg var att taga
konung Birger till fånga.

Men konungen var borta, och herr Mats måste nöja sig
med att taga hyllning af Gotländingarne och Visby
borgare, så att nu var äfven denna sista tillflykt
för Birger inom riket honom beröfvad.

I Norge skulle, enligt gjord öfverenskommelse,
efter konung Hakons död hans rike såsom arf tillfalla
hertig Eriks son. Kort fore sin död affordrade konung
Hakon af de förnämsta männen i sitt rike »ed på Guds
helgedomar», att de obrottsligen skulle hålla hvad
som med honom var öfverenskommet och stadgadt,
så väl i afseende på arfsföljden till riket
som riksstyrelsen, samt granneligen vaka öfver
efterlefnaden deraf.

Den 8 Maj 1319 dog konung Hakon, och mot slutet af
Juni kommo sex riddare och herrar från Sverige jemte
biskop Carl i Linköping, för att med Norges herrar
och råd och i närvaro af den döde konungens dotter,
hertiginnan Ingeborg, öfverenskomma om de båda rikenas
förening under en konung.

Öfverläggningarna varade under den 26, 27 och 28 Juni,
hvarefter man stannade vid följande beslut:

»De svenske herrarne och Linköpingsbiskopen förbundo
sig med ed att taga hertig Eriks son, den treårige
Magnus, till konung öfver allt Sveavälde, och skulle
den unge konungen instundande S:t Jakobs afton
eller inom sju dagar derefter vara i Lödöse för att
derifrån beledsagas till Tönsberg i Norge med det
följe, som Norges män sände mot honom, för att han
i detta rike måtte taga den heder, som han var
arfboren till, samt stadfästa och taga stadfästelse på
helige konung Olofs och efterföljande konungars lag
och bud i afseende på konungens och hans undersåtars
förbindelse till hvarandra.»

»I Norge skulle han förblifva till nästkommande
mikelsmessa och derifrån till samma tid nästkommande
år. Om då Sveriges män fordrade, att han skulle komma
till Sverige, skulle han få blifva der lika länge, men
icke längre, och derefter skulle sålunda omskiftas,
att han i hvartdera riket förblefve så länge, som
nödigt vore, men icke längre i det ena riket än i
det andra. Blott om den största nödvändighet det
fordrade, och det rike, hvars rättighet det var att
hafva konungen hos sig, sådant medgåfve, skulle han
få blifva längre i det ena riket än i det andra.»

»Så länge som konung Magnus var minderårig, skulle
inkomsterna af Norge användas till betalande af
rikets skuld, äfvensom till verkställande af konung
Hakons testamente, till konungens underhåll samt
hvad honom i öfrigt kunde göras behof, med samtycke
af fru Ingeborg och norska rikets rådsherrar.»

»Begge rikena skulle ömsesidigt bistå hvarandra,
och det skulle vara Norrmän tillåtet att i Sverige
tjena konung Magnus och fru Ingeborg.»

Sedan allt var sålunda öfverenskommet och bebrefvadt,
lade biskop Carl sin högra hand på sitt bröst och
lofvade vid sitt prästadöme och sin kristna tro,
och likaså lofvade och svuro de närvarande svenske
herrarne vid sin kristliga tro och den heliga
evangeliiboken, att allt skulle oryggeligen hållas
utaf alla svenske män.

De sex närvarande svenske herrarne voro <i>Knut Magnusson</i><footntoe>
Af <i>Ulfåsa-åtten</i> <sp>med ett lejon i vapnet</sp>.</footnote>,
<i>Erik Thuresson</i> (<i>Bielke), Sigge Halstensson
(Örnsparre), Stefan Röreksson</i><footnote>
Bar <sp>två sparrar i vapnet</sp>.</footnote>, <i>Gissle</i> eller
<i>Erengissle Elinesson (Sparre)</i> och <i>Knut Porse.</i>

Det var den första föreningen af Sveriges och Norges
riken under en konung.

Under det förflutna året hade hertiginnorna på sätt
och vis fört styrelsen i Sverige. Mats Kettilmundsson
var väl rikets hufvudman, men hertiginnorna skrifva
sina namn under besluten och tala alldeles med en
sådan myndighet som en regerande konung.

Detta var dock något i Sverige helt och hållet
ovanligt, och man skred derför till konungaval. De
maktegande herrarne, »rikets store», voro redan
på förhand ense om, hvem som skulle blifva konung,
och de förstodo skickligt att bedrifva sakerna så,
att han verkligen blef det.

Man vore böjd att tro, det konung Birgers son,
den ädle och raske junker Magnus, var denne utsedde
konung, men detta var alldeles icke händelsen. Hertig
Eriks son, den treårige Magnus, var af herrarne
bestämd för Sveriges konungastol, och ett skäl,
som mest talade derför, var det, att genom detta
konungaval kunde en förening under en och samme konung
åstadkommas mellan Sverige och Norge. Det måste
man medgifva, att en sådan tanke var i och för sig
tillräckligt lockande för att äfven de, som eljest må
hända skulle varit hågade att fälla ett godt ord för
den fångne konungasonen, lemnade honom åt sitt öde.

Bud utsändes omkring alla rikets landskap att kalla
allmogen till ting vid <i>Mora</i> stenar. Fyra bönder
kallades från hvarje härad och helt visst inbegrepos
bland dem de anseddaste af köpstädernas borgare.

Till följd af denna kallelse var i början af Juli
år 1319<footnote>
Rimkrönikan säger, att mötet egde rum
midsommardagen, men vi hafva dock en urkund, som
bestämmer dagen till den 8 Juli.</footnote>
en stor skara af herrar, prelater, allmoge
och köpstadsmän församlad vid det utsatta stället.

En ansedd och mäktig man -- förmodligen Birger
Pedersson, hvilken såsom Uplands lagman hade högsta
anseendet bland alla landskapens lagmän -- uppträdde
och helsade den församlade menigheten.

»I ären Gudi välkomne här» -- låter rimkrönikan honom
säga -- »bönder och hofmän! Vi hafva oss det förelagdt
att oss konung välja, och viljom vi dermed ej längre
dvälja. Jag hafver mig det från fordom sagt, att
konung varder å Mora ting valder med alla landskaps
vilja, och tarfva vi nu slik konung, som har god hell
med folket, som varder mild och årsäll och gifver
folket godan fred.»

När riddaren slutat tala, svarade hela den församlade
menigheten liksom med en mun:

<poem>
»Gud gifve oss den,
der rikena måtte af glädje ske!»
</poem>

Då framträdde Mats Kettilmundsson, hållande hertig
Eriks son på sina armar. Han upphöjde barnet, så
att det kunde ses af en och hvar, och tog derpå till
orda:

<poem>
Vi hoppoms göra rikena gagn
och mycken fromma fram a led,
så att riksens ära varder bred;
vi hafvom<footnote>Hade.</footnote> två ädla landsherra,
de äro döde, ty är värra.
Slika som hertig Erik var
och hans broder hertig Valdemar,
dem hafvom vi skadeliga mist;
de blefvo förrådde med falska list.
Vi vetom våra skademän,
vi hafvom det hämnt<footnote>Hämnats.</footnote> och skolom än
hata dem allt det vi gitta,
ä medan vi dem lefvande veta.
Det hafver konung Birger gjort,
vi hafvom honom af riket kört.
Den lyckan hafver Gud oss gifvit,
att vi hafvom han af riket drifvit.
-- -- -- -- -- -- -- -- -- -- -- -- 
Vi vunnom honom land och borgar af
med den hjelp Gud oss gaf,
så att han ej skall och aldrig må
oftare våld i Sverige få.
Nu mågom vi ej konung längre umbära,
Gud gifve honom helsa, lycka och ära.
Vi skolom i dag denna junker till konung taga,
det viljom vi göra för den saka,
att riket skall deraf hafva tröst.
-- -- -- -- -- -- -- -- -- -- -- --
Gud gifve honom helsa och långt lif
och låte honom länge med oss lefva;
den vi viljom i dag konungs namn gifva,
hofmän, bönder och alle samman.
<poem>

Härtill svarade alla ett ljudligt »amen!» -- »Vill så
Gud i himmelrike, så blifver han sin faders like.»

Och så blef hertig Eriks son vald till Sveriges
konung.

Man anser detta möte vara första begynnelsen till
våra senare riksdagar. Det är också lätt att finna,
hvarför man så kan säga. Vi behöfva blott påminna
oss, hvad som egentligen menas med de så kallade
herremötena. De verldslige och andlige store,
som sammankommo till dessa, de fingo på detta
möte vid sidan af sig medlemmar af bönderna och
köpstadsmännen.

Här voro således tillsammans män ur alla
de samhällsstånd, hvilka sedan förekommo på
våra riksdagar. Det var icke något forntida
allshärjarting. Ty till ett sådant skulle hvarje
friboren bonde öfver hela riket haft rätt att
komma. De åter, som kommo hit, voro på förhand i
lagsagorna utsedde. Här kan således talas om ett
slags representation.

Dock är denna tillstymmelse till den blifvande
riksdagen blott att betrakta som en blink af hvad
som sedermera skedde i vår samhällsutveckling.

Nu voro de höge herrarne sannskyldeligen rikets
herrar. Ett barn bar konunganamnet, men de förde
styrelsen.

Ett återstod dock för dem ännu att drifva igenom,
innan den nyvalde konungens och deras välde var
fullt betryggadt. Konung Birgers son, den ädle junker
Magnus, lefde ännu, och man kunde ej veta hvad deraf
i en framtid ville blifva, om han blefve rätt känd af
det svenska folket och om han på fullt allvar ville
göra gällande sina anspråk på sin faders rike. Han
var högtidligen utvald och utkorad till Birgers
efterträdare, och det ej blott af rikets förnämste
män, utan af sjelfve hertigarne, hans farbröder.

Detta hade skett på mötet i Fagradal, och en hvar
mindes det väl.

Derför måste konungasonen rödjas ur vägen.

Året efter Mora ting, der hertig Eriks son valdes till
konung, sammankommo på »ellofvatusen jungfrurs dag»
den 21 Oktober 1320 riksens herrar och råd att besluta
om den kunglige fångens öde.

Junkern dömdes till döden, men på hvilka grunder nämna
icke krönikorna. Det var för faderns brott, heter
det. Vill man se saken ur statsrättslig synpunkt,
så hade svenska folket icke ens rätt att bryta sin
tro mot fadern, konung Birger, enär han icke brutit
mot något folkets beslut, och dertill var han ännu
icke förklarad sin krona förlustig. Hans strid var
ingen annan än en strid för denna krona och för sina
konungsliga rättigheter, och sonen hade hjelpt honom
dervid, och det var hans pligt både såsom son och
undersåte.

Ur hvilkendera synpunkten som helst blir domen ett
brott, men det står dock icke enstaka hvarken i vår
eller främmande länders historia.

När junker Magnus leddes ned af tornet, varnades
han af dem, som ledsagade honom, att nu förestode
honom hans sista färd. »Gör derför ditt skriftermål»,
sade mannen, »och red väl för din själ, ty sådant tal
hafver jag af herrarne sport, att du skall gälda hvad
din fader gjort.»

Med värdighet försvarade konungasonen sin sak inför
sina anklagare och domare.

»Gud vet», sade han, »huru högt det var mig emot,
att hertigarne, mina farbröder, så skulle låta sitt
lif, och Han vet äfven, att jag deruti icke har någon
del. I veten väl, att jag den tiden var i Danmark och
visste der slätt intet af, förr än min faders bud kom,
att jag skulle till Sverige fara och der strida för
honom mot eder.»

Hans ord gjorde intet intryck på hans domare. Domen
var fäld på förhand, och den 28 Oktober gick den i
verkställighet.

Konungasonen skriftade och bad för sin själ. »Medan
jag skall tåla denna död, gif, Herre, mina själ
himmelrikes öd.» Det var om aftonen på Simons och
apostelen Judas' dag, som han fördes till

Helgeandsholmen för att undergå sin dom. En tapet
utbreddes på marken, den unge konungasonen steg fram,
knäböjde och i samma ögonblick skilde ett kraftigt
svärdshugg hans hufvud från kroppen.

Sedan lades liket på en bår och öfvertäcktes med
baldakin, hvarefter det i högtidlig procession under
sång af alla stadens prester bars af fyra riddare
till barfotamunkarnes klosterkyrka. Här nedsattes
det i farfaderns, konung Magnus' graf.

Året förut hade hans beskyddare Erik Menved och dennes
drottning hunnit sin lefnads slut.

Konung Erik Menved och hans gemål drottning Ingeborg
voro icke rätt lyckliga tillsammans. Det fattades
dem hvad som i allmänhet utgör vilkoret för huslig
lycka, nämligen barn. Konungen var en from riddare,
högsint och ädel, och drottningen hade ej i godhet
sin like, och likväl var det tomt i slottsgemaken,
och konungen blickade med sorg omkring sig bland sina
män, när han tänkte på framtiden, ty hvem skulle väl
efter honom bära upp Danmarks krona.

De hafva haft åtta -- andra säga fjorton<footnote>
Elfva af dem skulle hafva kommit för
tidigt till verlden, och tre dött i barnaåren.</footnote> --
söner tillsammans, men alla hade gått för tidigt
ur verlden. Om den sistföddes död berättas, att
drottningen en gång -- det var år 1318 -- skulle fara
från Abrahamstrup<footnote>Nu Jägerspriis på Seland.</footnote>
till Holbek, och hade sin yngste,
sexton veckor gamle son med sig. Genom en olycklig
tillfällighet stjelpte vagnen på denna resa, så att
barnet föll ur och bröt halsen af sig.

Barnet var konung Eriks sista hopp och tröst, och
i första häftigheten af sin sorg lät han inspärra
drottningen i en cell i S:t Clara kloster i Roskild,
der hon skulle förblifva till sin dödsdag. Biskop Olof
hade emellertid medlidande med drottningen och besökte
henne i klostret, och frågade henne under samtalen,
»om hon icke ville komma tillbaka till konungen».

Men drottningen sade, »det hon var nöjdare att
förblifva i fängelsets enslighet. Hon ville bereda sig
till döden, som snart förestod.» Biskopen förundrade
sig öfver detta drottningens svar och frågade, »om
hon vore förvissad om en sådan sak».

»Jag är så», svarade drottningen, »och icke nog
dermed, så väl min herre konungen som ni sjelf,
vördige fader, skall inom ett år dö.»

Efter detta samtal kom drottningen ut ur sitt
fängelse.

Men glädjen var för alltid flydd från
konungsgården. Så väl dessa sorger, söm olyckorna inom
hennes egen slägt, lade drottning Ingeborg i grafven,
det var den 15 Augusti 1319.

Inemot tre månader derefter dog hennes herre, den
kraftfulle och ridderlige konung Erik Menved. Det var
den 13 November, som han lemnade det jordiska, ännu
på dödsbädden tänkande på sitt rike och dess kommande
öde. »Tagen icke min broder Christofer till konung»,

sade han till de kringstående herrarne, »väljen I
honom, skolen I bringa förderf öfver riket.»

På Spika borgs slott<footnote>
Troligen i närheten af Skjelskör eller Holbek.</footnote>
satt konung Birger och hans
gemål, medan allt detta tilldrog sig i deras forna
rike, i Danmark och i Norge. Här emottogo de äfven
underrättelsen om sonens död.

Men Birgers tid blef derefter ej lång. Redan följande
året 1321 lade honom sorgen i grafven. I Ringsteds
kyrka, der Valdemarernes stoft hvilar, blef den
landsflyktige konungen begrafven vid sidan af sin
syster Ingeborg.

Så voro de borta, alla dessa oroliga sinnen, som
några årtionden fylt Norden med sitt buller! De
svenske hertigarne, den gamle konung Hakon i Norge,
Erik Menved och hans drottning, de försvinna den
ena efter den andra under loppet af 1319, och två år
derefter konung Birger.

Ensam, minnandes långt tillbaka i tiden och sjelf ett
minne från fordom, lefde ännu drottning Helvig. Det
blef tomt och ödsligt i de gamla folkungaslotten,
der hon fordom lefde lycklig vid sidan af sin herre
»helga konung Magnus» och der hon sett dem växa upp
alla dessa, som nu sofvo den eviga sömnen.

Ett barn, ett femårigt barn, hennes sonson, var jemte
henne öfrig efter de sista tidernas olyckor. Magnus
Eriksson var farmoderns sista hopp, och Sverige
hoppades med henne.

*

<b>5.</b>

<h2>Magnus Eriksson och hans söner.</h2>

Den tid, som konung Magnus Erikssons historia upptager
eller tiden från 1319 till 1363, sönderfaller genom
händelsernas gång i fyra afdelningar, nämligen:
1) Magnus Erikssons minderårighetstid; 2) den tid,
då han var ensam konung; 3) hans förhållande till
sin äldre son Erik, och 4) hans förhållande till den
yngre sonen Håkan.

<b>Magnus Erikssons minderårighet, 1319--1332.</b>

Såsom vi sett af det föregående, hade Sverige ofta
varit i beröring med sina grannländer. Mest var
det gränstvister med Norge, men sedan hade Danmark
blandat sig i våra konungasöners strider, och s.å
äfven furstarne i de wendiska länderna på södra sidan
om Östersjön.

I den korta öfversigt, som vi här anse oss böra göra
öfver dessa våra grannar, innan vi vända oss till
Sverige och Norge, hvilka nu

voro förenade under en och samma konung, må vi begynna
med Danmark.

Erik Menved dog den 13 Maj 1319. Hans regering hade
varit liksom ett återsken af de stora Valdemarernes,
men den hade kostat dryga penningesummor och han
lemnade sitt rike i det bedröfligaste tillstånd. Af
riket qvarstod för konungen så godt som endast Seland,
norra Jutland och Bleking. Allt det andra var pantsatt
för lån, dels hos grefvarne af Holstein, dels hos
andra både in- och utländske män.

Detta var dock icke Danmarks största olycka! --
<i>Handfästningarna</i> voro farligare.

Christofer -- vi känna honom såsom hertig redan från
det föregående -- följde sin ridderlige broder på
Danmarks konungatron. Erik hade väl på sin dödssäng
varnat de danska herrarna för sin broder, och
tillräckligt borde hans nidingsdåd dessförutan varit
kända, men det oaktadt blef han på Viborg ting den
25 Januari 1320 vald till konung efter brodern. Från
Pommern, dit han begifvit sig efter stilleståndet,
som Svenskarne slöto med Erik Menved 1318, hade han
infunnit sig på herrarnes kallelse och var genast
färdig att underskrifva den handfästning de förelade
honom.

Med en sådan handfästning menades egentligen
ingenting annat än en högtidligen af konungen
svuren ed att bibehålla de mäktiga herrarna,
både de andliga och de verldsliga, vid sina
privilegier. Handfästningen var egentligen en följd af
de långa striderna mellan konungamakten å ena sidan
samt de andlige och verldslige å den andra, och blef
efter denna tid en vanlig fordran å de privilegierade
ståndens sida, innan de gåfvo sitt ja och samtycke
vid hvarje nytt konungaval, likvisst med på samma
gång utvidgade och förstorade fri- och rättigheter
vid hvarje sådant.

Faran för Danmark i dessa handfästningar låg
egentligen deruti, att det var de store ensamt
som af desamma njöto några fördelar. Konungen blef
helt och hållet utan makt, prelaternes och adelns i
samma mån större -- och det öfriga folket nedsjönk så
småningom i träldom.

Men det var aldrig Christofers mening att hålla den
handfästning han besvor på Viborg ting. Han bröt
den genast i dess flesta bestämmelser, och följden
blef en oändlighet af inbördes strider och oro; som
fortfore under hela hans regering, tills slutligen
vid hans död år 1332 af hela riket ej återstod mer
än ett slott och ett stycke af ön Seland samt några
besittningar i Estland.

Under sådana förhållanden var det naturligt,
att Danmark ej kunde vara någon farlig granne för
Sverige.

Söder om Danmark komma vi i ordningen till Holstein,
ett namn som redan flera gånger förekommit i vår
historia, och med hvars furstar folkungakonungarne
genom giftermål blifvit befryndade. Konung Valdemar
gifte sin dotter med en grefve Gerhard af Holstein
och Magnus Ladulås var sjelf gift med en Holsteinsk
grefvedotter, en syster till den nämnde Gerhard. Det
synes som om Folkungarne insett

nödvändigheten af att genom utländska slägtförbindelser
liksom höja sig öfver eller förstora afståndet
mellan sig och de inhemska herreslägterna. Men det
var väl också deras enda syfte dermed, ty några
högre statsskäl, grundade pä förhållanden nationerna
emellan, funnos icke på deras tid.

I öfrigt var Holstein och dess grefvar utan något
särdeles inflytande på våra svenska förhållanden,
de voro det dess mer i afseende på Danmark.

Men vi hafva söder om Östersjön ända upp till
Finska viken en sträcka af länder, med hvilka vi så
småningom kommo i beröring. Här bodde Wender eller
Slaver från sydöstra Holstein ända upp till Liffland,
<sp>Wagrien</sp> (sydöstra Holstein), <sp>Saxen-Lauenburg</sp> (som då
äfven innefattade det numera till Meklenburg hörande
<sp>Ratzeburg</sp>), <sp>Schwerin, Meklenburg, Werle</sp> (dessa tre
sistnämnde utgöra ungeför det nuvarande Meklenburg),
<sp>Pommern, Rügen</sp> samt <sp>Pommerellen</sp> eller
<sp>Preussen</sp> -- alla dessa länder hade wendisk befolkning.

Namnet Wenden är icke obekant för oss. Vikingarne
kände det mycket väl, och det sista vikingalaget
af någon betydenhet, Jomsvikingarne, hade här sin
borg. Men sedan kristendomen förändrat nordbons
seder, sedan vikingasnäckan blifvit dragen i
land och den siste hedningen lagd i hög, då
kom vedergällningsrätten öfver Norden från dessa
wendiska folk på andra sidan Östersjön, och i hvarje
farvatten låg en efter gods och guld lurande wendisk
sjöröfvare. Synnerligast var Danmark utsatt för dem,
och de danska öarna buro länge spår efter dem, lika
väl som Konghäll, hvilket som vi veta uppbrändes af
dem 1135.

Men de wendiska stammarnes sjelfständighet
försvinner redan i senare hälften af det 12:te
århundradet. Samtida anfall från både tysk och
dansk sida gjorde slut derpå, och en stor del af dem
kom under Danmarks välde, medan en annan kom under
tyska furstar. Nu utbredde sig tyskt språk och tyska
seder (Wagrien var redan vid denna tid fullständigt
germaniseradt) och Wenderne blefvo kristne. Och så
kommo tyske köpmän och handtverkare och slogo sig
ned vid kusterna, och så uppstod der en rad af städer,
hvilka mäktig vordna hvar för sig snart förenade sig
och uppträdde såsom en egen makt i Norden.

Utaf furstehusen i dessa wendiska länder voro de
<sp>meklenburgska hertigarne</sp> och <sp>herrarne af Werle de,</sp>
som tidigast blefvo med det svenska konungahuset
befryndade, och Meklenburg blef -- såsom vi få se --
i många fall inblandadt i våra angelägenheter. Så
väl herrarne af Werle som de af Meklenburg utgjorde
grenar af samma furstehus, <i>Niklots,</i> den siste
Obotriter-furstens<footnote>
<sp>Obotriterne</sp> voro en af de wendiska stammarna
och bebodde det nuvarande Meklenburg.</footnote>.

Vid denna tid var en <i>Henrik</i> herre af Meklenburg och en
<i>Nicolaus</i> herre af Werle. Nicolaus var son af Birger
jarls dotter Richissa -- hon som blef gift med den af
jarlen så högt älskade unge konung

Hakon i Norge, men efter hans förtidiga död af sin
fader gafs åt Henrik af Werle -- och Nicolaus' egen
dotter Sofia var en tid förlofvad med hertig Erik
i Sverige. Denna Sofia blef sedan gift med grefve
Gerhard den store af Holstein, som under namn af
»<sp>den skallige grefven</sp>» huserade i Danmark under
den nyssnämnde Christofers olyckliga tid och höll
på att alldeles göra ända på det riket.

Sydöstra stranden af Östersjön innehades af Tyska
orden och Svärdsriddarne. Danmark egde ännu i
behåll några besittningar i Estland, men sålde
dem snart till Tyska orden. Bortom riddarnes land,
vid innersta hörnet af Finska viken, låg en flik
af Ryssland. Något inflytande på vårt land utöfvade
Ryssland på denna tid icke, äfven om någon gång ett
krig afbröt tystnaden östantill. Ryssland låg sjelft
denna tid kufvadt under sin öfverman -- <i>Mongolerna,</i>
under hvilka det var skattskyldigt.

Efter denna blick omkring de länder, som lågo vårt
land närmast och i förhållande till hvilka vi hade
att vänta godt eller ondt, vända vi oss hemåt.

Det torde vara rätta vägen, innan vi öfvergå till
skildringen af vårt lands öden under denna tid, att
vi inleda den med en kort teckning af de personer,
som stodo ledningen af dess öden närmast.

De som då i första rummet möta våra blickar
äro de båda hertiginnorna, Eriks och Valdemars
efterlefverskor.

Valdemars hertiginna försvinner dock snart från
skådeplatsen. Strax efter hertigarnes död finner
man sä väl henne som Eriks enkehertiginna intagna i
styrelsen, naturligtvis för att gifva mer anseende
åt densamma, men knappt var det svåraste arbetet
öfver, förr än helt andra personer stå i spetsen
för ärendena. Valdemars enka lefde sedan i stillhet
och ro, än i Kalmar, än och för det mesta på Öland,
der hon höll hof på Borgholms slott.

Eriks hertiginna, hvilken, liksom Valdemars, hette
Ingeborg, intager ett mer framstående rum, dels såsom
moder till den unge konungen, dels genom följderna
af sitt förhållande till <i>Knut Porse.</i>

Ingeborg var ung, knappt tjugu år, vid hertig
Eriks död, dertill var hon rik, så väl genom arf
efter sin fader som genom sin morgongåfva, hvilken
senare utgjordes af fem härad med Axevalla slott i
Vestergötland samt Vermland. Efter år 1327 träder
äfven denna Ingeborg tillbaka från skådeplatsen.

Närmast hertiginnorna stå Mats Kettilmundsson och den
genom sitt giftermål med hertig Eriks enka bekante
Knut Porse, hertig af södra Halland och Samsö. Ifrån
den förra tiden lefde ännu qvar Birger Pedersson
Tiunda eller Uplandslagmannen och Braheättens
stamfar, samt <i>Knut Jonsson,</i> konung Birgers drots,
den ädle mannen, som om natten, när hertigarne skulle
fängslas, så manligt och ridderligt sade konung Birger
sanningen.

Till hvilken slägt denna Knut Jonsson hörer, är
svårt att säga; somlige hänföra honom till den i
Folkungatidens begynnelse så

mäktige och ansedde Ivar Blå, hvars sonson han då
skulle vara, andre<footnote>Peringsköld.</footnote>
hafva framvisat hans vapen,
hvaruti finnes en grip med utsträckta vingar. Hans
dotter <i>Ingeborg</i> var gift med <i>Erik Valdemarsson</i> och
gick efter sin mans död i S:t Clara kloster. Knut
Jonsson var äfven, som vi få se, Magnus Erikssons
drots, men ej längre än till år 1335.

Då finna vi en <i>Nils Ambjörnsson</i> bekläda detta
embete<footnote>
Emellan dem var <i>Greger Månsson</i> konungens drots.</footnote>.
Han hörde till Sparreslägten, men blef
sjelf, derigenom att han upptog moderns namn och
vapen, stamfader för Oxenstiernorna.

For öfrigt börja numera, allt som Folkungaslägterna
träda tillbaka och försvinna, många nya ättenamn
framskymta, såsom <i>Bielke, Färla, Lama</i> och <i>Vasa. Sparre</i>
och <i>Oxenstierneätterna</i> äro redan omnämnda.

Till Braheätten hör den för dessa tider så mycket
omtalade Sanct Birgitta. Hennes man var lagmannen i
Nerike <i>Ulf Gudmarsson</i> och deras söner voro <i>Birger</i>
och <i>Carl.</i> Vidare må nämnas S:t Birgittas broder
<i>Israel Birgersson</i> och mot slutet af Magnus Erikssons
regering <i>Carl Ulfsson Sparre</i> till Tofta<footnote>
Denne Carl Ulfsson till Tofta bör icke förblandas
med den nyss nämnde Ulf Gudmarssons och S:t Birgittas
son, Carl Ulfsson.</footnote> samt <i>Bo
Jonsson Grip.</i>

Vid sidan af de verldslige store hafva vi äfven
åtskilliga andlige, hvilka förtjena nämnas. Bland de
främsta synes biskop <i>Carl</i> i <sp>Linköping</sp> hafva varit. Han
skall hafva hetat <sp>Båt</sp><footnote>
Han kallas så i den rimmade biskopskrönikan,
äfvensom man funnit en bit af en grafsten, som man
ansett vara hans, och hvarpå finnas orden: <i>Hic jacet
Carolus Batyr,</i> här hvilar Carl Båt.</footnote>.
Under striden mellan Birger
och hans bröder var han på de senares sida och var
sedan en af de främste i rådet under konungens
minderårighet. Att han varit en af sin samtids
framstående män, framgår äfven deraf, att han stod
i spetsen för den svenska beskickningen till Norge
efter konung Håkons död, då Magnus Eriksson valdes
till konung.

Biskop Carl var, jemte biskoparne <i>Bengt</i> i <sp>Skara</sp> och
<i>Styrbjörn</i> eller <i>Storbjörn,</i> som han äfven kallas,
i <sp>Strengnäs,</sp> utsedd och förordnad till de dödade
hertigarnes testamentsexekutör.

Utaf de båda sistnämnda är biskop Styrbjörn den mer
framstående. Han synes hafva varit en betydande och
myndig man, som icke räddes att en gång sätta alla
Södermanlands fastighetsegare -- och bland dem var
äfven konungen -- i bann, för det de ej erlade tionden
efter gjordt aftal. Han var, liksom biskop Carl, på
hertigarnes sida under deras strid med sin broder,
men synes icke efter det nya konungavalet hafva haft
så stort inflytande som den nämnde embetsbrodern.

<i>Olof Björnsson</i> med tillnamnet <i>den vise</i>, Birger
Pederssons frände, satt på <sp>Upsala erkebiskopsstol</sp> under de nämnda
brödrastriderna, och satt der qvar till 1332 eller under
hela den tid konungen var minderårig, och var således sjelfskrifven
i minderårighetsstyrelsen. I brödrastriderna tog han ingen synnerlig 
del.

Efter denne Olof voro under konung Magnus' tid <i>Peter Filipsson</i>

d. 1341, <i>Heming</i> d. 1351 och <i>Peter</i> d. 1366, ärkebiskopar
i Upsala. Biskop Heming, som synes hafva varit en
verksam och nitisk man och af mycken lärdom, lät
år 1344 upprätta en pergamentsurkund, hvari allt
som för kyrkan var af vigt skulle upptecknas och
afskrifvas. Urkunden kallas Registrum Upsaliense
och är af mycken vigt, synnerligast för vår
kyrkohistoria.

I <sp>Vesterås</sp> satt som biskop vid denna tid (1319)
och allt till år 1332 en gammal hertigarnes vän
och medhållare, <i>Israel Erlandsson,</i> en man liksom de
föregående af ansedd ätt och mycken rikedom.

I allmänhet iakttogo dock den svenska kyrkans prelater
en viss tillbakadragenhet och kunde på långt när
ej jemföras med de danska. De stodo mera liksom vid
sidan af de verldsliga herrarna och måste mot intrång
i kyrkans rättigheter anhålla om skyddsbref både af
konungen och påfven<footnote>
Sjelfva den ansedde biskop Bryniolf i Skara fann
sig nödsakad att begära sådana skyddsbref af konungen,
och det två gånger efter hvarandra år 1296 och 1302.</footnote>.

<b>Ordnandet af riksstyrelsen.</b>

Det sades i det föregående, att under olycksåret efter
Nyköpings gästabud hertiginnorna förde styrelsen,
men att redan vid midsommartiden eller kort derefter
de herrar, som ledde sakernas gång, sammankallade
riksmötet vid Mora stenar, der hertig Eriks son
valdes till konung. Vi anmärkte äfven på samma ställe
vigten af detta möte såsom det första tecknet till vår
nuvarande folkrepresentation. En annan betydelse har
detta möte ännu. Det visar oss en stark och mäktig
herreklass, som skördar frukterna af den kungliga
herreslägtens inbördes strider. I samband med de
store hade folkunga-konungarne (egentligen Birger
jarl och Magnus Ladulås) höjt konungamakten, så att
konungen både stiftade lagar och utskref skatter. Nu
har konungen fallit undan, och de store träda i hans
ställe till riket. Huru fast de slöto sig tillsammans,
och huru svårt det var att bryta denna samnade makt,
det skulle både Magnus Eriksson och den följande
konungen, hans systerson, få erfara.

Vi må veta namnen på de förnämste af de män, hvilka
voro närvarande vid riksmötet. Utom de här ofvan
uppräknade prelaterne erkebiskop Olof i Upsala och
biskoparne Carl i Linköping, Bengt i Skara, Styrbjörn
i Strengnäs och Israel i Vesterås, samt de äfvenledes
omnämnde herrarne Mats Kettilmundsson, Birger
Pedersson och Knut Jonsson, finna vi der församlade
äfven Finvid Niklisson, Magnus Bengtsson, Lars
Ulfsson, lagman i Södermanland, Staffan Röreksson,
Bo Nilsson (Natt och dag), lagman i Östergötland,
Filip Ulfsson, Erik Thuresson (Bielke), Suno Jonsson<footnote>
Förde i vapnet: <sp>tre åkerhöns på en bjelke</sp>
från Öland, Tuko, lagman i Tio härad,

Thure Kjellsson (Bielke), Knut Månsson, lagman
i Vestergötland, Johan Tolfsson, Gustaf Tunesson
(Sture), Erengisle Näskonungsson, Nils Bjömsson
(Färla), lagman i Nerike, Håkan Jonsson (Läma),
Magnus Nilsson och Greger Månsson (Läma).

Af de partier, hvari de store vore delade under den
närmast föregående tiden, är det tydligt att vi här
vid detta möte skola finna de flesta och förnämsta
af det hertigliga. Men här voro äfven åtskilliga af
konung Birgers män och rådsherrar, såsom Knut Jonsson
och Håkan Jonsson. Dessa båda partier visa sig här
tillsammans och förenade att skrida till handling --
emot konungamakten. Begynner så i sjelfva verket ett
nytt skede i vår historia, att en slags opposition
emot konungamakten inträder. Vi hafva väl under de
föregående tiderna sett strider mot konungen, men de
gälde alla -- så äfven de sista, då konungens bröder,
hertigarne, spelade hufvudrollen -- konungens person,
och hans motståndare syftade åt hans krona, för att,
om de segrade, utöfva hans konungsliga myndighet. Nu
är det mindre konungens person än hans makt som de
store vända sig emot. Sedan ällshärjartinget under
Olof Skötkonung hafva vi ej hört talas om någon
opposition emot konungens makt, om någon folkets
vilja, som var en annan än konungens. Nu efter 1319
framträdde en sådan, men dock i afseende på sin
sammansättning en helt annan än på allshärjartingets
tid. Det är de store i landet, det är vår adel och
vid sidan af dem våra prelater, som här stå upp till
strid emot konungens makt, men icke för folkets eller
landets skuld, såsom då lagmännen förde folkets
talan, utan för sin egen. Så till vida står dock
vår samhällsutveckling i tacksamhetsskuld hos denna
aristokrati, att den bröt konungamakten, så att den
ej blef -- hvad den syntes vilja blifva med sådana
herskare som en Birger jarl och en Magnus Ladulås --
envåldsmakt.

Vi talade här ofvan om att konungen ej blott
stiftade lagar, utan äfven utskref skatter. Förut
hafva vi omnämnt, huru de första skatterna uppkommo,
äfvensom att dessa under förändrade tider med nya
seder och behof blefvo otillräckliga samt föranledde
en godtycklig beskattning eller de så kallade
utomordentliga gärderna. Att denna beskattning
skulle framkalla missnöje, var naturligt, och att
detta missnöje, äfven under en kraftfull och mäktig
konung, sådan som Magnus Ladulås, vågade uttala
sig, det visar, huru noga det svenska folket var om
sina gamla rättigheter, äfven om det lät mycket ske
opåtaldt och först rörde på sig, när dess innersta och
ömtåligaste förhållanden vidrördes. I det redan af oss
anförda brefvet från Magnus Ladulås till Helsingarna
se vi konungen inför landskapsmenigheten förklara
den godtyckliga beskattningens upphof och i de
bevekligaste ordalag derför bedja om förlåtelse. Denna
beskattning fortfor dock och skulle naturligtvis
blifva allt svårare och mer betungande, ju större
behofven blefvo, synnerligast under brödrastriderna.

Nu vid mötet 1319 framstod en högljudd klagan öfver
all denna olagliga och tunga skatt, som tryckt landet
under de förflutna tiderna.

De närvarande herrarne ingingo då med hvarandra
inför den församlade menigheten den förening, »att
de för framtiden skulle förqväfva sådana missbruk,
som framfarne konungar och furstar infört genom
egenvilliga beskattningar. Om så hände, att riket i
trängande nöd behöfde räddning genom utomordentlig
hjelp och rikets herrar och råd efter noggrann
öfverläggning sådant för menigheten kungjorde, ville
de alla med förenta krafter detsamma underhjelpa; men
ingen ny skatt skulle utskrifvas eller af rikets män
och allmoge utgöras, än som skedde med deras eget fria
ja och samtycke. Den gärd, som sålunda påbjöds, skulle
uppbäras af en af rikets råd, jemte två af allmogen i
hvarje biskopsdöme, och skulle icke få användas utan
till det ändamål, för hvilket den beviljats.»

För öfrigt utlofvade desse herrar »att under konungens
minderårighet obrottsligen hålla rikets lagar och
gamla sedvänjor vid makt, heligt bibehålla och troget
försvara alla friheter, både andliga och verldsliga,
utestänga alla utländingar, understödja hvarandra i
att upprätthålla enighet och lugn samt i öfrigt så
föra rikets styrelse, som de ville derför svara inför
Gud och konungen, när han kommit till myndiga år.»

Så lyder i korthet denna förening. Man skulle kunna
benämna den »<sp>herrarnes program</sp>», helsningstalet,
hvarmed de inledde sin regeringstid, en regeringstid
som blef ganska lång. Så hafva vi icke förut hört
någon samling af store tala, men sådan som nu var
heller aldrig förut ställningen i Sverige. Den
regerande Folkungaslägten var den förnämsta och
mäktigaste af herreslägterna, men, som vi sagt,
den hade kommit till tronen, och på denna till
sin stora makt, genom de öfriga herreslägternas
medverkan. Nu hafva dessa blifvit medvetna om vigten
och värdet af denna sin medverkan, omständigheterna
och tidsförhållandena ställa dem så öppet i konungens
stad och ställe gent emot allmogen -- och der vända
de sig emot denna samma konungamakt.

Ännu tydligare tittalas dessa aristokratiens
tankar på det tre år senare hållna mötet i Skara,
som vi här vilja omtala i ett sammanhang med det
förra, hänvisande för öfrigt läsaren till de redan
framstälda skildringarna af de mellanliggande
händelserna.

Det var midt i högsommaren, i Juli månad, som alla
vägar, hvilka ledde till Skara, vimlade af förnäma
herrar och deras talrika följen. Dit samlades då
allt hvad vårt land egde mäktigt och lysande från
båda de partier, som fordom stodo det ena omkring
konung Birger och det andra omkring hertigarna. De
äro öfver hufvud desamma som vid valmötet 1319.

Erkebiskop Olof, biskoparne Carl i Linköping och Bo i
Vexiö infunno sig der, och derjemte kanslern Filippus,
decanus i Linköping, domprosten Thurir i Skara och
Carl, kanik dersammastädes.

Vi sakna här biskop Styrbjörn i Strengnäs,
biskop Israel i Vesterås och sjelfva biskopen i
Skara. Urkunderna nämna intet om orsakerna till
deras uteblifvande. Det är dock möjligt, att det
mera berodde på

deras egen obenägenhet att inblanda sig i de
verldsliga angelägenheterna än på något slags
uteslutande från herredagens sida. Hvad biskopen i
Skara beträffar, så dog biskop Bengt redan året förut,
och endast på ett enda ställe nämnes om en <i>Erik,</i>
som varit hans närmaste efterträdare, men endast för
ett år. Det är troligt att denne Erik, som var mäkta
till åren kommen, när han blef biskop, redan med
döden afgått, eller också varit af ålderdomssvaghet
oförmögen att öfvervara mötesförhandlingarna. Han
dog<footnote>
Så mycket är säkert, för så vidt som han verkligen
varit biskop. Några sätta <i>Peter af Husaby</i> omedelbart
efter biskop Bengt.</footnote> emellertid under loppet af året.

Af de verldsliga herrarna voro här församlade
riksdrotsen Knut Jonsson, Erik Valdemarsson, Mats
Kettilmundsson, Filip Ulfsson, Knut Månsson, Birger
Pedersson, Bo Nilsson, Håkan Läma, Thure Kjellsson,
Lars Ulfsson, Thorkel Andersson, Nils Björnsson,
Thor Bonde, Erik Thureson (Bielke), Gisle Elinesson
(Sparre), Karl Tykesson, Ingvald Estridsson,
Staffan Röreksson, Karl Oristosson, Algot Ivarsson,
Nils Kjellsson (Vasa), Magnus Nilsson och Sune
Jonsson. Alla dessa voro riddare.

Dessutom infunno sig der Erengisle Näskonungsson,
Magnus Bengtsson, Ragvald Månsson, Johan Tolfsson,
Greger Månsson och Karl Näskonungsson, hvilka voro
väpnare eller, som det hette, »af vapn». Inalles voro
nu här 35 andlige och verldslige herrar församlade.

Af förhandlingarna på mötet känna vi intet, men
följande beslut fattades.

<i>a</i>) Rådet förvaltar styrelsen.

»Alla riksens herrar och män skulle samtligen så tjena
konungen, som de kunde svara inför Gud och honom,
när han kommer till myndigt år.»

<i>b</i>) Herrarnes förhållanden inbördes.

»De skulle bistå, hedra och älska hvarandra
som köttslige bröder, den ene afböja den andres
vidrigheter och hvarken af hat eller smicker låta
förleda sig till ovänskap. Om så hände, att den ene
mot den andra felade, skulle sådant ingen hätskhet
förorsaka, utan strax inför drotsen och rådet i
vänlighet afgöras. All den hämdelust och ovilja, som
den ene kunnat fatta mot den andra i konung Birgers
eller i hans bröders tid eller sedermera, skulle med
rötterna uppryckas och aldrig mera påtänkas. Om den
ene förebrådde den andra något, som från den dagen
var begånget, skulle alla med lif och gods bistå den
beskylde att försvara hans oskuld.»

<i>c</i>) Förhållandet till hertiginnan Ingeborg.

»Ingen skulle med hertig Eriks efterlefvande gemål
ingå någon särskild förbindelse utan hela rådets
samtycke, och hvarje förut med henne ingången
förbindelse skulle vara upphäfven, särdeles om
dermed afsetts någon större makt för henne i rikets
styrelse. Dock skulle man henne bevisa all den heder
och vördnad, som man var skyldig

sin konungs moder, då ock hon deremot
ingenting riket till skada borde företaga.»

<i>d</i>) Förhållandet till utjändingar.

»Om någon inom Sveriges gränser och i dess tjenst
införde någon utländing, skyddade honom eller med
honom hade någon gemenskap, skulle alla enhälligt
göra både främlingen och den honom infört ett kraftigt
motstånd, och den senare skulle hafva allt sitt gods
förverkat under kronan och mista all heder och allt
anseende.»

»Eho, som emot något af allt detta sig förbröt,
skulle af erkebiskopen i Upsala och biskopen i
Linköping bannlysas.»

Sålunda var en styrelse ordnad, och som vi finna helt
och hållet förlagd i rådets och de förnäma herrarnes
händer. Det är den första punkten i beslutet, de båda
andra, som afse att sätta en gräns för hertiginnans
inflytande och förhindra utländingar att vinna
insteg och makt med de infödda herrarna, härflyta
egentligen från och äro riktade emot det förhållande
som rådde mellan Ingeborg och den mäktige Knut Porse,
ett förhållande, som blef allt mer bekant och väckte
allmänt missnöje både i Sverige och Norge.

En annan omständighet, som här springer i ögonen,
är den, att Mats Kettilmundsson icke mer bekläder
drotsembetet. Öfver denna omständighet finnes dock
ingen upplysning i krönikorna eller andra handlingar
från och om denna tid.

Vi vilja slutligen om ställningen i allmänhet i riket
under dessa första år efter de gamla stridernas
bortdöende anföra några rader ur den redogörelse
öfver Peterspenningens insamlande, som afgafs till
påfven af en med händelserna samtida man, en kanik
vid Upsala domkyrka.

»Konungen är ett barn», säges här, »de store herska
gemensamt, och hvar och en far fram med ett talrikt,
allt för besvärligt följe, hvarför landets styrelse
är mycket vacklande; prelaterne hafva ingen verldslig
domsrätt, och många ädlingar äro fattiga samt för
oroligheternas skuld blottstälda för plundring och
försåt, och sjelfva äfven städse färdiga dertill,
synnerligen derför att då de flere gånger besvärat
prelaterna och kapitlen med begäran om lån, de fått
afslag derpå.»

Dessa få ord af ett samtida vittne visa oss
tillräckligt, huru befogad en kraftig handling att
skipa lag och upprätthålla ordning från konungens
sida var. De låta oss kasta en klar blick tillbaka
på de förflutna tiderna och förmildra mycket af
klagomålen öfver Birger jarl, konung Magnus och
Thorkel Knutsson.

<b>Hertiginnan Ingeborg och Knut Porse.</b>

Vi hafva redan förut nämnt om hertig Eriks
efterlefverska, om den unga och sköna Ingeborg, att
hon, kort efter händelsen i Nyköping och sedan hennes
son Magnus blifvit vald till konung, hade ett stort
inflytande på regeringsärendena. Detta inflytande
aftog dock

ganska snart och upphörde slutligen alldeles. En
af orsakerna dertill var hennes kärlek till Knut
Porse. Det är deras historia vi nu vilja skildra.

Medan hertiginnan ännu hade säte och stämma i
riksstyrelsen och hade den första platsen der, finna
vi henne sysselsatt med planer, som synas hafva haft
en större utsträckning än man skulle tro. Som dock
intet deraf, eller må hända det för historien minst
vigtiga, hann blifva utfördt, är det blott liksom
begynnelserna, de första stegen, vi kunna se, medan
en ogenomtränglig slöja hvilar öfver slutet. Sjelfva
dessa begynnelser äro dock ingalunda utan sitt
intresse, enär de visa oss, huru förbindelserna
furstarna emellan börja vidga sig, och huru på sätt
och vis en politik med thy åtföljande hemliga förbund
och underhandlingar börjar sticka fram i dagen.

Den tappre Henrik Lejon af Meklenburg sände om
sommaren 1321 sändebud till hertiginnan, som då
tillsammans med många af de förnämsta herrarna både
i Sverige och Norge höll hof på Bohus. Ändamålet med
beskickningen var att komma i närmare förbindelse
med det svenska konungahuset, som nu, synnerligast
på afstånd betraktadt, var det mäktigaste i Norden.

Den 24 Juli uppsattes också här ett äktenskapskontrakt
mellan den Meklenburgska hertigens äldste son
<i>Albrekt</i> och prinsessan <i>Eufemia,</i> den unge konungens
syster. Man ville äfven hafva afslutat ett förbund
om gemensamt krig mot Danmark, men de närvarande
rådsherrarne synas hafva satt sig deremot, så att man
inskränkte sig till ett försvarsförbund i händelse
af anfall, hvarom öfverenskommelse ingicks den 24
Juli, och urkunden härom beseglades af hertiginnan,
Knut Porse samt fem riddare och fyra väpnare, hvilka
alla kallades hertiginnans råd.

Några veckor derefter sändes emellertid den svenska
rådsherren Peter Niklisson och kaniken Thorkel af
hertiginnan till Meklenburg, att å hennes sons den
unge konungens vägnar ingå förbund med hertig Henrik
om gemensamt anfall och försvar mot Danmark. »Hvardera
parten skulle en månad efter tillsägelse med all sin
makt bistå den ena den andra, hvarförutom hertiginnan
Ingeborg lofvade att bistå furst Henrik i alla de
stridigheter, hvaruti han kunde råka med anledning
af såväl det ingångna äktenskapskontraktet som
förbundet.»

Detta var ett egenmäktigt steg af hertiginnan,
och när sedan Knut Porse med en norsk här inföll
i Skåne, väckte detta stor ovilja inom båda de
förenade rikena. Det utgjorde en af de förnämsta
klagopunkterna från norska rådets sida, och det
svenska rådet skyndade sig att genom det beslut, som
fattades i Skara, med ens afskära alla planer både
kända och dem som man endast kunde ana, hvarpå ett
stillestånd slöts med Danmark den 22 Augusti 1322.

Knut Porse, den mäktige och djerfve mannen, hvars
planer ingåfvo de svenske store så mycken fruktan,
var son af den förut omnämnde Peder Porse. Han hade
för försträckningar, som han gjort

konungen af Danmark, fått södra Halland i förläning
och var således närmaste grannen till hertiginnan
Ingeborg, som innehade norra delen af samma land.

Lång tid synes ej hafva förflutit från hertig Eriks
död, innan en ny kärlek tändes i hans unga och rika
efterlefverskas hjerta. Ingeborg var blott tjugu år
gammal och, som vi nämnt, rikt utrustad med jordagods
både efter sin fader och i morgongåfva efter sin
man. Hertig Knut var äfven en man efter Ingeborgs
sinne, rask, manhaftig och full af djerfva planer,
hvilkas yttersta mål var riksförmynderskapet öfver
den unge konungen, om icke konungakronan sjelf, och
minst af allt verkade de svenska herrarnes hat mot
hennes hjertas utvalde att afkyla hennes böjelse. Den
tilltog tvärt om allt mera, och förhållandet mellan
henne och Knut blef allt innerligare. Bref från
hertigen till svenska rådet, hvari han kallar Ingeborg
sin »herskarinna», vittna derom ganska tydligt.

Emellertid gick det ena året efter det andra, och allt
starkare blef spänningen mellan det svenska rådet och
Knut Porse. Slutligen 1326 den 14 Februari fattades
det beslut af de svenska församlade rådsherrarna,
att hertig Knut skulle alldeles rymma Sveriges rike
och icke våga sig hit tillbaka utan konungens och
rådets samtycke. Dock skulle han icke beröfvas de
gods han i Sverige egde, utan dessa fritt få skötas
och förvaltas af hans underhafvande.

Med Ingeborg ingicks det fördrag, att all tvedrägt
mellan henne och rådet skulle alldeles utplånas
och från denna tid fred och vänskap stadigt vara
rådande dem emellan på följande vilkor: Hertiginnan
skulle afträda Axevalla slott jemte de fem härad
i Vestergötland och Vermland, som hon erhållit i
morgongåfva af hertig Erik, och i vederlag derför
skulle hon erhålla Dåfvö med derunder lydande härad
och lägenheter, såsom drottning Helvig innehaft detta
lifgeding. Hertiginnan egde rättighet att deröfver
tillsätta sina fogdar samt uppbära alla inkomsterna
och tullfritt derifrån få utskeppa spanmål, fläsk och
smör, och detta äfven om allmänt förbud var utfärdadt
mot utförsel af sådana varor. Urtima gärder fick
hertiginnan dock ej pålägga, och om trängande nöd
gjorde en allmän gärd öfver hela riket nödig, skulle
hon vara förpligtad att deri deltaga med undantag af
tvänne härad<footnote>Åkerbo och Snäfringe härad.</footnote>,
af hvilka hon sjelf skulle fa uppbära
samma gärd. Sin morgongåfva skulle hertiginnan få
behålla, äfven om hon inträdde i nytt äktenskap,
och skulle den få gå i arf på hennes barn i detta
äktenskap, om hon efterlemnade sådana. Efterlemnade
hon inga barn, skulle morgongåfvan återgå till
kronan, hvilken i alla händelser skulle ega rättighet
att återlösa densamma mot 6000 mark silfver.»

På detta sätt trodde sig de svenske herrarne hafva
undanröjt hvarje inblandning från så väl den hatade
utländingens sida som från hertiginnans.

Men, som vi nämnt, på Ingeborgs kärlek inverkade
dessa åtgärder intet, snarare ökades den ännu mera
deraf och det följande året stod hertigens och
hertiginnans bröllop. Det var ett tyst bröllop, på
långt när icke jemförligt med lustbarheterna och
de lysande tillställningarna, då Erik och Valdemar
hemförde sina brudar. Af de svenska herrarna voro väl
icke många närvarande, och hertigens synnerliga vän,
grefve Johan af Holstein, som blifvit bjuden, vände
om på vägen, sedan hans gunstling, Johan Brokdorff,
blifvit under resan ihjelslagen.

Kände hon sig lycklig, Ingeborg, i detta sitt nya
äktenskap, så varade hennes lycka icke länge. Vid
pingsttiden 1330 dog hertig Knut och 1350 hennes
båda söner med honom, <i>Håkan</i> och <i>Knut.</i> Tal gick derom,
att hertigen blifvit förgifven, men det är obevisadt.

<b>Ryska kriget.</b>

Med Ryssland var ingen stadigvarande fred. Kriget
fortfor der nästan beständigt genom ömsesidiga
anfall och härjningar, ehuru de många tätt hvarandra
aflösande oroligheterna i Sverige höllo dem i skuggan,
så att få eller inga underrättelser derom hunnit till
oss.

Landet kring Ladogasjön samt Nowgorod voro föremål
för Svenskarnes härjningståg och Ryssarne härjade
långt in i Finland med öfverlägsna härmassor, då som
allt framgent. År 1318 trängde Ryssarne fram ända till
Åbo. De uppbrände staden med dess domkyrka, och medan
detta tilldrog sig i söder, ryckte de i norr ända fram
mot Norge, hvars nordligaste landskap förhärjades.

En berättelse från detta Ryssarnes anfall på Norge
må här anföras, ehuru den endast må gälla, hvad en
sägen kan och förmår<footnote>
Den är antecknad af kyrkoherden i Skellefteå <i>Peter
Högström</i> (död 1784) i hans äfven på flera främmande
språk öfversatta »Beskrifning om Lappmarken.»</footnote>.

Lapparne -- säges det här -- hade samlat sig till stort
antal på ett högt berg, som de genom att gjuta vatten
öfver snön gjort alldeles isbelupet. Uppe på berget
hade de tillhopafört en stor mängd timmerstockar
och huggit trappsteg i isen för att beqvämt komma
upp och ner, samt upptrampat många vägar och stigar
till berget för att narra Ryssarna dit. Detta skall
äfven hafva utfallit efter önskan, men ett så stort
manfall blifvit bland Ryssarna genom de nedfallande
timmerstockarna och Lapparnes pilar, att blott två
undkommit, och af dessa två den ena med blott en arm
och den andra med en fot. Desse hemförlofvades att
berätta, huru deras landsmän blifvit emottagna.

Viborg intogs och måste af svenska rådet återköpas,
med redan 1322 låg åter en öfvermåttan stor här
med kastmaskiner för Viborg. Det var storfursten
<i>Jurij</i> (Georg) <i>Danielowitsch,</i> som nu låg för det starka
fästet, hvilket han säkert hoppades kunna intaga.

Men tiden led undan, och det likade sig ej till att
Viborg ville gifva sig, fast snart en månad var gången
sedan furst Jurij med den

ryska hären började belägringen, och många dugliga
karlar der stupat, allt för Ryssarnas synders skuld,
såsom den ryska krönikan säger. Den 12 Augusti började
belägringen, och när ännu den 9 September intet var
uträttadt, och Svenskarne höllo sig lika tappert,
allt emellanåt görande lyckliga utfall, beslöt furst
Jurij att bryta upp och draga derifrån.

Det var denne Jurij Danielowitsch, som sedan anlade
fästet Orschek eller, såsom Svenskarne kallade det,
<i>Nöteborg,</i> på den lilla ön Pekensaari vid Newaflodens
utlopp ur Ladogasjön. Detta Nöteborg står ännu,
det var lyckligare än marsken Thorkel Knutssons
Landskrona. Det heter nu <sp>Schlüsselburg</sp>.

Här slöts följande året det första hittills kända
fredsfördraget mellan Sverige och Ryssland. Det var
den 12 Augusti 1323.

»<sp>Från Systerbäckens</sp> utlopp i Finska viken allt
intill det nordliga hafvet, skulle gränsen utstakas
mellan båda rikena. Ryssarne afträdde trenne härad,
som de innehade af Karelen; inga nya fästen skulle få
anläggas på någondera sidan, och Svenskar icke få köpa
jord inom ryska Karelen, lika litet som Ryssar inom
den svenska. Seglingen på Newa skulle från ingendera
sidan få störas, men handeln på Nowgorod vara fri
för alla så till sjös som till lands. Gäldenärer,
trälar och förbrytare, som rymde öfver från den
ena sidan till den andra, skulle utlemnas. Om någon
enskild från andra riket bröte mot dessa fredsvilkor,
skulle det betraktas såsom enskildt mål och såsom
sådant bestraffas, men icke störa freden båda rikena
emellan.»

<b>Mats Kettilmundsson.</b>

Vi hafva förut anmärkt, att Mats Kettilmundsson, han
som en tid kallades »<i>höfvidsman</i>» och var riksdrots,
ganska snart upphör att vara en af hufvudfigurerna
i denna tidens historia. Redan 1322 bekläddes
drotsembetet, detta rikets högsta embete, af en annan
man än han, Knut Jonsson. Må hända hafva vi i dessa
krigsoroligheter i östra gränslandskapen förklaringen
på detta i ögonen fallande tillbakaträdande. Finland
behöfde då en kraftig man i spetsen för sig och Mats
Kettilmundsson var egentligen en handlingens man. Han
bytte gerna svärdshugg, vi komma väl i håg honom
sedan förra ryska fejden under den gamle marsken
Thorkel Knutsson, äfvensom under första oenigheten
mellan konung Birger och hans bröder -- men ordastrid
var han ej vuxen.

Det är dock omöjligt att säga något visst om detta
Mats Kettilmundssons tillbakaträdande, nog af, vid
tiden för detta krig med Ryssland finna vi honom i
Finland som dess höfding att styra och försvara det.

Han lefde dock icke länge. Samma år som rådet
utfärdade sitt landsförvisningsdekret mot hertiginnan
Ingeborgs gemål, dog Mats Kettilmundsson. Det var
år 1326.

Af Mats Kettilmundssons testamente synes, att äfven
han varit en på gods och håfvor mäkta rik man och
omgifven af all sin tids ståt, så väl i afseende
på mängden af tjenare som i afseende på dyrbar
klädebonad. Sjelfva testamentsurkunden finnes dock
icke i behåll, endast en afskrift, som nätt och
jemt innehåller hans testamentariska förordnanden
med uteslutande af allt annat. Tydligen synes denna
afskrift hafva blifvit gjord för någon af arftagarne
eller testamentsverkställarne.

Först gifver han åt Predikarebröderna i Vesterås,
i hvilkas kyrka han hade utsett sitt grafställe, 200
marker penningar, tvänne silfverkäril och en tafla
af elfenben; vidare till domkyrkan i Upsala gården
<sp>Norby,</sp> till Linköpings domkyrka gården <sp>Ulghe</sp>, till
domkyrkan i Skara gården <sp>Sigharstorp</sp>, till domkyrkan
i Vesterås <sp>Limsta</sp>.

Konungen, hans herre, fick ett stort guldspänne
och konungens syster, »hans fröken», ett mindre
guldspänne.

Vidare blefvo erkebiskopen samt biskoparne i Linköping
och Åbo ihågkomna, äfvensom alla kloster i riket,
bland hvilka några erhöllo framför de andra rika
donationer. Hvarje kyrka i riket, der något af hans
gods var beläget, fick en ko, och likaså hvarje
prest.

Hans hustru <i>Aleydis</i> eller <i>Adelhejd</i> erhöll gårdarna
<sp>Aspanäs, Svina, Öndabodä, Vendeledä, Ullefors,
Lundby</sp> och <sp>Oshammar</sp>, dertill tre guldspännen, tio
guldringar, tio skedar<footnote>
Att dessa voro af silfver står icke anmärkt.</footnote>,
två större silfverkäril,
fyra silfverskålar, en sylfmit och en
silfverbägare.

Dottern <i>Ingrid</i> fick gårdarna <sp>Vädla</sp> och <sp>Ekeby</sp>.

För öfrigt synes af testamentet, att Mats
Kettilmundsson egt icke mindre än fem kaplaner i sitt
hus samt en mängd tjenare af alla slag.

Inalles bortskänkte Mats Kettilmundsson i rena
penningar mer än 4,373 mark och 400 mark i silfver. Af
dessa sistnämnda erhöll hans herre konungen
200. Synnerligen rik var han på pelsverk. Mer än 327
timmer hermelin, mårdar och gråverk bortskänktes i
testamentet.

I afseende på Mats Kettilmundssons dödsår hafva
meningarna varit delade. Dock är man numera bestämdt
viss om att han dog före slutet af 1327, emedan han
i sitt testamente äfven ihågkommer Birger Pedersson,
och han dog det året. Tvänne gamla kronologier upptaga
hans dödsår till 1326, något som bekräftas genom ett
bref af år 1329, hvari Aleydis kallas »enka».

Allt hvad man talat till hans beröm med anledning af
förmyndarestyrelsens åtgärder faller således icke
på hans del. Och -- som vi redan anmärkt -- han var
egentligen icke mannen att ordna och bringa till ro
ett i sitt innersta upprördt folk. Han kunde genom
hänförelsen af sitt kända mod och sin bepröfvade
mandom draga folket med sig och göra slut på den långa
fejdetiden, men något mera kunde han icke. Den lugna
kraften, som utjemnar och förenar, var icke hans. Han
kunde med draget svärd rycka sin fiende på lifvet,
det var hans lust att tumla om på sin häst i stridens
vimmel, öfver hufvud

framstår han som många andra både af hans samtida och
af den följande tidens män mera som krigets än de
riksvårdande ärendenas man.

Detta liksom mycket annat i stora rimkrönikan
visar huru litet tillförlitlig hon är, när hon
angifver tidsföljden eller i allmänhet bestämda
tilldragelser. Men såsom sedemålare har hon alltid
ett stort värde.

<b>Förmyndarestyrelsen.</b>

Rimkrönikan är mycket frikostig på loford öfver denna
styrelse. Så säger hon:

<poem>
Drotset skulle riksens föreståndare vara
till dess konungen kom till sin ara<footnote>Blef myndig.</footnote>.
Det stod så väl i riket då,
att aldrig kunde det bättre stå.
Då var konungens drätsel så rik,
att aldrig var i Sverige slik.
Thy riksens män lefde med glädje och lust
och hade ingen onytta kost<footnote>Onyttiga omkostnader, utgifter.</footnote>.
Då var så göder frider,
att inga torpte<footnote>Vågade.</footnote> sig vider
mot de svenska något örloga,
ty de ä<footnote>Alltid.</footnote> vinna, hvad de börja.
</poem>

Sådant beröm om de styrande herrarna har ingen
utan rimkrönikans författare kunnat lemna. Det är
också deraf klart, att hon begår mannamån i sitt
omdöme, och detta framgår ännu tydligare, när man
läser vidare och finner hennes torftiga uppgifter om
Magnus Erikssons egen regering. Men krönikeskrifvaren
skref efter gängse sägner om den förflutna tiden,
bestyrkande dem någon gång med den försäkran »att
de ännn lefva som det minnas», och frågan blir
då huru dessa sägner kunnat så förirra sig från
verkliga förhållandet, sådant som vi hafva det
från tillförlitliga källor. Det låter förklara sig
derigenom, att krönikeskrifvaren sjelf hörde till
de mäktige herrarnes parti och endast upptecknade
de sägner, som tjenade till deras förhärligande,
med förkastande af alla andra, hvilka enligt hans
öfvertygelse voro osanna. Det är historieskrifvarens
svåraste uppgift att döma oveldigt, och när han sjelf
står midt uti någon af de händelser han skildrar,
är det nästan omöjligt. Sjelfva händelsen blir
då tillförlitlig, men omdömena och de deraf dragna
slutsatserna få vanligtvis alltid smak af att hafva
tillkommit blott genom den ena sidans betraktande.

Emellertid, huru öfverflödande nu än rimkrönikan är
i sitt prisande af förmyndarestyrelsen, i synnerhet
om man jemför den följande behandlingen af konungens
egen regering och hans söner, kan man dock ej neka
att dessa herrar »med konungslig makt» i mycket äro

berömvärda, äfven om man måste medgifva, att ett brott
banat dem vägen till väldet, och att -- såsom <sp>S:t
Brita</sp> säger i sin uppenbarelse -- den rätte arfvingen
(junker Magnus) icke blef utvald till följd af de
väljandes partiafsigter och deras begärelse som ville
regera.

Vi öfvergå nu till de särskilda tilldragelserna under
denna styrelse.

Adeln och presterne voro, som vi veta, skattfrie och
kallades derför också »frälsta». En beskattning på
frälset, i synnerhet om man känner huru nogräknade
desse herrar voro om hvad som tillhörde deras fri-
och rättigheter, talar derför som ett godt intyg
både på de styrande herrarnes myndighet och deras
undseende för den skattdragande bonden.

Det första förmyndarne hade att göra var att afhjelpa
den mest trängande nöden och inlösa till kronan de
slott, som voro i utländingarnes händer. Men till
detta behöfdes penningar, och den enda utvägen
att skaffa sådana var att ytterligare beskatta
allmogen. Desse förmyndare vågade dock bereda sig
medel genom att utsträcka beskattningen uppöfver
allmogen till de privilegierade stånden. Att detta
skedde för att lindra allmogens tunga beskattning,
faller af sig sjelft.

Man fattade till den ändan det beslut, att alla,
som egde förläningar i jordräntor, skulle aflemna en
tredjedel af det löpande årets uppbörd till kronans
tjenst.

Det bref, som härom sändes till riddare och svenner
af vapen inom Upsala stift, är utfärdadt från Skara
och har följande lydelse:

»Magnus med Guds nåde, Sveriges och Norges konung
etc. -- till alla riddare och svenner, som innehafva
kronans räntor och som bo i Upsala stift etc. --
Då våra kära råd, såsom det är de flesta af eder
kunnigt, funnit för godt, att vid utskrifningen om
hjelp för inlösen af våra slott, hvilka befinna sig i
utländingars våld, våra riddare och svenner af sina
inkomster måga hjelpa bönderna, hellre än att de
ensamma fortfarande må betungas med odrägliga pålagor;
-- allt så bjude vi och befalle, vid förlust af dessa
edra inkomster, hvar och en af eder att uppgifva
tredjedelen af all inkomst från de af oss honom
förlänta jordräntor etc. -- och aflemna förbemälda
tredjedel nästkommande Mårtensmessa i Stockholm
till våra råd och lagmannen Birger Pedersson. Gifvet
Skara 1323 Söndagen inom åttonde dagen efter vår frus
himmelsfärd.»

Brefvet lemnar oss äfven ett begrepp om varuvärdet för
denna tid. Deri finnes nämligen uppgifvet det värde,
som skulle gälla för de aflemnade varorna. En läst
spanmål (12 tunnor) bestämdes till 10 mark svenska
penningar, ett skeppund smör till 5 och ett skeppund
fläsk till 4.

Nu gingo på den tiden 4 1/2 till 5 mark penningar på
1 mark silfver eller 8 riksdaler specie, hvadan 1 mark
penningar = 6 kronor 40 öre, och derutaf finner man,
att en tunna spanmål gälde 5 1/3 kr., ett pund smör
1 kr. 60 öre och 1 pund fläsk 1 kr. 28 öre.

Det var den ringa tillgången på myntade penningar,
som hos oss

gjorde det nödvändigt att begagna varor i stället för
pengar, och det ej blott när det var fråga om att
erlägga skatt, utan vid alla tillfällen der en sak
såldes och köptes. Sådana varor kallades for detta
fall <i>värdören,</i> och det var ej blott spanmål, fläsk och
smör, som lagarne erkände för sådana värdören, utan
äfven <sp>vadmal, lärft, oxar</sp> och <sp>kor</sp>. Sålunda räknades
96 alnar vadmal för en mark silfver och 12 alnar för
ett öre. Fyra sådana oxar, som tre år dragit oket,
och fyra sådana kor, som burit tre kalfvar, räknades
enligt östgötalagen i värde lika med 3 mark <sp>vägda
(karlgilda)</sp> eller 6 mark <sp>köpgilda (tålda, räknade)</sp>
penningar. En sådan oxe eller ko gälde sålunda i vårt
nuvarande mynt = 6 öre af den karlgilda eller vägda
marken = 24 kronor.<footnote><poem>
1 mark = 8 öre.
1 öre = 2 örtugar.
1 örtug = 25 penningar.</poem></footnote>


I Upland värderades enligt lag:
<table>
<td>en hingst eller häst = 6 öre,
<td>sto eller oxe = 4 öre,
<td>ko och qviga = 10 örtugar,
</table><table>
<td>får, <td>svin, <td>get <td>af 1 <td>års <td>ålder <td>= 1 <td>örtug,
<td c>»<td c>»<td c>» <td>af 2 <td c>» <td c>» <td>= 2 <td c>»
<td c>»<td c>»<td c>» <td>af 3 <td c>» <td c>» <td>= 3 <td c>öre.
</table>

I Södermanland värderades enligt lag:
<poem>
en <sp>rinnare</sp> (springare) = 1 mark,
en passgångare = 12 öre,
ett sto = 6 öre,
en gårdshund = 3 öre,
en vall-, en jagt- och
en ekorrehund<footnote>Sådan som begagnades på ekorrejagt.</footnote> = 12 öre.

Icke mindre märklig är den händelsen att Sverige fick
hjelp i penningar af påfven.

Dermed hängde så ihop att förmyndarne utfärdade till
påfven i den unge konungens namn ett bref, hvaruti
de ödmjukligen anhöllo, det påfven ville bevilja dem
någon hjelp för hämmandet af hedningarnes, Ryssarnes
och Karelarnes förfärliga härjningar i de till dem
gränsande delar af konungens riken.

Påfven beviljade denna begäran och af faderligt
deltagande i deras stora olyckor samt af medlidande
med de kristna församlingarna, hvilka måste uthärda de
otrognas grymma framfart, tillät han, att hälften af
den skatt, som under hand blifvit upptagen i Sverige
och Norge och som var bestämd för återeröfringen
af det heliga landet, skulle af hvartdera riket
få behållas. I Sverige gick denna gärd till 14,912
m. p. = 46,229 kronor.<footnote>
I denna gärd deltogo de särskilda stiften på följande sätt:
<table>
<td>Upsala stift <td r> 3,832.
<td>Strengnäs stift <td r> 1,767.
<td>Linköpings stift <td r>3,791.
<td>Vexiö stift <td r>262.
<td>Vesterås stift <td r>1,117.
<td>Skara stift <td r>4,033.
<td> <td r>------
<td> <td r>14,912.
</table></footnote>

Som emellertid, enligt hvad vi veta, fred redan var
slutad med Ryssland, när denna skänk af den helige
fadern mottogs, kunde den ej användas till uppgifvet
ändamål. Men stora utgifter funnos nog ändå, så
att rådet helt visst icke behöfde vara villrådigt
i afseende på användandet af dessa penningar till
må hända lika heliga ändamål som det hvarför de
ursprungligen voro bestämda.

*

Norra delen af vårt land var på denna tid en
ödemark. I dess stora, vidsträckta skogar och vid
dess fiskrika elfvar kringvandrade i sin ursprungliga
frihet och råhet det folk, som vi kalla <sp>Lappar</sp>.

Sjelfva namnet <sp>Lapp</sp> är icke folkets ursprungliga. Vi
finna det först på 1100-talet, och Lapparne sjelfva
vilja ogerna höra det. »De veta ej om sjelfva» -- säger
den redan af oss nämnda Högström i sin beskrifning
om Lappmarkerna -- »att de blifva af oss och andra
nationer så kallade». De anse namnet Lapp som ett
öknamn, <sp>Fjällmän, Fjällfolk</sp> och <sp>Finnar</sp> äro namn som
de älska att höra. Namnet Lapp har troligen uppkommit
af det finska <sp>loppu,</sp> som betyder <sp>gräns,</sp> hvadan Lapp
således skulle betyda <sp>gränsfolket</sp><footnote>
På lappska betyder <sp>lapp,</sp> klyfta, håla, och <sp>loppot</sp> borttappas.</footnote>.

I uräldsta tider finna vi dessa Lappar eller med dem
beslägtade folk utbredda öfver hela vårt land, men
de undanträngdes så småningom allt längre och längre
norrut, hängande så fast vid sin ursprungliga, vilda
frihet, att de voro så godt som oåtkomliga för de
sedermera invandrande folkens högre odling. Inhemska
sägner hos lapparna sjelfva tala både om den forna
besittningen af landet och om fördrifvandet derifrån.

Märkligt är att man hos dessa Lappar finner<footnote>
Enligt Högström.</footnote> en
inhemsk sägen, som har en i ögonen fallande likhet
med den hos så många folk befintliga om verldens
förstöring och om de nu lefvande menniskornas
härstammande från ett enda menniskopar.

»Det har fordomdags varit» -- så lyder denna sägen -- »en
tid, då Gud hvälfde om jorden, så att vattnet uti
träsken och elfvarna steg upp på landet och dränkte
alla menniskor med undantag af tvänne syskon, en
gosse och en flicka. Dessa tog Gud under armen på ett
högt berg, som kallades <i>Passa-Vara.</i> Sedan faran var
förbi och Gud släppt dem ifrån sig, skildes de ifrån
hvarandra och gingo hvar sin väg för att efterse,
om det ej fans mera folk i verlden än de båda. Sedan
de vandrat sålunda omkring i tre år, träffades de
åter och kände igen hvarandra. De skildes nu åter
på tre år, då de åter sammanträffade och kände igen
hvarandra. Men då de tredje gången möttes

efter ytterligare tre år, kände de ej mer igen
hvarandra. Men de följdes dock nu åt samt aflade barn,
af hvilka sedermera alla menniskor, som nu lefva,
härstamma».

Om deras land säger en isländsk saga, att det är
»ett omäteligen stort land, som i vester, norr och
öster om sig har hafvet med många stora fjärdar,
in i landet vilda fjäll och dalar med förfärligen
stora vatten och utmed vattnet stora skogssträckor
och ända längs ödemarken de stora fjällen som kallas
Kölarna». Det innefattade således då allt det land
som nu kallas Lappmark så väl i vårt land som i Norge
och Finland. I det sistnämnda landet finna vi Lappar
kringvandra i norra Tavastland ännu på 1400-talet,
då de fördrefvos derifrån. Äfven i Sverige förekommo
de, ehuru mer och mer enstaka, allt efter som den
kraftigare folkstammen med sin odling förbigick
och kringgick dem, ganska sydligt långt senare än
man skulle tro. Personer, hvilka sjelfva sett hvad
de omtalade, berättade för Adam af Bremen, »att
bergstrakterna i Sverige beboddes af ett annat folk
än den odlade bygden. Bergen beboddes af ett vildt
folk, som stundom årligen, stundom hvart tredje år
utbröt ur sina okända gömslen, utbredde förödelse
öfver slätterna, om ej hastigt motstånd skedde,
samt återgick lika hastigt.»

Hit upp i den urgamla vildmarken var det nu som konung
Magnus Erikssons förmyndare riktade sin uppmärksamhet
och sökte genom uppodlingar utsträcka Svea välde.

På ett möte som hölls i Telje den 5 September
1328 mellan Helsingar och Birkarlar i närvaro
af drotset Knut Jonsson, träffades derför sådan
öfverenskommelse som, i det den bekräftade ett
föregående af förmyndarne i konungens namn utfärdadt
bref, afsågs böra främja detta verk.

»I norra Helsingland, som sträcker sig till <sp>Ule
elf</sp> och till <sp>Ule</sp> träsk, skulle, i enlighet med
konungabrefvet och öfverenskommelsen i Telje,
hvilken som helst ega rätt att bosätta sig. De som af
konungens fogde öfver Helsingland fått tillåtelse att
der nedsätta sig, vare sig Birkarlar eller andra,
skulle vara fria från skatt intill dess konungen
nått myndig ålder. Nämnde fogde skulle bland dem
skipa lag och rätt. Men ingen skulle hindra de under
namn af <i>Lappar</i> <sp>i skogarna kringirrande menniskorna</sp>
i deras jagt, eller ofreda de Birkarlar som besökte
dessa Lappar hvarken på deras ditresa eller återresa
eller under deras vistande bland Lapparna. Allt skulle
gälla till konungen uppnått myndiga år.»

Sålunda började kusten kring Bottniska viken att
bebyggas, och det ligger i sakens natur, att de första
bosättningarna skulle ske vid elfmynningarna. Dessa
blefvo utgångspunkterna för nybyggarna, hvilka
lockades af det rika fisket och skattfriheten.

En egendomlighet för dessa nyodlingar norrut -- och
de sträckte sig både öster och vester om Bottniska
viken -- äro de i det ofvan

anförda Teljebeslutet nämnda <i>Birkarlarne.</i> Man känner
föga om dem med visshet En finsk lärd<footnote>Porthan.</footnote> berättar om
dem följande:

Några finska familjer drogo från södra Finland uppåt
Österbotten, men fördrefvos derifrån af Tavasterna,
som anfördes af en vid namn <sp>Mathias Kurck</sp>. De drogo
då ännu längre mot Norden och öfver Bottniska viken
till <i>Vesterbotten.</i> Då Lapparne ej ville gifva sig
under Sveriges välde, skall konung Magnus Ladulås
hafva lofvat, att den som kunde bringa dem under
honom, skulle få dem till egendom. För dessa Finnar,
hvilka företrädesvis lefde af handel, lyckades
detta, och de fingo af konungen bekräftelse på alla
Lapparna längs Norrbotten med skatter och laxfisken,
mot några timber gråverk, och ännu på Gustaf I:s tid
betalade de Birkarlar, som bebodde Piteå, Luleå och
Torneå lappmarker, endast 16 timber ekorrskinn och
fyra mårdskinn. Dessa Birkarlar drefvo nu ej blott
köpmanskap med Lapparna, utan pålade dem äfven skatter
i skinnvaror och fisk.

På Magnus Erikssons tid kommo de i tvist med de
uppåt Norden framträngande Helsingarna, och detta gaf
anledning till ofvannämnda möte och beslut i Telje
1328, enligt hvilket hvem som helst egde rätt att
här uppe bosätta sig.

Mellan dessa utefter kusten bosatta nybyggare
-- de måtte nu härstamma från de inflyttande
Finnarna eller från Helsingarna söder ifrån --
och de med sina renhjordar i de djupa skogarna
kringflyttande Lapparna, uppkoro snart en liflig
beröring, synnerligast genom varuutbyte, såsom det
ofvan anförda Teljebeslutet utvisar. Såväl Lapparne
sjelfve togos i beskydd som de Birkarlar, hvilka
besökte dem både på bort- och hemresan samt under
deras vistande der. Förnämsta föremålet för dessa
Birkarlars besök hos Lapparna och deras handel med
dem var det dyrbara pelsverk, som hos dem kunde
erhållas. Detta var en vigtig handelsartikel och
utfördes i stor mängd till främmande länder.

I denna beröring mellan nybyggarna och Lapparna visar
sig samma förhållande som fordom mellan våra fäder
och de förut här i vårt land befintliga mongoliska
stammarna. Nybyggaren, till kropp och själ Lappen
öfverlägsen, blef hans herre. Birkarlarne så godt som
underlade sig de angränsande Lapparna och skiftade
sig emellan deras marker.

Dessa handelsmän, som i våra häfder förekomma under
namn af Birkarlar, få vi således icke föreställa oss
såsom ensamt och uteslutande idkande handel. De voro
bofaste och idkade, jemte handeln, jordbruk på sina
nybyggen invid elfvarnas utlopp och de för skeppen
mest välbelägna hamnarna.

*

Hvad som gjorde sig gällande i de tre Folklanden
under konung Birger Magnussons minderårighet och
framkallade omarbetningar af

Folklandens gamla lagar samt deras förenande till
en, den af konung Birger stadfästade Uplandslagen,
detsamma skulle förr eller senare äfven visa sig i
rikets öfriga landskap.

Öfver allt hade menniskorna och deras förhållanden,
så väl sins emellan som till konungen, skridit
framåt och utvecklat sig till något nytt och för
de gamla lagbuden främmande. Och sjelfva lagarne --
hvarje landskap hade som vi veta sin -- voro äfven
på sitt gamla språk och med sitt i korta, fåordiga
satser sammanträngda innehåll svåra att förstå samt
tillika skingrade och funnos flockvis här och der i
landskapen.

Sådant var förhållandet i Södermanland. Och man gick
här till väga på samma sätt som trettio år förut i
Upland. Lagmannen i Södermanland, Lars Ulfsson
(<sp>Stengafvel</sp>), tillsammans med tolf män ur konungens
råd, hvilka alla voro jordegare och besutne män
i Södermanland, sammanträdde och togo arbetet om
hand. De sammanförde de spridda flockarna, utmönstrade
det som genom ålder alldeles kommit ur bruk, samt
ordnade det utarbetade och bringade sålunda lagen i
det skick som då rådande förhållanden fordrade.

Det finnes dock icke antecknadt, att några af
presterna eller bönderna varit med bland de utsedda
för omarbetningen af Södermanlandslagen. Men sedan
lagmannen och de öfrige herrarne blifvit ense
om sakerna, och lagens omarbetning sålunda var
fullbordad, upplästes den på flera ting och möten
och blef af alla vederbörande antagen. Blott för
hvad som rörde två saker kunde man ej komma öfverens
med presterna, nämligen i afseende på <sp>kirkiugjäf</sp><footnote>
<sp>Kirkiugraf</sp>, som af några blifvit läst i stället
för <sp>kirkiugjäf</sp>, är utan tvifvel uppkommet genom ett
skriffel.</footnote> och <sp>testamenten</sp>.

Med kirkiugjäf, som är sammansatt af orden <sp>kyrka</sp>
och <sp>gifva,</sp> menas naturligtvis gåfvor till kyrkan,
och sådane som presterne voro med sin från det öfriga
samhället afsöndrade ställning, samt med idel egna
fördelar att tillgodose, är det klart, att de skulle
motsätta sig hvarje inskränkning i rättigheten att
skänka till kyrkan vare sig med varm hand eller i
testamente.

Bland männen, som deltogo i omarbetandet af
Södermanlandslagen, igenkänna vi flera från gammalt
bekanta, såsom Vestgötalagmannen Knut Månsson, Ulf
Ambjörnsson, Erengisle Näskonungsson, Erik Thuresson,
Thord Bonde, Magnus Nilsson och Ingvald Estridsson
samt Staffan och Anund Rörekssöner.

År 1327 om Sanct Lars afton blef denna lag af
konungen stadfästad och bekräftad, och allvarligen
blef förbjudet att efter nämnda dag ingen annan lag
än denna i Södermanland skulle vara gällande<footnote>
Detta förbud i konungens stadfästelse lärer
hafva afseende på det bruk som då var gängse, att
understundom åberopa främmande länders lagar. Man
har till exempel i behåll ett köpebref, der dansk
lag åberopas, ehuru egendomen, hvarom deri afhandlas,
var belägen i Sverige.</footnote>.

Helsingelagens och må hända äfven flera landskapslagars

omarbetning synes äfven kunna hänföras till denna
tid. Jernbörden blef, som vi påminna oss, redan
vid medlet af förra århundradet afskaffad af
Birger jarl, men den var åter kommen i bruk upp i
Helsingland. Erkebiskop Olof gjorde anmälan derom
inför riksens råd i Stockholm 1320, och då vardt
beslutadt -- heter det -- att jernbörden skulle
för evärdeliga tider afläggas, och alla mål, som
tillförene genom jernbörd afgjorda voro, från den
tiden med tolfmannaed slutas.

Detta tyckes visa, att Helsingelagens omarbetning
till det skick, hvari den kommit till oss, tillhör
Magnus Erikssons minderårighetstid.

Men kunglig stadfästelse hade inga landskapslagar
mer än Uplands- och Södermannalagen.

I allmänhet må man märka vid dessa lagarbeten äfvensom
för öfrigt i allt som under framfarna tider gjorts
i och för landskapets eller rikets framåtskridande
och utveckling till något bättre, att intet skett
brådstörtadt och våldsamt, utan med en viss måtta och
med ett sundt och klart förstånd, som bannlyst alla
ovisa hugskott. Så hafva våra fäder sjelfva sagt, när
de höllo på med omarbetningen af sina lagar: »vi äro
skyldiga och vilja i lag denna följa gamla efterdömen,
med rättvisa skipade och sammansatta af våra förfäder,
ej något så nytt skipa och stadga, att vi gammalt
förderfva, det länge med skälom varit hafver.»

De erkände hvad gammalt ondt de hade, och de arbetade
bort det, men de satte för sig såsom sitt syfte
dervid att icke taga bort mera än hvad som rätt
och jemt behöfdes, för så vidt som menniskor kunna
det. »<sp>Ehuru mycken vördnad gammal lag värd är</sp>» --
heter det på ett annat ställe -- kunna dock sådana
omständigheter inträffa, som göra en förändring i
den »gamla», »vördade» lagen nödvändig.

Frälsemännen, både de andliga och verldsliga, hade
denna tid rätt att uppbära konungens andel af de
böter, som föllo för brott begångna af deras landtboar
och underhafvande. Men nu hände, att frälsemännen
sjelfva eller ock andra efter deras bud gjorde sig
skyldiga till förbrytelser. Angående detta utfärdade
förmyndarne den förklaring, att frälseman som sjelf
gjort sig skyldig till förbrytelse, hade förverkat
all rätt till dessa böter.

Desslikes påbjöds, att vapensyner med frälset skulle
årligen hållas, att broar och vägar skulle underhållas
och skepp till rikets försvar. Vidare förnyades det
af konung Magnus Ladulås utfärdade förbudet mot
våldgästning, äfvensom en förordning utgafs som
bestämde antalet af de förnäma herrarnes följen,
när de redo genom landet.

En märklig dom, som afkunnades 1330, må här
anföras. En man vid namn Harald Haraldsson hade
fått tillstånd att bygga på skogen <sp>Hattaeraeås,</sp>
men hade utsträckt sina intägter längre, än han
enligt konung Magnus Ladulås' bref hade rättighet
till. Häröfver klagades hos konungen, och Gustaf
Niklisson och Lars Månsson fingo i uppdrag att
härom anställa undersökning. Konungens dom i målet
är utfärdad på Lindholms slott 1330 och innehåller,
att hvad Harald

Haraldsson hade tillegnat sig och uppbyggt, utom hvad
han hade rätt till, skulle han eller hans folk inom
en månad efter den hållna undersökningen i grund
nederbryta och bortföra; i annat fall skulle de nämnde
herrarne Gustaf Niklisson och Lars Månsson låta enligt
landets lag uppbränna de olagliga husen.

*

Innan konung Hakon i Norge dog, hade han gjort en
förordning, huru med regeringen skulle förfaras efter
hans frånfälle och under efterträdarens minderårighet
eller tills denne fylt sitt 20:de år. Enligt denna
skulle Norge styras af tolf rådsherrar, af hvilka fyra
tillsammans med två biskopar skulle beständigt vara
tillhopa och sköta de riksvårdande ärendena, medan de
andra åtta skulle sköta ärendena i landsorterna, och
endast vid vissa tillfällen, då mål af mera ovanlig
vigt voro före, sammankomma med riksstånden.

Men när konungen väl var död, kom genom hans dotter
hertiginnan Ingeborg här i Norge liksom i Sverige
utländsk inflytelse väl känbart att göra sig gällande,
så att högljudda klagomål deröfver yppades. »För
Knut Porses och hans anhängares skull» -- sade man --
»hade en här i konungens namn gått ut mot Danmark,
fastän fred var mellan detta rike och Norge, och
tvärt emot hvad som svuret var, då Magnus togs till
konung på Höga ting, betungades landet med stora och
olagliga gärder. Konungens signet förvarades illa och
missbrukades; hvad som hörde till konungens bord, både
i gods och annat, var så förskingradt och förnött,
att intet mera deraf fans qvar, men ändå var riket
försänkt i stor gäld; konungen kunde icke mera,
såsom en konung egnade, kläda och föda sina män.»

Under sådana förhållanden sammanträdde de förnämsta
och mäktigaste männen i Norge och slöto sins emellan
en fast förening, att från deltagande i rikets
styrelse utesluta hvarje främmande inflytelse samt
arbeta för en bättre ordning i landet.

Derutinnan voro således på denna tid brödraländerna
hvarandra lika, att en <sp>herre-förening</sp> stod i
spetsen för hvartdera. Ty det känna vi redan af det
föregående, att hertiginnan Ingeborgs och hertig Knut
Porses kamp mot dessa mäktiga herreförbund blef af
ganska kort varaktighet.

I sitt inbördes förhållande till hvarandra voro dessa
herreförbund mycket undseende. De svenske herrarne
inblanda sig icke på minsta vis i grannrikets
förhållanden, och föreföll någonting, hvaröfver de
norske ansågo sig hafva att klaga inför de svenska,
så gjordes allt för att förekomma ett störande af
grannsämjan. Likaså sattes uti alla bref, som rörde
Norge, detta rikes namn framför Sveriges.

En gång klagade en norsk riddare vid namn <sp>Finn</sp>, att
en annan Norrman, <sp>Ulf Saxasson</sp>, blifvit insatt i
häkte och som han påstod af svenska män. De svenske
rådsherrarne voro församlade till ett herremöte
i Örebro, då den norske riddaren anförde detta
klagomål. Genast uppsattes och undertecknades ett
bref till erkebiskopen i

Trondhjem och de öfriga norske rådsherrarna, hvari
försäkrades, att det, hvaröfver den norske riddaren
klagade, icke hade skett med deras vetskap och
icke heller -- de voro öfvertygade derom -- af någon
svensk man, utan efter hvad det ville synas af några
utländska ynglingar från Varberg. De svenske herrarne
anhöllo derjemte, att norska rådet måtte uppvakta
hertiginnan Ingeborg, hertig Eriks efterlefverska,
med begäran, det hon täcktes draga försorg derom,
att dädanefter icke något sådant måtte inträffa,
och att hon måtte hellre betjena sig af gammalt
och bepröfvadt folks råd än främmande och oerfarna
ynglingar, på det att all anledning till missförstånd
mellan båda rikena månde undvikas.

Emellertid gaf dock föreningen med Norge anledning
till mycken oro, och förhållandet mellan båda rikena
var ganska inveckladt, ehuru för dem som stod utom den
skandinaviska halfön, såsom de tyske småfurstarne,
den nordiske konungens makt syntes och måste synas
mycket stor. Men denna storhet var och förblef endast
en yttre, och innanför denna yta af storhet och
glans och makt var idel svaghet. En närmare och
innerligare förening mellan båda folken kom ej i
fråga, föreningen var uppkommen genom tillfälliga
förhållanden, och föreningens stiftare sjelfve synas
knappast på fullt allvar hafva tänkt på densamma som
något annat än en tillökning i konungens titel. Så
omöjlig var en verklig unionsregering redan af den
öfverenskommelse, som gjordes i Juni 1319, när biskop
Carl och de sex andre svenske herrarne i närvaro af
konungens, moder, hertiginnan Ingeborg, gjorde upp
om saken med de norska rådsherrarna.

Styrelsen kunde ej utan stora olägenheter föras
under konungens frånvaro, när båda rikena ville
hafva konungen hos sig, och intetdera rikets män
fingo följa honom längre än till riksgränsen. När nu
förhållandena framdeles stälde sig så, att konungen
för det mesta måste uppehålla sig i Sverige, hade
saken visserligen varit hjelpt med att tillförordna
en regering i Norge. Men detta hade också sina sidor,
enär i Norge fans mycket missnöje med föreningen,
och många män, såsom de mäktige och storättade
<sp>Hafthorssönerne</sp>, hvilka till och med kunde på grund af
sin börd göra anspråk på den norska kronan. Sådant
hade förr skett och hade visserligen icke fallit ur
minnet.

*

Vi hafva nu genomgått hvad häfderna hafva att säga
om konung Magnus Erikssons förmyndare. Det mesta är
sagdt till deras beröm, och det derför att hvad vi
veta om denna tid har kommit till oss från deras eget
parti. Omdömet om dem måste derför blifva halft och
ensidigt, ty vi känna ej mera än nättopp hvad som
länder till deras lof och pris, och rimkrönikan är
outtröttlig i att omtala detsamma. Men helt visst
kan på dessa herrar tillämpas det gamla ordspråket:
allt är ej guld som glimmar, och hade häfderna
bibehållit minnet af allt, äfven det onda som fans
under deras regemente och hos dem sjelfva, lika väl
som de bevarat det goda, skulle säkert en god del af

berömmet förblekna och bortfalla, och vi skulle
finna sanningen af en stor häfdatecknares ord, att
lagstiftningens tidehvarf för de små var laglöshetens
och sjelfsvåldets för de stora.

Sjelf har konung Magnus lemnat oss en och annan vink
om, huru det verkligen vid denna tid stod till i
riket. »Vi hafva» -- säger konungen i en förordning
som han utfärdade från Skenninge det året, när
han red sin Eriksgata -- »vi hafva sannerliga och
allt försannerliga sport, att under vår barndom
uppväxt många sedvänjor, flera hårda och ogagneliga
än gagneliga och goda, vår allmoge och oss sjelfva
till mycken bedröfvelse och till mångahanda tunga
för dem, som vilja lefva i fred. Nu sedan vi kommit
till myndiga år, hafva vi bedit, rådt och med hårda
straff hotat, att från dylika kranka gerningar måtte
åter vändas, men» -- tillägger han -- »få äro de, som
det gjort, hvarken för vår bön skull, vår varning
eller hotelse.»

Dessa konungens ord visa ganska tydligt, att samma
sjelfrådighet, samma oböjliga sinne, som både Birger
jarl på sin tid och Magnus Ladulås och Thorkel
Knutsson sökte böja under en öfver alla rådande
vilja, fans qvar lika okuflig och lika vidsträckt.
Allmogen fick sitta emellan -- och konungen äfven,
ehuru det först efter Magnus Erikssons tid börjar
blifva synligt. Men desse mäktige herrar, som redo
öfver landet med följen af flera hundrade man i
blanka rustningar, och föreningar eller förbund
af sådana herrar, hvad skulle det bekymra dem,
om ett lagbud korsade deras planer eller deras
handlingar? De betraktade sig i känslan af sin makt
såsom stående öfver lagen, deras vilja var den enda
lag de erkände. Och konungen sjelf, när han kom
till myndiga år, om han sökte rätta och råda bot
på de onda sedvänjorna, »de kranka gerningarna»,
som han med rätta kallade dem -- hvad vann han väl
dermed? Det följande skall visa oss det i hvad som
rörde honom sjelf; i afseende på sjelfva saken visar
oss hans egen anförda klagan huru föga hans ord,
hans böner eller hans hot uträttade.

Sjelfva grundvalen för denna herrarnes stora makt
var deras rikedom, som allt mer och mer ökades. Det
var frukten af de båda privilegierade ståndens
skattfrihet. Men det gafs äfven ett sätt att
medelbarligen och liksom på en omväg öka frälsets
jordegendom. De ofrälstes tunga skattebördor,
tyngre naturligtvis ju mer skattjorden förminskades,
tvungo nämligen mången att gifva sig som landtbo under
frälset, om han ej ville lemna sitt hemman öde. Också
ett föremål för den unge konungens framtida bekymmer,
och helt säkert infattadt under »de ogagneliga och
kranka sedvänjorna», hvaröfver han klagar.

Om vi således å ena sidan icke frånkänna dessa
förmyndare en viss klarhet och kraft i vården om det
rike, som de tagit om händer, få vi å den andra
sidan icke glömma, att de voro medlemmar af en
herreklass, som med några få undantag handlade liksom
om hvarken gudomlig eller mensklig lag funnits.

Det går liksom stormbyar genom vår medeltidshistoria,
och mellantiderna af lugn äro korta och få, men en
sådan mellantid började dock med dessa förmyndare.

<b>Magnus Eriksson myndig konung, 1332--1355.</b>

Man är af olika mening om året, då konung Magnus
Eriksson blef myndig, enär några äfven nyare
historieskrifvare sätta det till år 1333. Men
åtskilliga omständigheter visa att konungens
myndighetsförklaring egt rum 1332. I ett fördrag,
som förmyndarne ingingo med Danmark kort efter
herremötet i Skara 1332, talas om att konungen
skulle uppnå myndig ålder <i>tio</i> år derefter och den
med dessa händelser samtida <sp>Lybska</sp> krönikan omtalar
händelsen i samband med en beskickning från Lybeck
till konung Magnus, för att af honom erhålla sina
handelsprivilegier bekräftade.

Den första tilldragelsen af vigt under konung Magnus
står dock på öfvergången från förmyndartiden och till
konungens myndighetsålder, dock icke så att förstå som
skulle förmyndarne på något sätt genom sin statskonst
lagt grunden till densamma. Denna tilldragelse --
den stora landvinningen söderut -- var en lycklig
tillfällighet, den liksom föreningen med Norge.

Men för att rätt fatta skildringen derom måste vi
dessförinnan kasta en blick på ställningen i Danmark.

Vi veta redan, att Christofer blef konung i Danmark
efter sin tappre och ridderlige broder Erik Menved
och emot hans råd till de danska herrarna. Det pris,
som han betalade för kronan, var dock ganska stort,
till och med så stort att han knappast kunde säga
sig ega någon krona. Ett bevis på konung Christofers
bedräglighet och huru litet det bekom honom att bryta
gifna löften, äfven om de voro bekräftade med de
dyraste eder, är hans sätt att gå till väga för att
blifva konung. Inga löften sparades härvid, äfven om
det ena gjorde det andra omöjligt. Så utfästade han
sig i sin handfästning att svara till all den gäld,
som hans företrädare åsamkat riket, men förpligtade
sig på samma gång ej blott att aflysa åtskilliga
sedan Valdemar II:s tid pålagda gärder, utan äfven
att ej utskrifva någon den ringaste sådan. Och sådana
löften gjorde han, när hela landskap och krongods
voro pantsatta och måste inlösas till kronan.

Också utbröt missnöjet redan år 1323, till följd af
en påbjuden ny skatt. Det var en skånsk herre vid
namn Nils Olofsson som började uppenbart krig med
konungen. Christofer hade dock öfverhanden, intog
Hammarhus på Bornholm från erkebiskopen i Lund och
tuktade många af den skånska adeln. Härigenom ökades
missnöjet ännu mera.

En ny skatt, som konungen påbjöd
år 1325, hade till följd, att de mest betydande af de
skånska herrarna såsom drotset <i>Lars Jonsson,</i> marsken
<i>Ludvig Albrektsson,</i> hertigen i Halland Knut Porse
och 

erkebiskopen förbundo sig med hvarandra och uppsade
konungen tro och lydnad. Det var år 1326. Då flydde
konung Christofer från land och rike.

Hertig <i>Erik</i> i Sleswig, också en ättling af Valdemar
Sejer och på grund deraf en medtäflare om danska
kronan efter Erik Menveds död, hade. föregående
året (1325) med döden afgått, men efterlemnat en son
<i>Valdemar</i><footnote>
<img></img>
<i>Valdemar 2 Sejer</i>, d. 1241
Abel, d. 1252
Christofer, d. 1259
Valdemar. d. 1257
Erik, d. 1272
hertigar i Söder-Jutland eller Sleswig.
Erik Glipping
Erik. Valdemar d. 1312
Erik Menved.
<i>Christofer</i>
Erik, d. 1325
Valdemar, konung 1326--1330.
</footnote>. Denne valdes nu till konung i Danmark. Men
som han var minderårig, blef grefve <i>Gerhard af
Holstein,</i> den i Danmarks historia och genom folkvisor
både der och hos oss så beryktade »<sp>skallige grefven</sp>»,
hans förmyndare.

Grefve Gerhard, eller »gref Gerdt», som han också
kallas, var en kraftfull, djerf och krigisk man,
och blef just genom dessa sina egenskaper Danmarks
plågoris. Han handlade nämligen uteslutande i
sitt eget, i holsteinskt intresse, och derför var
hans ögonmärke att gifva Danmark så djupa sår som
möjligt. Det lyckades honom också. Danmark räddades
väl, men Valdemarernes lysande tidehvarf var för
alltid förbi, och den skallige grefven reste i det
afseendet ännu en skiljevägg mellan deras och den
tredje Valdemars Danmark.

De mäktige herrarne handlade och vandlade nu med
Danmark som med fiendeland. Grefve Gerdt fick Sleswig
i förläning, Knut Porse, som egde södra Halland,
Samsö och Kallundborg, fick nu bekräftelse på dessa
besittningar, och marsken Ludvig Albrektsson fick
utom Bleking och Lister, som han egde förut, stora
förläningar i Jutland<footnote>
En herre, som rör oss närmare och som vid denna
tid instälde sig med gamla fordringar på danska
kronan, må här icke förbigås.

Det var Erik, konung Valdemars son i Sverige. Vi
hafva förut hört talas om honom, då han som litet
barn måste följa sin fader på flykten efter slaget
vid Hofva; och sedan då han efter farbroderns konung
Magnus Ladulås' död blef af Thorkel Knutsson insatt
i fängelse, äfvensom då han vid mötet mellan sina
fränder, hertigarna Erik och Valdemar, samt norske
konungen Hakon på mötet i Opslo 1311 fick Marks
härad i Vestergötland till förläning och ersättning
för de anspråk han kunde göra på riket efter sin
fader. Han hade nämligen vid konung Birgers kröning
blifvit frigifven ur sitt fängelse och följde då med
hertig Erik till Norge, der han sedermera skall hafva
qvarstannat som hofbiskop, tills han fick det nämnda
häradet i
Vestergötland, då han skall hafva lemnat det andliga
ståndet och gift sig. Han var rik på jordagods och
en mycket ansedd man, och vi finna honom äfven bland
de öfriga svenska store underteckna Skara herremötes
beslut 1322.

De anspråk denne Erik Valdemarsson nu gjorde på danska
kronan grundade sig på hans arf efter sin moders,
drottning Sofias, systrar Agnes och Jutta. Enligt
konung Valdemars utslag af år 1327 tilldömdes honom
också i Skåne städerna <sp>Malmö</sp> och <sp>Trelleborg</sp> samt
tredje delen af <sp>Östra Malmö</sp>, på Seland <sp>Skölsör,
Skippinge</sp> med tillhörigheter, <sp>Alfverslef, Branderslef,
Stenby</sp> och <sp>Snäsöre,</sp> på Fyen <sp>Herrlöfsgård, Bogense,
Hindsholm, Perstorp, Broby</sp> samt i Jutland <sp>Jerlösa
härad, Näsum,</sp> tredjedelen af <sp>Skifva</sp> med ån, <sp>Gylling,
Fursten</sp> och <sp>Flö,</sp> hälften af <sp>Thisnield</sp> och <sp>Roholt</sp>
med alla tillhörigheter. Dock skulle Erik Valdemarsson
förnöja de nuvarande innehafvarne, för så vidt de
hade laglig rätt till någon af de nämnda godsen och
gårdarna.

Samma år, som dessa gods tilldömdes Erik Valdemarsson
eller år 1327, utfärdade han sjelf ett bref, hvari
han kallar sig »<sp>riddare från Sverige</sp>», och hvari han
utlofvar att icke göra det minsta klander öfver deras
utslag, hvilka på Selands landsting blifvit utsedde att
döma mellan honom och St. Agnetas kloster i Roskild
angående de fastigheter, som blifvit lemnade till
klostret.

Om Erik Valdemarsson och hans ättlingar, som
till minne af sin stammoder drottning Sofia, förde
trenne leoparder i vapnet, få vi framdeles vid flera
tillfällen anledning att tala.</footnote>.

Tre år var konung Christofer borta från sitt rike,
så kom han igen och förhjelptes åter till sin krona
genom Johan af <sp>Wagrien</sp> år
1329. En resning skedde till den återkommne
konungens förmån, och grefve Johan lyckades
åstadkomma en förlikning i Nyborg
1330, enligt hvilken Valdemar nedlade sin
kungliga värdighet och återgick till sitt
hertigdöme Sleswig, i ersättning för hvilket
grefve Gerdt fick Fyen till ärftligt län samt
dessutom Norra Jutland för sina gjorda utgifter, till
dess 40,000 lödiga mark blefvo till honom utbetalda.

Han hade på detta sätt, som vi se, icke så särdeles
mycket för allt hvad han gjort för att blifva konung
efter sin broder, den olycklige Christofer! Hvart han
kastade sina blickar, möttes de af främmande småherrar
öfver Danmarks rike. Det gjorde honom ännu mer dyster
och mörk till sinnes, och de sista båda åren af hans
lefnad befästade blott föraktet för honom, konungen
utan rike.

Man kan med skäl säga, som Lagerbring i sin historia,
»att Danmark låg i själtåget», och det blir på det
viset förklarligt, huru dess bästa del kunde komma
under nabokonungens välde, utan att Danmark dertill
kunde göra annat än lemna sitt samtycke.

Den ofvannämnde Johan af Wagrien eller Holstein<footnote>
Wagrien var en del af Holstein.</footnote> 
hade under dessa oroliga tider af konung Christofer i
pant bekommit största delen af Skåne, så att han nu,
utom hvad han egde i Holstein, innehade af det danska
riket öarna <sp>Femern, Laaland</sp> och <sp>Seland</sp> samt största
delen af Skåne. Och under grefve Johan liksom under
grefve Gerdt och alla de herrar, som vetat förskaffa
sig större delar af det olyckliga riket, stod en
mängd andra länsherrar, som af dem erhållit smärre
delar i län.

Vid slutet af året 1330 tillhörde sålunda norra
Halland Sverige, och såsom danskt län afträdt
till svenska regeringen 1326; södra

Halland och två härad i Skåne innehades af hertiginnan
Ingeborg å sönernes vägnar; det öfriga Skåne och
hela Bleking tillhörde Johan af Holstein.

De holsteinska herrarne, de store och alla de små
likaledes, herskade nu öfver allmogen i de under dem
lydande länen, pålade dem skatter efter godtycke,
den ena efter den andra, och när de någon gång sågo
nöden och eländet, som deraf blef en följd, bekymrade
det dem föga, och de glömde vid gästabudsbordet och
dryckesbägaren bort all mensklighet. Den danska
lagen kände de icke, det är sant, men frågan är,
huruvida de icke hade utbytt den mot sitt godtycke,
äfven om de hade känt den. Lägger man nu dertill,
att mången hade för ögonen förläningens natur af
pantförskrifvet gods, som en gång kunde blifva inlöst,
kan man väl finna att den riddaren framför andra
skulle uppbjuda sitt bästa att genom hvad medel som
helst föröka sin egendom.

Sådant kan emellertid gå för sig med pantförskrifven
jord, men icke alltid med pantförskrifna jordegande
menniskor. Man kan lätt föreställa sig, hvilket
glödande hat skulle uppstå hos den undertryckta
befolkningen, ett hat som blef desto innerligare,
ju mer det fick näring af det ena prejeriet och den
ena grymheten värre än den andra.

Skåningarne reste sig mot detta olidliga förtryck. Vi
känna dem sedan förra tider, denna sjelfständiga
allmoge, och vi minnas, huru en af Danmarks yppersta
konungar, Valdemar den store, med knapp nöd kunde göra
sig åtlydd af densamma, då det var fråga om tionden
till presterna och om presternes giftermål m. m.

Nu blefvo goda råd dyra för de holsteinska
småtyrannerna. Hvarhelst Holsteinarne träffades,
blefvo de nedgjorda. Då sammanträdde de holsteinske
herrarne i Lunds domkyrka för att öfverlägga om hvilka
mått och steg borde tagas för att dämpa det allt mer
omkring sig gripande upproret. Knappt hade emellertid
herrarne hunnit samla sig i kyrkan, förrän Skåningarne
voro derutanför till ett stort antal. Och Skåningarne
stodo ej länge och öfverlade om hvad som borde göras,
vedergällningens stund var kommen, hvarje öga brann
af hämd och hvarje hand knöt sig omkring svärdet
eller yxan.

Inom några ögonblick voro kyrkdörrarne krossade,
och de förskräckte holsteinske herrarne sågo den
vilda hämdgiriga hopen rusa in under de heliga
hvalfven och förbi helgonen och de många altarne och
sidokapellen. Någon utväg till räddning fans icke,
och något hopp att med vapen i hand slå sig igenom
fans ej heller.

Trehundra Tyskar skola den gången hafva fallit i
Lunds domkyrka.

Men en sak var att frigöra sig ifrån det närmast
hotande onda, en annan att för framtiden försäkra
sig om sitt mot de rofgiriga Tyskarna. Att ensamma
påtaga sig striden mot de holsteinske grefvarne,
det öfvergick Skåningarnes krafter. De måste se sig
om efter en herre, hvars makt kunde bjuda grefvarne
spetsen.

Närmast hade naturligtvis varit deras rätta herre,
konung Christofer. Vi veta dock huru föga värdt det
var att vänta någon hjelp

eller något skydd af honom, der han satt snart sagdt
som ett holsteinskt nådehjon i den vrå, som han ännu
egde qvar af sitt sköna rike.

Magnus Eriksson, den unge konungen öfver Sverige och
Norge, blef för Skåningarne den enda utvägen till
räddning. De sände derföre bud uppåt Sverige, som
om detta ärende skulle underhandla med konung Magnus.

Och de utsände kommo till konung Magnus -- det var 1332
-- och framförde sina landsmäns begäran. »Skåningarne
ville» -- sade de -- »gifva sig under Sverige, de ville
hafva samma konung som Sverige och helt och hållet
förbinda sitt öde med Sveriges. Det vore för det
närvarande och för framtiden den säkraste borgen för
dem att slippa undan förtrycket och våldet och att
få lefva i trygghet och i åtnjutande af sin lag och
sina gamla goda sedvänjor.»

De skånske männens ärende var af en ovanlig art. Slikt
var sällspordt bland de nordiska folken. Om det
stora och som det syntes till Sveriges styrka
ländande anbudet icke var alldeles oväntadt, så var
det dock af sådan vigt, att det tarfvade ett moget
öfvervägande. Konung Magnus gaf också det svar åt de
utsända, som under de för handen varande förhållandena
var det enda, han kunde gifva. »Han förkastade icke
deras anbud och begäran, men som han snart ämnade sig
draga nedåt Kalmar, stämde han Skåningarna att genom
fullmäktige der vara honom till mötes. Han ville der
med dem vidare underhandla om denna vigtiga sak.»

Och så begåfvo sig de skånska sändebuden hem.

I Juni månad drog konung Magnus med ett lysande
följe nedåt Kalmar. S:t Botulfs dag (d. 17 Juni) var
utsatt för mötet med de skånska fullmäktige. Dessa
voro redan till stor myckenhet samlade, erkebiskopen
med åtskilliga medlemmar af domkapitlet, en mängd af
riddare och landets store äfvensom ombud från städerna
och köpingarna samt till sist en skara af allmoge.

På utsatt dag skedde sammanträdet. De skånske
fullmäktige underkastade sig och sitt land här helt
och hållet svenska konungens välde och förbundo sig
att vara hans trogna och lydiga undersåtar. Konung
Magnus försäkrade deremot, att han ville skydda alla
stånd, samt hvar och en i synnerhet vid lag och
rätt och undfångna privilegier. Desslikes utgaf
konungen genast en skriftlig försäkran, att han
ville bibehålla erkebiskopen, domkapitlet och hela
presterskapet vid deras urgamla fri- och rättigheter,
som de af forna danska konungar undfått hade. Vidare
lofvade konungen, att så väl erkebiskopen som alla
andra, om de för detta sitt steg på något sätt blefve
lidande, skulle erhålla ersättning af konungen i
de gods, af hvilka han nu genom deras underkastande
blifvit egare.

Emellertid var det godt och väl med detta möte och
den derstädes gjorda öfverenskommelsen, men ännu
återstod det svåraste, att sätta sig i besittning af
landet. Ty Skåningarne hade väl slagit och nedgjort de
Holsteinare, hvilka de kommit öfver, men ännu egdes de

flesta slotten och borgarne af dem. Saken gick dock
lättare för sig än hvad som i förstone syntes.

De holsteinske herrarne voro hatade, det visste
de; de hade heller ingen annan rätt till landet än
förpantningens, och att i ett fiendtligt land, der
hvarje tillfälle att göra dem skada omfattades af ett
länge undertryckt folks hela hämdbegär, försöka göra
motstånd mot herskaren öfver tvänne konungariken,
det insågo Holsteinarne och grefve Johan sjelf i
första rummet vara ogörligt.

Grefve Johan var derför ej obenägen att genom
underhandlingar afgöra saken. Sådana börjades också
och ledde till den följd, att fred slöts emellan
hertig Valdemar af Jutland (Sleswig), grefvarne
Gerhard och Johan å ena sidan samt konung Magnus,
erkebiskopen af Lund och deras anhängare å den
andra, på följande hufvudvilkor: 1) Konung Magnus
och hans arfvingar erhålla Skåne (med undantag af
Bjäre härad och norra Åsbo härad, hvilka tillhöra
aflidne hertig Knut Porses barn), jemte Bleking,
Lister och ön Hven med alla slott i Skåne, mot
en lösen af 34,000 mark silfver Kölnisk vigt; med
förbehållen återlösningsrätt mot samma summa och
tillagd skadeersättning. -- 2) Af nämnda lösen skall
konungen betala 10,000 mark silfver i Lybeck eller
Köpenhamn, hälften den 6 instundande Januari, hälften
den påföljande 8 Mars, och för denna afbetalning
lemna 30 riddare, väpnare och borgare af Sverige
och Skåne såsom löftesmän, hvilka frigifvas i den
mån betalningen erlägges. -- 3) Sedan dessa löftesmän
blifvit lemnade, skall Helsingborgs slott mottagas
gemensamt af riddaren Sune Jonsson å konungens, och af
herr Nils Langelaw å gref Johans vägnar, och grefvarne
af Holstein, skola återställa Lunds erkebiskop och
Skåningarna deras utgifna skuldförbindelse på 6,000
mark silfver. -- 4) För hälften af den återstående
lösesumman skall konung Magnus lemna gref Johan
slottet Sjöborg jemte allt öfrigt som konungens
moder eger på Seland samt ön Samsö såsom pant,
och för den öfriga hälften skola löftesmän ställas;
men om konungen ej kan disponera sin moders slott och
besittningar, skola löftesmän lemnas för hela summan,
24,000 mark silfver. -- 5) Om detta icke af konungen
fullgöres, skall han förlora Helsingborg och Skåne,
utan ersättning för de redan erlagda 10,000 mark
silfver; men deremot skall han i orubbad besittning
mottaga nämnda slott och landskap, så snart han
genom pant eller löftesmän lemnat säkerhet för den
återstående delen af lösesumman. -- 6) Om köpmän i
Tyska sjöstäderna vilja gå i borgen för hela summan
eller någon del deraf, skall ett motsvarande antal af
konungens löftesmän frigifvas. -- 7) Konungens moder
skall behålla de besittningar hon erhållit, när hon
lemnade Sverige och Norge. -- 8) Eggert Brokdorp skall
åt konungens man Johan Offesson utrymma Lindholms
slott, hvilket dock skall åter upplåtas åt gref
Johan, i händelse konungen, af förut anförda skäl,
skulle nödgas afträda Helsingborg. -- 9) Samme Eggert
skall oförhindrad behålla Bjäre och norra Åsbo härad,
intill dess han återfått de 1000 mark silfver, för
hvilka dessa härad blifvit af konungens moder hos
honom pantsatta.

-- 10) Alla godsegare i de afträdda landskapen skola,
å ömse sidor, njuta sina rättigheter oqvalda, och
de personer, som derpå gjort inkräktningar, skola
bestraffas och förvisas. -- 11) Alla fångar å ömse
sidor frigifvas, samt all ovänskap upphöra, m. m.

Men vi veta, att grefve Johan ej var den ende
pantinnehafvaren. Innan alla dessa pantinnehafvare
blefvo godtgjorda, och sedan Köpenhamns stad och
slott blifvit inlöst -- lösesumman för denna gick
till 7000 mark silfver -- steg hela lösesumman för
denna landvinning i söder till 70,000 marker silfver.

Underhandlingarna, hvarigenom de holsteinske
grefvarnes panträtt till Skåne, Halland, Bleking,
Lister och Hven öfvergick på konung Magnus, afslötos
i Helsingborg på hösten samma år eller den 4 November
1332.

Följande året, frampå sommaren, red konung Magnus in
i Skåne.

På gränsen möttes han af utsända från Skåne, hvilka
helsade honom på landets vägnar. Åtföljd af dessa,
fortsatte konungen tåget till Lund, hvarunder all
möjlig hedersbevisning kom honom till del. I Lund voro
de förnämste från hela Skåne samlade till konungens
emottagande och till allmänt ting.

Här blef Magnus Eriksson korad till konung öfver
Skåne, man svor honom tro och huldhetsed, och det
blef högtidligen förklaradt, att Skåne skulle för
evärdeliga tider vara förenadt med Sveriges rike. Och
efter den tiden kallade sig Magnus: »Sveriges, Norges
och Skånes konung».

När han då var i Lund, kommo en dag -- det var den
12 Juli -- erkebiskop Carl jemte en stor skara af
de förnämsta herrarna i Skåne inför konungen. I
samlingen befunno sig decanus Peter Jonsson,
erkedjeknen Knut Eriksson, riddarne Johan Offesson,
Anders Niclasson, Nils Jacobsson, Nils Hack, Kelger
Niclasson, Peter Laxman samt väpnarna Saxe Petersson,
Peter Thorbjörnsson, Jacob Petersson <sp>af Trutelsö</sp>
(Trötsö), Nils Hack <sp>af Ljungby</sp> och Jacob Jonsson.

De infunno sig för att göra förbön för marsken
Ludvig Albrektssons enka, att hon måtte erhålla
de 8,000 marker silfver, hvarpå hon å sin mans
vägnar hade rättighet enligt de danska konungarnes
förskrifningar. Konungen tog med nåd och välvilja
emot herrarna. »Jag vill ej» -- sade han, när de
framfört sitt ärende -- »för hela Skånes land, att
Ludvig Albrektssons enka skulle lida minsta orätt!»

Hon fick också, sedan konungen lemnat Skåne,
försäkran om betalning på det sätt, att hon skulle
vissa terminer få lyfta på myntet i Lund 2000 mark
skånska, och för det öfriga få Bleking och Lister
i pant tillika med fisket i Mörrums å, dock med
vilkor att hvad hon af landtrantorna uppbar skulle
afskrifvas på hufvudstolen.

Ungefår samtidigt med dessa tilldragelser i Skåne kom
den olycklige konung Christofer, beledsagad af sin
son Otto och ett ringa följe, till Laaland, der han
red in i <sp>Saxköping</sp>. Här tog han in i ett stenhus,
som tillhörde Peter Hvitfeldt. Tvänne adelsmän
Henrik Brayde

och Johan Ellemose beslöto att begagna sig af
tillfället och bemäktiga sig konungens person.

Det var om natten, när alla lågo i sin sömn, som de
båda herrarne satte sin föresats i verket. Konungen
och hans få män försvarade sig och redde sig det
bästa de kunde, tills de anfallande tände eld på
taket, då konungen måste söka sin räddning genom ett
fönster. Knappt var han dock utkommen, förr än han
blef öfvermannad af de båda herrarna och deras folk,
hvilka förde honom såsom fånge till grefve Johan.

Grefve Johan gaf den arme mannen friheten åter, och
ett par dagar derefter dog Christofer i <sp>Nyköping</sp> på
Falster.

Det var den 15 Juli 1333.

I sammanhang härmed må vi nämna, att konung
Christofer hade haft tre söner, <i>Erik</i> som var äldst,
den ofvannämnde <i>Otto</i> och <i>Valdemar</i>. Den sistnämnde
vistades vid faderns död utrikes i Tyskland. Junker
Otto sökte upprätta det splittrade riket, och alla
satte sitt hopp på honom och bådo godt för honom och
hans företag.

Bondehären samlade sig omkring konungasonen, och man
ryckte emot grefve Gerdt, som var den farligaste af de
många tyrannerna. Men lyckan var viken från Danmark
den dagen, då striden stod. Grefve Gerdt segrade,
och junker Otto sjelf blef tagen till fånga.

Huru man var nödgad att gå till väga för att
åstadkomma de stora lösesummorna för de förvärfvade
landsdelarna, visar ett konungens bref, som han skref
till Södermanländingarna vid Julen 1336.

Icke en enda mark silfver fans i skattkammaren. Det
var till en början en svår knut att lösa för den unge
konungen. Af de skatter och gärder, som influtit under
det förmyndarne stodo för riket, fans intet qvar. Man
måste sålunda se sig om, hvar man skulle få penningar
ifrån, och hvilka mått och steg till den ändan togos,
måste de tagas snart, ty fyra månader voro snart
förlidna, och då skulle de första 10,000 markerna
betalas.

I denna bekymmersamma belägenhet funnos inga andra
utvägar än lån, förpantning och ställande af borgen.

För den första delen af lösesumman måste man söka lån
hos kyrkan. Och kyrkan lemnade äfven ett lån, men på
de hårdaste vilkor. Hälften af den anpart af tionden,
som var bestämd för kyrkornas behof, lemnades åt
konungen, dock med det vilkor att konungen följande
året återbetalade denna summa, samt att innan sådan
betalning blifvit gjord, konungen icke skulle begära
något af kyrkornas tionde.

Det förutnämnda lånet afslutades i Örebro i Januari
1333, och dersammastädes afslutades ett nytt lån
i Februari följande året 1334. Till hjelp i rikets
nödstälda belägenhet och till befriande af de i tysk
fångenskap qvarhållna borgesmännen för Skånes lösen
erhöll nämligen konungen af svenska presterskapet,
med bifall af erkebiskopen, biskoparna och andra
andliga personer, ett lån af 1,000 mark silfver,
kölnisk vigt. Konungen måste i det härom utfärdade
brefvet erkänna,

att han erhållit nämnda lån utan någon slags
rättighet, endast och allenast genom de andliges
välvilja, och han skulle aldrig begära någon dylik,
större eller mindre undsättning<footnote>
I Mars månad samma år ser man af ett annat
konungens bref, att han af riddaren Gisle Elinesson
lånat 6,427 mark penningar, för hvilka han till
riddaren pantsätter all konungslig uppbörd, med
undantag af ensaksböterna, inom <sp>Tierps</sp> och <sp>Våla</sp> härad
jemte kungsgården <sp>Husby</sp> i det förstnämnda häradet
och gods på Lingö; hvaremot 500 mark skulle årligen
afkortas på skulden.</footnote>.

För den öfriga summan gingo de förnämsta af
Sveriges och Skånes män i personlig borgen, mot
det att till dem pantsattes <sp>Kalmar stad, slott
och län, Skällviks slott, hela Östergötland, hela
Helsingland, Gästrikland, Fjerdhundräland, Dalarna,
Nerike och Vermland med alla från dessa landskap
utgående skatter; hvarförutom pantförskrefvos
särskilda kronan tillhöriga gårdar och qvarnar samt
hela inkomsten af Skåne och 500 marker silfver årligen
af Kopparberget. Slutligen tillsköt konungen allt
sitt eget silfver</sp>.

Hvad det beträffar att »gå i personlig borgen», så
öfverlemnade den, som det gjorde, sin person såsom
gislan i borgenärens händer<footnote>
Så till exempel erkände riddar Greger Månsson, Puko
Glysing m. fl. i ett öppet bref af den 17 Juli 1332,
att de köpt å konungens vägnar af Ulf Ambjörnsson och
Gustaf Nilsson en rustad häst för 80 mark silfver,
kölnisk vigt, eller 400 mark penningar, och förbundo
sig att betala denna summa senast den 6 Januari 1333,
eller också infinna sig personligen i Stockholm och
icke »utan dessa herrars Ulfs och Gustafs vetskap
och goda vilja derifrån utgå» förr än betalning
blifvit erlagd.</footnote>.  När då betalningen
efter tilländalupen tid uteblef, kunde borgenären
behandla sin gislan efter godtfinnande, och då kunde
det hända, att många blefvo belagda med bojor och
kastade i fängelse. Detta inträffade med flera af dem
som nu gingo i borgen för konung Magnus. Och mycken
klagan uppstod i landet deröfver, att konungen ej
lade sig mera vinn om att ur fångenskapen och skulden
utlösa dem, som gått i borgen för honom och riket.

Detta var anledning till den skrifvelse konungen
utfärdade till Södermanlands invånare femte dag Jul
1336.

För öfrigt må märkas, att borgesmännen icke gingo i
borgen såsom nu, en för alla och alla för en, utan
hvar och en borgade för sin andel af hela summan. Så
finner man, att <i>Israel Birgersson</i> (Brahe), Birger
Pederssons son och efter honom lagman i Upland,
gått i borgen för en summa af 450 marker och att han
öfverlemnat sin person som gislan för summan. Sedan
de 450 markerna voro betalda, blef herr Israel åter
lös och förklarades fri. Vi hafva ännu i behåll
det af Marquard och Gotschalk von Kyrnen utfärdade
qvittobrefvet af år 1334.

<b>Åtskilliga tilldragelser inom riket.</b>

Konung Magnus red sin eriksgata år 1335. Hvad som
menas dermed och huru dervid tillgick, det känna vi
redan, och att konung

Magnus Eriksson red sin eriksgata alldeles så, som
den framställes i den omarbetade och af konung Birger
stadfästade Uplandslagen, det är att antaga.

Men det är ej hans eriksgata i och för sig, som är
af så stor vigt, att den må särskildt antecknas, utan
det är det minne Magnus Eriksson lemnat efter sig från
densamma. Det minnet heter <i>träldomens afskaffande
inom Sveriges rike.</i>

Konungen befann sig i Skara, då han utfärdade den
stadga, hvars märkligaste punkt är den som innehåller
budet om träldomens afskaffande.

<sp>»Till Guds och jungfru Marias ära»</sp> -- säger han här
-- <sp>»samt till ro för vår faders och vår farbroders
själar stifta vi det till rätt och lag, att allt man-
och qvinkön, som af kristen man och qvinna födas, må
aldrig i Vestergötland och Värend träl eller trälinna</sp>
(ambat) <sp>vara eller detta namn bära, ty såsom Gud
hafver oss frälsat från hedningar och hedendom,
så hafver han ock dem (trälarna) frälsat.»</sp>

Det var en frukt af kristendomen och träldomens
afskaffande, som allt sedan läran om Kristus första
gången blef hos oss predikad så småningom och
oafbrutet försiggått i vårt land, underlättades och
påskyndades af våra fäders i allmänhet upphöjda sinne
och deras särskildt med afseende på träldomen milda
lagar<footnote>
Vi påminna om lagbudet: »barn gånge efter den
bättre hälften», äfvensom om det vida hårdare vilkor
för öfvergång från träldom till frihet, som var
rådande i Danmark och söder om Östersjön.</footnote>.
Särdeles i medlet af 1200-talet visar sig
detta begär att genom trälars lösgifvande ådagalägga
sin kristliga fromhet. Mängden af testamenten från
denna tid, hvari förnäma och rika män och qvinnor
skänka »friheten åt alla trälär», vittnar derom,
då deremot dessa intyg börja blifva sällsyntare
vid slutet ai detta århundrade och början af det
följande.

Åtgärderna från konungamaktens sida följa här med de
verkliga förhållandena i samhällsutvecklingen. Så
finna vi Birger jarl utfärda en förordning
mot den föraktligaste af all träldom eller de
s. k. <sp>gäfträlarne</sp>. Thorkel Knutsson utgaf
likaledes en förordning mot träldomen. Men dessa
frigifningar ur träldomen voro dock mera inskränkta
och ofullständiga. Magnus Eriksson tillkommer äran
af dess fullkomliga afskaffande.

En fråga, som sjelfmant tränger sig på en vid tanken
på ett sådant trälarnes frigifvande i massa, är den,
hvart mängden af trälar togo vägen. Det var dock
en ny samhällsklass som uppkom, och de skyldigheter
trälarne med ens fingo som frie män, de fordringar
samhället fick på dem såsom sådana, göra att det
förefaller underligt, det något sådant kunde ske
utan något märkbart störande inflytande på de stående
samhällsförhållandena.

Saken är ej så lätt att utreda, men helt visst
gick allt mycket naturligt för sig, efter samtida
antecknare af tidens händelser icke hafva

något derom att förtälja. Att den frigifne trälen
nu hade samma utvägar till laglig bergning, som
han haft förut, är naturligt. De kunde antingen
stanna såsom legohjon på sin förre herres gård, eller
genom köpenskap eller något annat näringsfång vinna
laglig bergning eller också rödja obygda marker till
boningsplatser åt sig.

Må hända var den sista utvägen den, som här hos
oss af de flesta valdes. Enligt en lärd mans<footnote>
Kammarjunkaren <i>L. F. Rääf.</i> Vi hänvisa dem af
våra läsare, som närmare vilja taga kännedom om
detta ämne, till hans beskrifning öfver
<sp>Ydrehärad</sp> i Östergötland.</footnote>
forskningar, hafva vi i vårt land stora sträckor
ödelagd åker och äng, hvilka, ehuru betydliga
nyodlingar i våra dagar gjorts, i vissa orter utgöra
en tre- ända till fyradubbelt större rymd än den
närvarande. Dessa numera igenlagda åkrar skola hafva
blifvit upptagna af de frigifna trälarna. När sedan
efter 1350 befolkningen, som vi få se, så betydligt
förminskades, kommo dessa nyupptagna marker åter
i ödesmål och blott de gamla gårdarna fortfore att
brukas och bebos.

»Det är klart», säger denne författare, »att, fastän
tjenarens lifegenskap upphörde, antingen mot lösen,
eller af kristne lärares föreskrifter, eller af
välvilja, ingen af dessa bevekelsegrunder förmådde
husbonden att till den forna trälen bortskänka sin
jordegendom, eller så stora delar deraf, som skulle
svarat mot de talrika nya medborgarnes lefnadsbehof.

Att en del af dessa qvarstannat dels såsom frie
tjenare, dels såsom brukare hos odalmannen, följer
af sig sjelft och bekräftas af landskapslagarna;
men det är också lika tydligt att nämnda befattningar
endast någon kort tid kunnat vara tillräckliga för en
folkklass, som, mångtalig från början, måste, enligt
all erfarenhet, hafva skyndsamt och till stort belopp
förökat sig efter frigifningen.

För detta öfverskott, som icke egde vår samtids
utvägar till lefnadsbergning, hvarken uti fabriker,
ej heller i betydliga städer och på en stor
handelsflotta, återstod, såsom enda möjlighet till
försörjningsmedel och egen bosättning, att uppodla
någon för den forne husbonden obehöflig del af hans
jordrymd, på vilkor, dem vi nu ej noggrant känna,
men dem vi hafva goda anledningar förmoda varit
enahanda med dem, som i likartade fall ännu uppgöras,
såsom hälftenbruk, dagsverksskyldighet eller mot vissa
bestämda arbeten eller någon afgäld i kreatur, fisk,
villebråd etc.»

Men det i Skara utfärdade brefvet innehåller, utom
hvad som rörer trälarna, märkliga saker, som upplysa
den tidens skick och seder. Först och främst gaf
konungen genom detta sitt öppna bref evärdeligt
frälse åt sina <sp>rådgifvare</sp> och alla riddare, deras
husfruar och barn, döttrarna så länge de voro
ogifta och sönerna tills de blefvo myndiga, för
deras gods och hjon från årliga kungliga utskylder
och pålagor. Vidare stadgades, att barnbarn skulle
ärfva som egna barn, och broders och systers barn
som bror och syster. För det tredje,

att hvilken mö som gångar till giftermål utan faders
ja, hafver förverkat fäderne och möderne sitt. För
det fjerde att öfvermaga jord, som var såld under
egarens omyndiga år, kunde åtalas inom tre år,
sedan egaren kommit till myndiga år, och skulle då
lösas. För det femte, att diken skulle upptagas,
der så tarfvades. För det sjette, att gården följer
jorden åt, ehvad kyrka eller herre får den. För det
sjunde, att qvinna skulle gälda alla sina brott såsom
mannen, synnerligast de å lif gå. För det åttonde
skulle lagmannen uppbära alla sakören för björnar och
vargar och för alla brott som begingos af legohjon,
dock målsegandens rätt oförkränkt.

I afseende på denna stadga, och särskildt hvad som
rörer de adliga friheterna, är det klart, att genom
dem kronans intägter skulle ännu mera förminskas,
i mån som herrarne köpte under sig nya jordegendomar
till hvad de egde förut. Helt visst skedde icke
här i Skara sådana medgifvanden från konungens
sida med hans goda vilja, men vi veta intet om,
huru underhandlingarna bedrefvos, och huru konungen
förmåddes att gå in derpå.

Sedan konungen återkommit till Stockholm, fick
han snart kännedom om ett bland de många sätten
att förminska kronans inkomster och utfärdade ett
bref deremot. Det gälde Upsala, der flera borgare
sökte undandraga sig skatt till kronan, »emedan de
bodde på riddares, väpnares eller presterskapets
inköpta jord», och det oaktadt fortfarande åtnjöto
borgerliga rättigheter. Oskicket fortfor dock allt
framgent. Vi hafva i behåll en afskrift<footnote>
Afskriften är utan namn och datum, men man ser af
innehållet att den blifvit gjord under någon af de
följande regeringarna.</footnote> af detta
kungabref, infördt i den svenska diplomsamlingen,
som afskrifvaren börjar så: »Veten värdug herra och
nådug, att denna utskrift af thy brefveno är, som
konung Magnus oss edrom fattigom borgarom gifvit hade
i sinom lifs tima, på dem der byggde och bodde med
dem i stadenom och ej ville honom skattskyldiga vara,
utan skuto sig till frälse under riddare, knåpa och
klerka. I samma måttona göres det storlika nu. Utan
att eder nåd detta bättrar, förutse vi, det I fån här
en öde stad, förty här bygga många de som njuta vilja,
och få de som något vilja skjuta och till eder skatt
hjelpa, att han väl och redeliga ut kommer.»

*

Från Skara hade konungen dragit vidare norrut. I
Februari var han åter i Stockholm. Der samlades frampå
våren åter en mängd store, och konungen utfärdade
i deras närvaro och med deras begifvande tvänne
vigtiga dokument, som ej här få förbigås. Det ena
var ett gåfvobref, det ancjra en tjenstefullmakt.

Konungen skänkte genom ett öppet bref af den 9 April
åt Nils Ambjörnsson till evärdelig besittning <sp>Pite elf</sp>
och dess tillhörande område, hvilket under konungens
minderårighet erkebiskop Olof

låtit åt Nils Ambjörnsson, och der denne med
stora kostnader gjort uppodlingar.

Biskop Bengt i Åbo har bland andra närvarande biskopar
undertecknat detta bref, och dertill tjugu närvarande
riddare.

Tjenstefulmakten var Njls Ambjörnssons drotsfullmakt
och är daterad den 18 Maj.

Magnus utnämnde nämligen i närvaro af sin syster
prinsessan Eufemia och tjugutre förnäma herrar,
både riddare och svenner af vapen, sin käre och
trogne man herr <i>Nils Ambjörnsson</i> till sin och rikets
drots. Konungen med sitt råd uppdrager åt drotset full
makt och myndighet öfver kungliga slott och fästen,
gårdar, gods, domar och alla slags rättegångar;
vidare lofvar konungen för sig och sina arfvingar
honom och hans arfvingar ersättning efter redovisning
för hans i tjensten ådragna utgifter och skulder samt
skydd mot den ovänskap och de tvister, han genom sin
tjensteutöfning kan ådraga sig.

Prinsessan Eufemia och alla de närvarande riddarne
och väpnarne förbinda sig i samma bref, hvari konungen
meddelar drotset denna makt, att bistå den nyutnämnde
med råd och hjelp i allt som är rätt och som befrämjar
konungens, rikets och drotsets heder och fördel.

Bland de närvarande herrarna var äfven det förra
drotset Knut Jonsson. Han skrifver under sitt namn:
»fordom drots».

Med undantag af de sju biskoparna, som voro närvarande
den 9 April, då gåfvobrefvet utfärdades, och med
undantag af tre väpnare och riddaren Anund Sture,
hvilka jemte prinsessan Eufemia voro närvarande den
18 Maj, äro de öfriga nitton alldeles desamma vid
båda tillfällena. Deras underskrifter förekommo till
och med -- blott med ett undantag -- i alldeles samma
ordning under båda brefven.

Att de skulle hafva qvarstannat i Stockholm under
hela tiden från den 9 April till den 18 Maj är föga
troligt. Inga handlingar af vigt företogos under
denna mellantid, men det blir då desto märkligare,
att alldeles samma män åter infinna sig på samma
ställe till mötet i Maj.

Såsom en annan märklighet må nämnas, att när de
närvarande herrarnes sigill skulle sättas under
drotsfullmakten, sönderklippte man ett till hands
varande pergamentsdokument i remsor, med hvilka,
såsom bruket var, sigillen skulle fästas vid brefvet.

Dokumentet var förmodligen ett koncept eller också
hade någon felaktighet deruti insmugit sig, så att
det på grund deraf måste kasseras. Emellertid har man
nu, när alla handlingar och minnen från forna dagar
stigit i värde, funnit att skriften på baksidan å sex
af dessa remsor hängde tillsammans i mening. Remsorna
hafva äfven blifvit hoppassade och lästa, och skriften
har utvisat ett beslut utgånget i konung Magnus'
namn, att af välvilja för meklenburgske marsken och
höfdingen på <sp>Stege</sp> slott på Möen, invånarne i Stege
och ett par andra platser på Seland erhålla vissa
rättigheter på marknaderna i

Skanör och Falsterbo samt att marsken
måtte der tillsätta särskilda fogdar för dessa hans
undersåtar.

*

Mycken klagan hade kommit för konungen -- och han
hade haft tillfälle att taga kännedom derom, medan
han red allt riket omkring på sin eriksgata --
mycken klagan öfver, huru allmogens frid bröts, huru
de mäktige herrarne med sina stora följen af väpnade
män redo öfver landet och våldgästade och aktade föga
bondens arbete, huru våldsgerningar gjordes och huru
hvar tog ut sin rätt, bäst han kunde, utan att fråga
efter lag eller konungens dom, samt huru målsegande
ofta gaf sin rätt åt annor man med flera oordningar.

Emellertid höll sig konungen för det mesta i Stockholm
under förra hälften af året; samt sedan i vestra delen
af riket. Från den 27 Augusti till den 25 September
var han äfven i Norge, och först mot senhösten i
November månad drog han åter ut, inåt Östergötland,
fullt besluten att söka göra en ända på all oredan
och på orsakerna till bondens klagan.

I Skeninge voro de store honom till mötes, och der
togs allt det öfverklagade i skärskådande. På S:t
Andreas' dag den 30 November utfärdade konungen ett
strängt och bevekande bref, hvarur vi redan anfört
ett par utdrag,

»För den skull» -- säger här konungen -- »kommo vi
emot våra goda och visa rådgifvare till Skeninge,
öfvervägande med dem, huru god sedvänja och rätt
måtte stadgas cch stadfästas, kränka sedvänjor och
orätta nedläggas och omintetgöras, med ljuft eller
ock med ledt efter thy som Gud gifvit oss och våra
rådgifvare makt tillrådandes, på det vi må bära icke,
eller värdigt vårt konunganamn.»

Nu påbjöds här först, »att all Sveriges allmoge
skulle hafva frid», samt vidare, »att alla de som
med fulla vapen redo öfver landet utan konungens
lof skulle vara biltoga och rymma riket; endast de
som gjort sig skyldiga till drap, men bjödo böter
derför och ville sitt brott bättra, skulle få bära
fulla vapen till sitt värn, så länge de voro utsatta
för hämd och förföljelse af den dräpnes slägt och
till dess förlikning vore åstadkommen, men icke
längre. Strängeligen och vid förlust af konungens
vänskap och kärlek förbjöds att rida <i>med storflockar</i>
öfver landet och skulle konungens näpst drabba dem,
som ej ville styra sig sjelfva.»

»Biskop skulle lagligen ega att rida med 30 hästar,
riddare och väpnare af konungens råd med 12, riddare
och riddares vederlikar utom rådet med 6, men mindre
män med 2 hästar.

»<i>Taverner</i><footnote>Gästgifvaregårdar.</footnote>
skulle inrättas vid de allmänna vägarna
och <i>rättare</i> tillsättas i storbyarna och sälja mat åt
vägfarande män och foder åt

deras hästar<footnote>
Följande taxa bestämdes för gästgifverierna.
<table>
<td>Ett <td>gildt nöt skulle säljas för <td r>12<td>öre
<td> <td>gammalt får <td r>4 <td>örtugar
<td> <td>mark fläsk eller smör <td r>3<td>penningar svenska
<td> <td>fång hö <td r>4<td c>d:o
<td> <td>spann hafrekorn <td r>2<td c>d:o
</table>
utöfver priset dera i närmast liggande köpstad; öl,
bröd och hästfoder skulle tillhandahållas enligt det
å torgdag gällande pris i närmaste köpstad.</footnote>.
De skulle låna hus, stuga och
sofherberge åt den, som derom bad med god vilja,
och stallrum i uthusen, dock så att icke den egna
fänaden utskötes. Bonde som bröt häremot skulle bota
tre marker till treskiftes mellan konungen, häradet
och den resande.»

»Den som tager något, om ock blott till en hönas
värde, från prest eller bonde, eller emot deras
vilja och dessa konungens stadgar gästade hos dem,
skulle straffas till lifvet med svärd, vare sig hög
eller låg.»

Tillgrepp af jordagods, penningar, vatten eller
vattenverk belades med stränga straff. »Men den
som lag försmår» -- heter det -- »må af lagen vara
försmådder. Med lag och laga dom skall man sitt
kräfva och återfå, men icke med rån och våldsverkan.»

»Hvar som med svek tillegnar sig något af de kungliga
ingälderna är fuller konungens tjuf, och blir
det uppenbart och den brottslige lagligen dertill
förvunnen, stånde tjufsrätt.»

»Tager någon utan lof eller lega annor mans häst och
åker eller rider eller gör någon åverkan, eger bonden
(egaren) rätt, om han upphinner våldsverkaren och
lyckas gripa honom, att hänga honom odömd.» Sådan
våldsverkare var att anse som fuller tjuf och låg
ogild både för kyrka och konung.

»Kärlek och goda gerningar» -- så slutade konungen
detta sitt bref -- »vilja vi te alla våra undersåtar,
och vi bedja alla män gerna och särdeles dem som
öfver land farit (med storflockar), att de låta
våra undersåtar i fred, och att de icke bryta våra
stadgar, förty vi vilja ändtligen att denna vår
stadga och annan af oss och våra råd samtyckt må
hållas, att våra undersåtar må hafva fred. Undrens
ock icke öfver vår stränga, konungsliga räfst vid
sådana kränka gerningar och sedvänjor som dagligen
växa upp och ökas, mera nu än förr i våra föräldrars
dagar. Nu för Guds skuld, rättens framgång och fridens
förökelse bedja vi, förnämnde Magnus konung, eder,
våra kära biskopar, allt vårt råd, alla goda klerker
och lekmän, som rättvisa vilja älska och gömma,
att I viljen våldsgerningar och dem, som sådana
göra, för oss uppenbara och kungöra och styrka
oss att dem rätta, hvar i sin stad, efter thy som
honom möjligt är. Särskildt bedja vi och bjuda den
allmoge, som våldsgerningen öfvergått, att de kungöra
och uppenbara för oss, hvad som gjordt är, utan all
räddhåga. Sannerligen utan tvifvel vi vilja och skola
rätta efter thy som förr är sagdt.»

Konung Magnus ville sitt folk väl och gjorde hvad han
kunde för att stäfja det onda. Men det är i allmänhet
så här i verlden, att handling talar bättre än ord,
och farfaderns kraft och sinnesstyrka egde icke Magnus
Eriksson. Tvärt om synes det, som om konungens milda
sinne skulle hafva allt för mycket motverkat hans
stränga lagar. Sjelfsvåldet upphörde icke, konungen
fick efter några år förnya sin stadga och ännu mera
skärpa den, med hvad verkan få vi längre fram se. Men
missnöje med den unge konungen började snart yppa sig,
och om hans liknöjdhet att utlösa herrarna, söm gått
i borgen för Skånes lösen, började högljudt tal gå
bland menige man, så att konungen måste i ett öppet
bref högtidligen förklara osannfärdigheten af slika
rykten.

*

De sista dagarne i September (1335) hade konungen
lemnat Norge. Men innan han drog österut, för att
råda bot på de kranka sedvänjorna i Sverige, firade
han sitt bröllop i Bohus<footnote>
Det är ovisst, hvar konung Magnus Eriksson firade
sitt bröllop, men det har mycken sannolikhet för sig,
att det skedde i Bohus.</footnote>.

Den unga drottningen var en grefvedotter från
Namur i Holland och var beslägtad med det franska
konungahuset. Hon hette <i>Blanka,</i> var mycket fager till
utseendet och dertill klok och förståndig. Man kan väl
undra på, att konungen tog sin gemål så långt ifrån,
men häfderna veta intet att säga, som upplyser något
derom. Må hända väcktes det tal derom redan på hösten
1334 antingen genom konungens svåger hertig Albrekt,
eller vid ett personligt sammanträffande mellan de
namurska grefvarna och kungen, då de förre drogo
öster ut, för att liksom så många andra riddare på
denna tid visa sitt kristliga trosnit genom att strida
under de tyska riddarnes banér mot Lithauerna. Två af
den unga drottningens bröder drogo dit. Grefve <i>Johan,</i>
den äldste, som efterträdt fadern i grefskapet år
1331, dog i Preussen i April 1335.

I Oktober stod bröllopet<footnote>
Åtminstone före den 7 November, ty den dagen
utfärdade konungen ett bref, hvari han »på sin kära
hustrus förbön» skänker borgarena i staden Kampen
tillgift för hvad de förbrutit sig på Skanörs marknad
1334.</footnote>. Konungen var glad och
lustig till sinnes, och drottningen strålade af
skönhet, der hon svängde om i dansen bland alla sina
tärnor och hofmän. Och dock gick hon tunga sorger
till mötes här i den kalla Norden, och beställsamma
tungor talade månget ondt ord om henne, ord, hvilka
bibehållit sig ända till våra dagar.

Enligt rimkrönikan var det drotset, alltså de
förnäme herrarne, som skaffade konungen den främmande
grefvedottern till brud. Likaså säger rimkrönikan
att bröllopet stod i Stockholm, hvilket väl, för så
vidt som det icke är en förvexling med kröningen,
kan vara möjligt, ehuru det är mycket troligare
att konungen under denna tid, Oktober och början af
November, uppehållit sig i vestra delen af sitt rike
och i Norge, och derunder, som vi nyss berättat,
firat sitt bröllop.

Efter de allvarsamma förhandlingarna med rådet
och de store i Skeninge synes konungen hafva
begifvit sig till vestra kusten igen, der han (må
hända i Varberg) firade julen med sin gemål och sin
närmaste omgifning.

Så ingick året 1336, då den för fjorton år sedan
ingångna öfverenskommelsen med hertigen af Meklenburg
om giftermålet mellan hans son och den nordiske
konungens syster fullbordades. Efter påsken, således
i början af April, ty påsken inträffade det året den
31 Mars, reddes den unga prinsessan ut för att fara
öfver hafvet till sin brudgum.

I Rostock stod bröllopet, till hvilket många herrar
voro inbjudna och bland andra hertig <i>Erik</i> af <sp>Saxen,</sp>
som vid tillfället slog hertig Albrekt till riddare.

Om sommaren återsåg prinsessan sitt hemland. Hon
kom jemte sin gemål dit för att öfvervara sin broders
kröning. Bjudning hade nämligen kommit från Sverige
till hertigen att med sin gemål öfvervara kröningen,
och han inskeppade sig i <sp>Varnemünde</sp> jemte ett lysande
följe af riddare och hofmän. Knappt hade de kommit
ut i öppna sjön, förr än man från hertigens skepp,
der han, hertigens son af Saxen och grefve Gerdts son
<i>Henrik</i> befunno sig, fick sigte på ett annat fartyg,
som synbarligen styrde samma kosa som deras. Det
främmande fartyget var tillika en snabbare seglare,
så att det snart kom framför det meklenburgska. Och
så seglade det före dem hela vägen, tills de kommo
till Kalmarsund.

Det var ett lybskt fartyg, som förde <i>Tideman Güstrow</i>
och <i>Hans Rode</i> ombord. Desse lybske herrar voro
sända såsom gesandter från den gamla hansestaden
att uppvakta vid den svenske konungens kröning och
att öfverlägga och afhandla om sin fädernestads
privilegier.

I Kalmarsund mötte flera skepp, alla prydda på ett
högtidligt sätt och med en ljudelig musik ombord. Det
var hertiginnan Ingeborg, konungens moder, som
kom sin svärson och sin dotter till mötes, och der
blef mycken fröjd och glädje, när de höga fränderna
möttes. De foro sedan tillsammans till Kalmar, der de
tillbringade fem hela dagar, innan resan fortsattes
till Stockholm. Men under de fem dagarna var idel
glädje och allehanda spel och klang på Kalmar slott<footnote>
Vi hafva tagit denna skildring från en gammal
lybsk krönikeskrifvare vid namn <i>Detmar.</i></footnote>.

Konungen var emellertid i Stockholm och vidtog
storartade anstalter för att på ett värdigt sätt
kunna fira högtiden och emottaga sina gäster. Utom
dessa kommo dagligen förnäma herrar och fruar till
staden, och der var ett lif och en rörelse, större
än någonsin.

Eget var det att se bland de brokiga menniskoskarorna,
när en »gråbroder» och en »svartbroder»<footnote>
Franciskanerne på Riddarholmen kallades i följd af
sin drägt gråbröder, liksom Dominikanerne svartbröder.</footnote>
möttes, hvilket hat lyste ur deras

ögon, synnerligast om det inträffade vid den
stora byggnad, som konungen lät uppföra i och för
festligheterna, i närheten af hvilken folkvimlet var
störst. Orsaken härtill må vi med några ord beröra.

Dessa båda munkordnar, Dominikanernes och
Franciskanernes, voro mycket utbredda i Sverige och
mycket gynnade af både konungar och folk, stora och
små. Men Dominikanerne eller svartbröderne
-- såsom de vanligen hos oss nämndes -- hade sitt
förnämsta kloster i Sigtuna och hade ända till Magnus
Erikssons tid förgäfves sökt förskaffa sig fast plats
i Stockholm<footnote>
Ett klagobref, skrifvet af dominikanerpriorn
Laurentius i Sigtuna år 1285 och stäldt till påfven,
innehåller en ganska märklig berättelse om, huru
svartbrödernas försök att få ett eget hus i Stockholm
tillintetgjordes genom riddaren <i>Röd Keldorsson,</i>
som var fogde på Stockholms slott. Klagomålet
hjelpte dock ej. Först under Magnus Eriksson fingo
de bofäste i Stockholm, enligt hvad några säga år
1335, då konungen gifvit dem plats icke långt från
södra tornet af slottet.

Brefvet lemnar äfven ett intyg om den hastighet,
hvarmed Stockholm tilltog i rikedom och
folkmängd. Herr Lars skrifver: att denna stad
(Stockholm) »inom några få år blifvit folkrikare
än de flesta andra städerna i vårt land». Det var,
när herr Lars skref, ej mer än 30 år förflutna,
sedan Birger jarl gaf Stockholm sina privilegier och
började bygga dess slott och murar.</footnote>.
Den afund som i allmänhet rådde
mellan dem och gråbröderna och till följd hvaraf
de gerna undveko att hafva kloster i samma stad --
något som i vårt land också egde rum endast i
Stockholm, Lödöse, Skara och Visby -- hade nu
vid detta tillfälle fått ökad näring derigenom att
erkebiskopen Peter Filipsson förbjudit konungens
kröning i gråbrödernes klosterkyrka.

Erkebiskop Peter var liksom den ett par år förut
aflidne biskopen i Vesterås, Israel Erlandsson, en
svartbroder och hade varit ordens prior i Sverige,
innan han blef erkebiskop. Hans förföljelser af
gråbröderna framkallade sedan stränga åtgärder från
påfvens sida, ehuru gråbröderne väl icke gåfvo sina
motståndare efter i bitterhet, så att till och med
skamliga uppträden skola hafva förefallit i Upsala
domkyrka under pågående gudstjenst. Först den 31
December 1339 bilades denna tvist mellan erkebiskopen
och gråbröderna på sådana vilkor, att munkarne skulle
förstöra eller aflemna den bulla de utverkat mot
erkebiskopen och några af hans kapitel, samt i vissa
kyrkor och på utsedda ställen genom sina ordensbröder
förklara erkebiskopen oskyldig till de mot honom och
vissa af hans kapitel utspridda vanhedrande rykten,
likväl sålunda att munkarne genom denna förklaring
icke skulle förnedra sig och sin orden, utan endast
urskulda erkebiskopen.

Den 20 Juli red konungen, åtföljd af sitt rikes
förnämsta herrar och fruar, ut att emottaga sina
fränder och gäster. Följande dagen egde kröningen rum,
hvarvid messan lästes af den fromme biskop <i>Engelbert
af Dorpat,</i> som i sitt stifts ärenden hade infunnit
sig hos konungen. Det var en heder -- säger den lybske
krönikeskrifvaren -- som visades biskop Engelbert från svenska
erkebiskopens och hans

presterskaps sida, då han (Engelbert) fick kröna och
inviga konungen och drottningen.

Sedan messan var läst och högtidligheterna voro slut
i kyrkan, gick man till festmåltiden i den stora
nybyggda konungasalen, hvarpå der blef dans och
allehanda lekar. Tornerspel fattades heller icke. »Der
rände» -- säger den nämnde krönikeskrifvaren -- »hertig
Rudolfs son och grefve Gerhards son och månge andre
dyrbare män der från landet och från främmande landet
och bröto lansar utan tal.»

Vid detta tillfälle, sjelfva kröningsdagen, enligt
gråbrödramunkarnes dagboksanteckningar, blef konungen
slagen till riddare af sin svåger hertig Albrekt.

I tre dagar varade kröningshögtidligheterna, och
i början af Augusti inskeppade sig de utländske
furstarne till återresan, som dock till följd af
motvind blef mycket svår och besvärlig.

Men midt under dessa prunkande festligheter tyngdes
konungens sinne af mångahanda bekymmer, och ondt tal
gick om honom i landet. Det var om julen detta år
(1336), som han fann sig nödsakad att skrifva det här
ofvan omförmälda brefvet till Södermanländingarne.

»Vi hafva hört» -- säger han -- »att många säga oss
ej vilja utlösa våra tjenstemän af den skuld, hvari
de kommit för vår skull, men denna utsago vilja vi
återbära och till osanning drifva med sanning och
fulla uppenbarliga skäl; ty först hafva vi till våra
tjenstemän pantsatt vårt mäktigaste hus, Kalmar, med
staden och allt det land och de intägter, som derunder
ligga, vårt hus Skällvik med hela Östergötland,
dertill Helsingland, Gestrikland, Fjerdhundraland,
Dalarne, Nerike och Vermland, så ock i vårt kopparberg
årligen 500 mark silfver ingäld, sedan öfver hela
riket många härad, gårdar, landbor och qvarnar, så
att minsta delen af våra årliga ingälder behålla vi
till vårt eget uppehälle. Sedan är eder väl kunnigt,
det vi hafva betungat eder, som vår allmoge är,
klerker och lekmän och alla våra köpstäder, ehuru
mot vår vilja, med många skatter, såsom markagäld,
smörgäld, kyrkotionde, klockegäld m. m., allt till
att lösa dessa ofvannämnda våra tjenstemän. Alla
våra årliga ingälder från allt riket under de 14
åren af vår barndom voro så förödda, att <i>då vi
kommo till styrelsen, funno vi aldrig sammanlagdt
en mark silfver eller penningar, oss till nytta
och gagn.</i> Vi misstycka och äro bedröfvade öfver att
tungan hafver varit vår och eder och för litet deras,
som ingälderna hafva uppburit. Nu för den skull,
att somliga vilja tränga oss till att betunga eder
vår allmoge mot vår vilja, bedja vi eder och tro,
att I viljen styrka oss att stå dessa emot. Skolen I
ock veta för sant, att vi vilja eder aldrig betunga
med några pålagor, utan att stort trångmål skulle
komma oss på af utländska eller inländska, som Gud
förbjude.»

*

De som mest af alla utländska makter voro till sina
fördelar bundna vid skiftena i de nordiska rikenas
öde, voro utan tvifvel

hansestädema. Också se vi dem vid alla tillfällen
hålla sig framme, vare sig för att söka än genom
kloka, ja listiga rådslag, än genom vapen afvärja en
hotande fara, eller för att tillvinna sig fördelar
och friheter, den ena större än den andra. Men
förhållandena voro något olika inom den politiska
verlden och handelsverlden. När det stormade inom
den förra, när konungarne lågo i strid med hvarandra,
då blomstrade Lybecks makt, då sköt den friska skott,
och gyllene frukter voro att plocka från hvarje gren.

Det ligger i sakens natur, att den förening af Sverige
och Norge, som kom till stånd under och genom Magnus
Eriksson, skulle ses, om icke med ovilja, åtminstone
ingalunda med blida ögon af styrelserna i de många
hansestädema. Konungen öfver tvänne riken, egaren af
de rika fiskevattnen vid Skanör och Falsterbo var ej
så lätt att betvinga, han hade större makt att beifra
och försvara sina rikens fördelar. Således skulle
tydligtvis städerna alltid intaga en afvaktande
ställning, och deras politik blifva en mot Magnus
Eriksson fiendtlig, åtminstone tills man hunnit
se, huruvida han var villig att inrymma dem så
stora friheter, som de önskade, och försvara dem
deruti. Också nekade Lybeckarne att låna konung Magnus
den penningsumma han behöfde för Skånes lösen. När
konungen sedan utan deras hjelp hade inlöst Skåne och
till och med skickat herr Gisle Elinesson och herr
Karl Näskonungsson att i hans namn hos rådet i Lybeck
deponera en del af lösesumman, för att inbetala
till Henrik Hasendorp, måste detta tala till fördel
för konungen, så att Lybeckarne nu mera än någonsin
borde afbida tiden och söka stå väl hos honom.

Vi få dock icke tro att dessa handelsstäder utefter
Östersjö- och Nordsjökusterna ännu hade slutit sig
tillsammas i ett bestämdt förbund. Namnet <i>Hansa</i>
förekommer aldrig i urkunderna under de föregående
århundradena. Först i detta -- det 14:de århundradet --
och just under konung Magnus Erikssons tid finner
man de förenade städerna benämnda med ett för dem
gemensamt namn, nämligen Hansa, och vi skola också vid
denna tid finna flera af dem förenade till gemensam
handling. Att gemensamma faror och fördelar skulle
kräfva gemensamhet i handling, och att den gemensamma
handlingen måste föregå det gemensamma namnet,
är klart. Så länge städerna handlade hvar för sig,
så länge ingen af dem hade ett mera känbart behof af
stöd och hjelp från någon eller några af de andra,
kunde ju helt naturligt ingen förening mellan dem
komma till stånd, och så länge behöfde de heller icke
någon benämning, hvarunder detta kunde inrymmas.

En närmare blick på det förhållande, hvari dessa
städer stodo till konung Magnus med afseende på
fiskerierna vid Skanör och Falsterbo, skall bättre
än något visa oss, huru det tillgick, att hansan -- vi
begagna här namnet såsom ett inbegrepp af de förenade
städerna -- med nödvändighet måste uppstå. Städernas
nederlagsplatser eller <i>Vitter</i>, som de kallades, med sina egna
tyska fogdar och egen

domsrätt samt mångahanda andra fri- och rättigheter,
lågo här i en sträcka från Skanör ända till
Falsterbo. Sydligast invid Falsterbo låg den
wendiska (pommerska) staden Anclams »vitter»,
närmast norr derom Hadervyks, och vidare i ordning
Stralsunds, Greifswalds, Lybecks och Wismars. Norr
om Wismars lågo Rostocks vitter, begränsade af
tyska kyrkans och Rostocks kyrkogård, nordligast
invid Skanör Bremens och Campens vitter. De båda
städerna med sina slott, af hvilka Falsterbos ruiner
ännu stå qvar något sydvest om staden -- Skanör anses
hafva legat vid den nuvarande stadens norra ända<footnote>
Man har åtminstone under den der belägna sandkullen
funnit ruiner, som utan tvifvel äro lemningar efter
Skanörs slott.</footnote>,
mellan kyrkan och utjorden »knäet» -- bildande liksom
slutpunkterna på den långa raden.

Ensamt på denna punkt voro således en hel rad af
städer på det närmaste med hvarandra till fördelar
och faror förbundna, och att städerna sjelfva insågo
detta, se vi deraf, att då 4 af dem (Lybeck, Rostock,
Stralsund och Greifswald), sedan konung Magnus blifvit
myndig 1332, gemensamt skickade sändebud till honom,
för att erhålla bekräftelse eller utvidgning af deras
friheter i staden Bergen i Norge, och då konungen
gaf ett afböjande svar, men sade sig väl kunna vara
villig att visa Lybeckarne ensamt sin nåd och gaf dem
särskildt ett skriftligt svar, ville Lybeckarne icke
mottaga några sådana särskilda ynnestbevis. På samma
gång som man här tydligt ser, att städerna insågo
nödvändigheten af att hålla tillsammans, kunde man
äfven se liksom ett försök från regentens sida att
söndra den mäktige motståndaren.

I allmänhet rådde ett spändt förhållande mellan
städerna och de nordiska rikenas konung allt ifrån
hans tillträde till regeringen, och ännu vid sin
kröning hade han icke bekräftat deras privilegier,
om han också vid sitt bröllop 1335 på sin drottnings
förbön gaf staden Campen i Nederländerna sin tillgift
för några våldsgerningar, som af dess borgare
blifvit begångna på Skanörs marknad året förut. Vi
hafva till och med i vår diplomsamling ett dokument,
som häntyder på ett fullkomligt tillbakakallande från
konungens sida af alla förut till sjöstäderna gifna
privilegier.

Staden Campens borgare hade nämligen liksom Lybeckarne
skickat sändebud till konungen vid hans kröning, och
medan konungen efter densamma befann sig i Upsala,
gaf han dessa ett bref, hvari han tillåter dem att
fortfarande under marknadstiden få begagna den plats,
som hittills varit dem upplåten i Skanör bredvid
slottet, <sp>ehuru konungen vid sin kröning med sina
kära rådsherrars råd och samtycke återkallat alla
under hvad form som helst i hans riken, herskap eller
landskap af honom eller hans förfäder åt personer,
städer eller sjöstäder eller hvem det vara månde
gifna privilegier</sp><footnote>
Det är visserligen troligt att detta återkallande
af alla forna privilegier
endast afser deras reviderande och förnyelse, men
derom finnes intet nämndt i de af samma konung åt
Lybeck meddelade privilegier.</footnote>.

Det var nu för att underhandla om de skånska
angelägenheterna som Lybeck skickade tvänne
senatorer, Tideman Güstrov och Hans Rode, såsom sina
sändebud till konungens kröning, och den 12 Augusti
undertecknade konungen på Stockholms slott deras
privilegier.

Redan den 2 Augusti hade de erhållit en förnyelse
af konungens dom angående Erengisle Näskonungssons
söner. Den aflidne Erengisle Näskonungsson hade sjelf
offentligen erkänt, att han mottagit varor och gods
från ett fartyg, som blifvit Lybeckarne fråntaget i
Pernaus hamn, och konungen hade dömt, att inkomsterna
af Erengisles sons gods skulle lemnas såsom ersättning
till Lybeckarnes fullmäktig Johan af <sp>Gryten</sp> eller
hans ombud.

Sex dagar derefter hade de lybske senatorerne utverkat
för sin fädernestad -- såsom deras krönikeskrifvare
säger<footnote>Detmar.</footnote> -- »stor frihet i Sverige och i Skåne
evinnerligen att bruka.» Dessa friheter voro: 1:o)
frihet från utgifter och tull, om icke af tillfälliga
orsaker handel skulle förbjudas<footnote>
Detta privilegium på tullfrihet må verkligen hafva
ansetts såsom en rätt stor fördel, ty tullen var en
god inkomstkälla.</footnote>; 2:o) rättighet
för Lybeckare att, om de bosätta sig i Sverige,
der åtnjuta landets lagar och kallas svenskar; 3:o)
om någon Lybeckare lidit någon orätt här i Sverige och
icke före sin afresa vunnit rättvisa, skulle konungen,
när bref och vittnesbörd om den tillfogade oförrätten
tillstäldes honom från Lybeck, genast råda bot derpå
enligt landets lagar; 4:o) sjöröfvarna, som svärmade
kring de svenska kusterna och grepos å bar gerning,
skulle omedelbart straffas; grepos de icke å bar
gerning, men angåfvos och öfverbevisades inför
domstolen, skulle de dömas enligt Sveriges lagar;
5:o) vänskapligt bemötande samt 6:o) beviljades
på drottning Blankas förbön och till följd af
kröningshögtidligheterna, att om någon Lybeckare
strandade på Sveriges, Norges, Skånes eller Hallands
kust, skulle han inom år och dag ega rätt att berga
sitt gods oah fritt besitta och nyttja det, han eller,
om han under tiden med döden afgått, hans lagliga
arfvingar, och förbjöds strängeligen hvarje fogde,
embetsmän eller annan undersåte att häruti lägga något
hinder. -- I de flesta af dessa punkter förbehöllos
motsvarande rättigheter för Svenskar i Lybeck.

Den lybska beskickningen vid detta tillfälle synes
hafva varit mera än vanligt högtidlig till följd
af sändebudens höga värdighet såsom medlemmar af
Lybecks råd. Sjelfva den ansökning, som inlemnades
till konungen, var på ett så värdigt sätt affattad,
och öfverlemnades på ett så höfviskt och för konungen
och de närvarande rådsherrarna

behagligt sätt, att ensamt detta i sin mån stämde
sinnena till förmån för Lybeck. Det var också lika
mycket med afseende härpå som med minnet på de af
Lybeck konungen och hans förfäder visade tjenster,
som konung Magnus nu till bevis på sin ynnest och med
bifall af sina rådsherrar gaf Lybeck dessa friheter.

I ett särskildt samma dag till Lybecks borgare
utfärdadt bref rörande skeppsbrott vid Skåne och
Halland samt marknaderna i Skanör och Falsterbo,
lemnas Lybeckarne rättighet att derstädes drifva hvad
vi kalla minuthandel. De skulle få sälja
ylle- och linnevaror alnvis och sådana varor som vägas vare sig
på våg eller med besman
(»besemer»), samt andra varor i hur stora eller små delar
som helst.

Så slutades öfverläggningarna med de lybska
rådsherrarna i Stockholm.

På <i>Falkenbergs</i> slott satt om hösten samma år <i>Sigvid
Ribbing,</i> höfdingen öfver Halland, och hans män, bland
hvilka voro Knut och Paul Arnvichsson, Peter Porse
(förmodligen en brorson till hertig Knut) och Nils
Skrifvare.

Sigvid Ribbing var höfding öfver södra Halland
under hertig Knuts söners, konungens halfbröders
minderårighet. Han var af hög börd och gift i
en förnäm slägt, såsom Ulf Gudmarssons och S:t
Birgittas måg och således besvågrad och befryndad
med de mäktigaste ätter i Sverige<footnote>
Se följande slägttafla, hvilken vi här införa, så
väl för att finna Sigvid Ribbings slägtförhålländen
som äfven för att lemna en öfversigt af den mäktiga
<i>Bååt</i>-ätten, som till och med innehade <sp>Orkneyöarna</sp>.
<img></img>
Birger Pedersson (Brahe) till Finnstad
Ingeborg
Israel, d. 1351,
S:t Birgitta
Ulf Gudmarsson
Katarina
Magnus Gudmarsson

Märta.
Carl till Ulfåsa
Birger
S:t Katarina m. fl.
Ingeborg
1) Bengt Thuresson (Bielke)
2) Eringilse Sunesson

1) Sigvid Ribbing d. 1372
2) Knut Algotsson

1 Peter Ribbing,
2 Ingegerd, Abbedissa i Vadstena
2 Katarina
1 Arvid Ribbing
Agmund Finnsson
1 Ingegerd

1 Thure Bengtsson
1 Sten Bengtsson

Jon (Bååt) till Flishult
Peter, höfding på Viborg 1323
Carl, biskop i Linköping (?)
Sune, lagman i Tiohärad

Erengisle, jarl på Orknö 1353
Christina
Ulf Ambjörnsson (Sparre)
1) Märta
2) Annot af Stratherne och Orknö
3) Ingeborg Magnusdotter
Carl Ulfsson till Tofta.
</footnote>.  Till lynnet var
han häftig och våldsam, och det var ej långt emellan
ord och handling hos honom.

Nu hade en af hans män blifvit dräpt i Bardafjord på
Hallands kust af några Friser. Dessa sköto emellertid
skulden på Lybeckarne, och Sigvid trodde också att
de voro, de verkliga dråpsmännen, hvarför han genast
började fiendtligheter mot dem och bortkapade månget
skönt skepp från dem.

Konung Magnus var väl ännu icke formligen länsherre
öfver södra Halland, men betraktades såsom sådan,
och derföre hade de lybske rådsherrarne vändt sig till
honom, när de nu voro i Stockholm, och bedt honom råda
bot på den skada deras stad led af Sigvid Ribbing

i Halland. Konungen hade upptagit deras klagomål och
förordnat »en väldig riddare» att draga ned till
Halland och taga reda på förhållandet för att om
möjligt åstadkomma förlikning.

En dag anmäldes nu för Sigvid der han satt bland sina
män på Falkenbergs slott, att tvänne rådsherrar från
Lybeck, som dragit genom landet från Stockholm på
konungens lejd och åtföljda af en bland konungens
svenner, önskade ett samtal med honom. Sigvid tog
vänligt emot dem och lånade ett villigt öra till hvad
de hade att säga.

Den kungliga riddarens medlingsförsök rönte derför
intet särdeles motstånd.

Den 15 September undertecknades
förlikningshandlingen. »All fiendskap, mordet i
Bardafjord och alla andra oförrätter skulle å ömse
sidor vara glömda och hädanefter en stadig vänskap
råda dem emellan. Funnos der på skepp, som af Sigvid
uppbragts, gods eller varor tillhörande lybska
borgare, skulle det eller dess värde utlemnas till
egarne.»

När derefter rådsherrarne togo afsked, erhöllo de af
Sigvid stora föräringar, och de skildes åt i mycken
kärlighet.

Under de kommande åren, då kriget brann i Norden,
var Sigvid fortfarande Lybecks vän. Hvad meningen
kunde vara med denna något plötsliga förändring att
ifrån en farlig fiende med ens blifva en pålitlig
vän och bundsförvandt, är numera ej så lätt att
säga. Det ser dock ut af det följande, som om Sigvid
haft vissa planer i sitt hufvud, må hända afseende det
hertigdöme, hvars innehafvares förmyndare han nu var,
och för hvilka planers utförande det var godt att stå
väl med Lybeck, som af andra naturliga skäl i konung
Magnus hade samma fiende som Sigvid sjelf.

Som vi få se, dröjde det ej länge, förr än det goda
förhållandet mellan konung Magnus och Lybeck var
brutet.

*

I det sydligaste Skåne i nuvarande <sp>Stora Svedala</sp>
socken af <sp>Vemmenhögs</sp> härad, ligga vester om <sp>Börringe</sp>
sjö på <sp>Lindeveds</sp> egor ruinerna efter ett gammalt
slott. Der har gått hett till mången gång både
inom och utom, och det röda blod har flutit lika
ymnigt kring vallarna, som det blanka mjöd och vin
har kredensats vid borgherrens bord. All den skog,
som finnes i trakten, lät en gång Nordens mäktigaste
drottning plantera och har äfven med egen hand utsått
ek- och bokollon, säges det. Men nu är det slut med all
härlighet, och foglarne sjunga i ro invid lemningarna
af så väl den präktiga riddarsalen som det mörka
fångtornet.

Slottet hette fordom <i>Lindholm</i> och emedan det på sätt
och vis intager ett vigtigt rum i denna tids historia,
hafva vi ansett oss böra göra läsaren litet närmare
bekant dermed.

På den tiden, då konung Magnus löste till sig Skåne
af grefve Johan, var riddar Johan eller Jöns Offesson
en bland de mest

framstående och mäktigaste af hela skånska adeln. Till
honom öfverlemnades då också, som vi påminna oss,
Lindholms slott af Eggert Brokdorp å grefve Johans
vägnar och derom bestämdes uttryckligen i sjelfva
afträdelsebrefvet. I detta bref äro riddar Johan och
riddar Sune Jonsson de ende, som jemte erkebiskop
Carl i Lund nämnas vid sidan af konungen, och såsom
ett ytterligare bevis på mannens anseende må nämnas,
att af de 10,000 mark silfver, som konungen skulle
betala inom den 8 Mars 1333, skulle riddar Johan
erhålla 70 mark.

Någon tid derefter började dock riddar Johan visa
sig fiendtligt sinnad mot konungen. Hvilka orsakerna
dertill varit, kan numera ej afgöras, men fiendskapen
tilltog, riddaren befästade sitt slott och lade
under sig de båda häradena <sp>Bjäre</sp> och <sp>Norra Åsbo,</sp>
som tillhörde hertig Knut Porses söner.

Ifrån Norge, der konung Magnus jemte sin drottning och
hennes hofdamer för åtskilliga angelägenheters skull
vistats sedan hösten 1337, drog han vid påsktiden
det följande året landvägen till Bohus, dit han ankom
sjelfva påskdagen, och drottningen fjerdedag påsk, men
hon sjövägen från Opslo. I det bref från biskop Hakon
i Bergen till riddar Erling Vidkunsson, hvari biskopen
omförmäler detta, säger han äfven, att han fått bref
från biskop Källvärd i Hammar, och -- heter det --
»efter som herr biskopen sade i sitt bref, står det
mycket illa till i Sviarike och ännu sämre i Skåne.»
Men detta uttryck i biskopens bref förklarar också
orsaken till konungens skyndsamma afresa från Norge.

Vi finna honom sedan under loppet af året färdandes
omkring i Sverige och slutligen på hösten i November
i Skåne.

Allt detta synes visa, att oron så inom Sverige som
hos konungen sjelf varit stor. Att missnöje herskade
i Sverige och af hvad anledning hafva vi ofvanför
visat. I Skåne var det utan tvifvel riddar Johan som
väckte mesta bekymret. Det finnes emellertid icke
antecknadt, att konungen detta år företog något emot
den stolte borgherren på Lindholm. Vid sitt besök
detta år i Skåne frikallade konungen främlingar
(»gäster»), som komma från andra orter med sin
köpenskap, och resande mellan Malmö och Lund samt
andra skånska städer, från tull, sedan biskop Peter
i Lund med flera trovärdiga män intygat, att sådan
tull icke af ålder brukat af dem erläggas. Likaså
frikallade konungen invånarne i <i>Vä</i><footnote>
<i>Vä</i> är en stor by inom <sp>Gärds</sp> härad, 1/2 mil sydvest
om Christianstad, men var på denna tid en betydlig
stad med många kyrkor och kloster.

Orten, hvarifrån brefvet om Vä utfärdades,
finnes ej utsatt, men det är all sannolikhet för
att konungen då ännu befann sig i Skåne.</footnote>
från erläggande
af gärd och tull i hela hans rike, samt sina åbor
derstädes från alla andra afgifter utom en mark
penningar för hvarje s. k. fjerding samt födovarors
anskaffande, när konungen personligen infunne sig i
Vä.

Men följande året 1339 kom Magnus med en stor makt
och åtföljd af många mäktiga svenska herrar dragande
nedåt Skåne, och nu

måste riddar Johan falla till föga. Då konungen den
30 September höll rättarting på Helsingborgs slott,
infann sig riddaren der och erkände sig skyldig till
några af de mot honom anförda klagomålen, nämligen
att han förbrutit sig mot konungen och hans undersåtar
och bad derför om konungens tillgift och förlåtelse.

Följande dagen ingicks mellan honom och konungen en
dagtingan, enligt hvilken riddar Johan skulle den
5 Oktober till konungen eller på hans vägnar till
riddar Johan Hasenberg öfverlemna »sitt stentorn
på Lindholm», som konungen eller i hans namn Johan
Hasenberg egde att i grund nedbryta och rasera, samt,
sedan vallgrafvarne blifvit fylda, jemna med jorden,
nämligen först utanverken och sedan några dagar
derefter sjelfva tornet. De två häradena, som han
egde i besittning, skulle han genast öfverlemna till
konungen och den 7 Oktober infinna sig hos honom i
Malmö och der underkasta sig konungens dom för allt
hvad han och hans män förbrutit sig mot konungen och
hans undersåtar.

Så var det då åter lugnt i Skåne, ehuru konungen
måst använda både våld och underhandlingar för att
böja den mäktige riddaren. Der talades till och med om
att riddar Johans gode vän, Sigvid Ribbing, egentligen
varit den, som dagtingat på hans vägnar och förmått
honom att underkasta sig. Vare emellertid härmed
huru som helst, förhållandena i Skåne voro sådana,
att konungen måste uppehålla sig der största delen
af detta år<footnote>
Åtminstone äro från den i Maj detta år alla bref
från konungen, som finnas i vår svenska diplomsamling,
utfärdade från Helsingborg. -- Dock bör det anmärkas,
att der icke finnes något bref af honom från den 20
Maj till den 8 September. Det är naturligtvis omöjligt
att säga, hvar konungen under denna tid vistats, men
den 23 Augusti var konungen på Bohus och de första
dagarna af September befann han sig på Lödöse eller
Lindholm, der han undertecknade ett fredsslut med
Ryssarna, hvarom vidare här nedanför.</footnote>.

*

Innan konungen detta år lemnade Stockholm,
hade han der haft att bilägga en tvist emellan
erkebiskopen och Clara kloster, hvilket också
lyckats honom. Erkebiskopen hade exkommunicerat
klostrets bönder och nybyggare, emedan de vägrat
erlägga tionde. Denna exkommunikation återtog nu
erkebiskopen på konungens begäran och på vilkor att
den innehållna tionden ofördröjligen skulle aflemnas
till hvarje församlings kyrkomagasin.

När nu erkebiskopen drog hem till sin stiftsstad igen
från Stockholm, fick han kännedom om att borgarena
i staden börjat befästa den förut af dem bygda bron
öfver Fyrisån med ett torn, som skulle blifva så
högt att det reste sig öfver alla de angränsande
byggnaderna, således äfven sjelfva domkyrkan.

Om anledningen till denna tornbyggnad känner man
intet. Att det var en befästning, är gifvet, men om
denna afsåg yttre fiender eller må hända erkebiskopen
sjelf och hans kapitelsmän, derom nämnes intet, ehuru
det senare är troligt nog af erkebiskopens bref till
konungen.

Han skref nämligen från Arnö den 25 April ett bref
till konungen, hvari han beklagar sig öfver den
påbegynta tornbyggnaden och han beder konungen »med
all den enträgenhet som han kan och som honom höfves»,
samt råder honom att förbjuda byggnadens fortsättande,
tills »Gud återfört konungen helbregda till dessa
landsändar.»

Erkebiskopen stödde detta sitt råd och sin uppmaning
till en del på den omständighet, »att, enligt hvad
erfarne män försäkrade, tornet vid inträffande
eldsvåda skulle blifva farligt för domkyrkan.»
Dessutom fruktade han, att ett sådant torn kunde gifva
anledning till söndring och strider mellan borgarena
och »de utifrån kommande» -- hvarpå han tillägger:
»huru många olyckor häraf kunna följa, det kan eders
härlighets omhugsan jemte andra visa män inse.»

Erkebiskopens bref kom konungen tillhanda, sedan
han kommit till Skåne, och den 20 Maj skref han med
anledning af detsamma från Helsingborg, der han då
befann sig, till borgmästare och borgare i Upsala
och förbjöd dem uppföra ofvannämnda torn eller någon
annan slags byggnad, som kunde på något sätt blifva
för katedralkyrkan skadlig.

Vi hafva icke velat förbigå den händelse, hvarom talas
i de ofvannämnda både brefven, hvilka finnas införda
i den svenska diplomsamlingen. Man får visserligen
icke veta något bestämdt hvarken om anledningen eller
utgången af företaget, men man får dock en inblick
i städernas lif så godt som genom de handlande
personerna sjelfva.

*

Detsamma må gälla om de mera enskilda förhållanden
i några till vår tid i samma diplomsamling bevarade
bref hvilka röra <i>Bernhard läkare.</i>

I staden Hapsal i Estland lefde vid denna tiden
en man, som hette Bernhard. Han var rektor vid
dervarande skola och måste såsom sådan hafva egt en
för sin tid hög bildning, må hända äfven i sådana
saker, hvilka då ansågos såsom gudlösa. Antingen han
härigenom blifvit ett föremål för förföljelse, eller
han verkligen fört ett mindre värdigt lefnadssätt,
nog af, en kanik vid Hapsals domkyrka utfärdade 1334
ett intyg om hans uppförande, hvari han säger, att
Bernhard hade hustru och en dotter, samt att han fört
en mindre berömlig vandel och enligt de förnämstes i
landet åsigt på skamligt sätt ändat sin bana, något
som kaniken utfäster sig att med så väl de öfriga
kanikernes som andra rättrognes vittnesmål styrka.

Fyra år derefter finna vi Bernhard i Visby, äfven
har förföljd af presterna. Hvaruti han egentligen
förbrutit sig, finnes icke anfördt, ehuru prosten i
Visby och tre kyrkoherdar skrefvo till erkebiskopen i
Upsala, att han (Bernhard) blifvit exkommunicerad. I
brefvet nämnes att Bernhard för med sig »en qvinna
och en dotter», något som förefaller underligt,
då kaniken i Hapsal uttryckligen säger, att qvinnan
var hans hustru. Emellertid lemnade Bernhard Visby
utan att bekymra sig om exkommunikationen, och det
var då som kyrkoherdarne skrefvo till erkebiskopen,
anhållande, det han ville, bannlysa Bernhard läkare.

En af de ofvannämnda kyrkoherdarna, Gerhard i
helga Trefaldighetskyrkan, skickade samtidigt ett
vittnesintyg rörande samme man. Bernhards hustru
hade en gång förebrått honom, »att han förfört
henne och att han vore en affälling», hvartill dock
Bernhard icke svarat ett ord, men blifvit synbart
förvirrad. Detta hade kyrkoherden sjelf hört och sett,
och jemte honom en Henrik Kruse, som dock var död,
när hans vittnesmål kräfdes, och således lämpade sig
särdeles väl att åberopa. Bernhard skulle vidare
hafva bedt kyrkoherden att för Guds skull icke yppa
hvad han hört för någon. Vid ett annat tillfälle hade
Bernhard i kyrkoherden Gerhards och några andres både
andliges och verldsliges närvaro blifvit beskyld för
att vara en affälling. Bernhard hade dertill svarat
endast detta: »viljen I förevita mig, att jag varit
en god man?»

Detta är nu det enda, som dessa bref upplysa
om Bernhard läkare. Han »säges» hafva förfört
sin s. k. hustru, han »beskylles» för att vara en
affälling, men intetdera bevisas, än mindre säges det,
hvaruti den hans förvillelse består, som man önskar
att han måtte erkänna och öfvergifva. Men vi hafva
icke ansett oss böra förbigå honom alldeles onämnd,
emedan dessa bref innehålla ett af de få spåren från
dessa tider om idkandet af en vetenskap, som dock
för ett sundt och oförsvagadt folk, sådant som det
svenska då för tiden, var temligen obehöflig<footnote>
Vi hänvisa till det föregående, der vi omtala
att hertig Erik åtföljdes af sin läkare.</footnote>

Ett par namn på sådana män, som idkade läkarekonsten,
må vi i sitt sammanhang här anföra.

Samtida med denna Bernhard namnes nämligen en <i>Johannes</i>
såsom stadsläkare i Visby. Han dog år 1343. För dessa
helt och hållet enskilda män och tilldragelser är det
naturligt, att intet med visshet kan sägas, men tanken
ligger nära till hands, att då liksom understundom
i våra dagar besynnerliga medel kunna begagnas för
att aflägsna en besvärlig medtäflare i yrket. Var
dertill Bernhard ett föremål för förföljelse från
kyrkans sida, kunde frestelsen vara stor nog att söka
bidraga till att hellre fälla än fria.

En annan man af yrket, men af vida högre anseende,
var konung Magnus Erikssons egen läkare <i>Lars
Johansson.</i> Han kallas »en stor mästare i läkedom»
och fick till och med till äkta en jungfru ur en af
Sveriges då mest ansedda slägter, Ulf Gudmarssons
och S:t Birgittas dotter <i>Cecilia.</i> Detta äktenskap
åstadkoms dock genom konungens föranstaltande.

Några år senare, mot slutet af Magnus Erikssons
regering, inträdde i det då nyss stiftade Vadstena
kloster en jungfru af förnäm härkomst, <i>Margareta
Lassadotter,</i> som sedermera erhöll mycket beröm för
det sätt hvarpå hon förstod att iakttaga den påbjudna
»heliga ödmjukheten» och särskildt för sin ovanliga
skicklighet i <sp>åderlåtning</sp>.

<b>Tilldragelserna inom Norge.</b>

Vi hafva i det föregående endast för hvad som varit
oundvikligt vidrört förhållandena inom Norge, och
vi hafva gjort det med afsigt, för att på ett ställe
få sammanföra, hvad som derom kan vara att säga. Här
synes nu vara rätta stället dertill, enär vi nalkas
tidpunkten för Danmarks pånyttfödelse genom den yngste
af den olycklige Christofers söner, en händelse som
blef af mycket inflytande på vårt land och dess konung
personligen.

Som vi hafva nämnt, började spår till missnöje
visa sig ungefär samtidigt inom både Sverige och
Norge. Kort efter mötet i Skara, der det svenska rådet
så beslutsamt satte skrankor för hertiginnan Ingeborgs
och hennes gunstling Knut Porses utsväfvande planer,
gaf sig missnöjet i Norge luft på ett talrikt möte
i Opslo, som hölls 1323.

Här uppsattes nu en skriftlig berättelse om de många
olagligheter, som blifvit begångna, och den tunga som
blifvit lagd på allmogen allt sedan konung Håkons död,
och hvarom härofvan blifvit taladt.

»De eder, som blifvit svurna» -- heter det -- »om
lagarnas upprätthållande och kung Håkons anordning,
hafva hittills varit mindre iakttagna än tillbörligt,
så att mången man dervid mistat sin rätt, men de,
som olagligen trängt sig in i riksstyrelsen, hafva
gjort sig så öfverdådigt höga och väldiga, att deras
öfvermod är vår konung blott till ringa fromma, men
riket och dess män till skada och allt för mycken
tunga, så att der näppeligen finnes exempel på, att
man till och med af konungabarn i Norge har tålt slik
åtfärd och slikt öfvermod, som man har funnit sig i
af dessa, medan brist och vånda öfvergått vår konung
och riket.»

Vi finna således bland de norske store alldeles samma
ovilja emot Knut Porse och hans anhang -- och någon
annan kan väl svårligen här åsyftas -- som vid samma
tid rådde inom Sverige.

»Och då nu» -- hette det vidare -- »sådana saker
och många andra, som det skulle blifva för långt
att uppräkna, hafva blifvit begångna mot kronan
och konungadömets heder emot deras vetskap och
råd, som konung Hakon satte till de högsta och de
förnämsta i riksstyrelsen, emot vår och de flesta
och förståndigaste mäns vilja och samtycke, så väl
som alla deras, hvilka vilja vara konungen i sanning
hulda och trogna, så ock för det att vi klarligen se,
att slika saker icke på något vis längre kunna tålas
utan skada för hela riket och själens förderfvande för
de flesta goda män -- så hafva vi obrottsligen samtyckt
och stadfästat med ja och handslag på vår kristliga
tro, Gud till heder, vår konung och hans rike till
styrka och hela allmogen till fred och frälsning,
att vi alla skola styrka hvarandra inbördes med
all vår makt och förmåga till lif och gods, på det
att riket kan fredas, kronans gods bättre användas,
lagarna hållas och allmogen njuta lag och rätt, och vi
skola dertill troget bidraga med all vår omtanka och

möda, dag och natt, uppenbarligen och hemligen,
eftersom enhvar af oss bäst dertill kan verka efter
Guds och menniskors rätt, om icke de eller den, som
bryter häremot, vill svika sin tro mot Gud och sin
ordhållighet mot menniskor och bota dem eller deras
arfvingar, hvilka hålla fast vid denna anordning,
all den skada som de deraf kunna få, hvad antingen
det gäller lif eller gods.»

De församlade uppdrogo derpå åt erkebiskop Eilif i
Trondhjem att utvälja en föreståndare för riket,
och det blef herr <i>Erling Vidkunsson.</i> Denne
riksföreståndare, som bar titel af <i>riksdrots,</i>
hade full konungslig myndighet, men skulle dock
innan han fattade sina beslut höra riksrådet. Till
honom öfverlemnade hertiginnan, konungens moder, det
kungliga rikssigillet, öfver hvars missbrukande man
så högeligen klagat, och synes i allmänhet med blida
ögon, om också icke alldeles utan missnöje, hafva
sett den mäktige styresmannen öfver hennes faders och
sons rike, när han infann sig hos henne på Bohus, der
hon smälte sin harm öfver det svenska rådets beslut
på mötet i Skara år 1322 och medan hennes älskare,
den djerfve Knut Porse, samlade folk i Tyskland för
tåget till Skåne.

Denne Erling Vidkunsson var då i sina bästa år,
knappast trettio år gammal, och dertill Norges rikaste
och en af dess mest storättade män, såsom både på
fädernet och mödernet befryndad med konungahuset. Till
sitt sinnelag var herr Erling en lugn och förståndig
man och synes hafva hållit fäderneslandet kärare än
hofgunst och höga embeten.

Det kunde dock ej dröja länge, innan han skulle få
strider att bekämpa och svårigheter att öfvervinna i
ett rike, der så många mäktige män funnos vid sidan
af hvarandra. Der bildade sig ett motståndsparti,
i spetsen för hvilket stod en <i>Finn Agmundsson,</i>
medan drotset var de konungskes hufvudman. Men båda
dessa partier ingingo förlikning 1326 om julafton,
utan att man närmare känner något om förhållandena
mellan dem. Följande sommar slöts i början af Juni
i Konghäll fred med Danmark och dess ny valde konung
samt likaledes en fred mellan hertig Knut Porse
af Halland och Norges rikes män. Äfven de andlige
började resa hufvudet, men några häftigare strider
utbröto icke, förr än om hösten 1327, då konungen
med sitt hof tillbragte en längre tid i Bergen<footnote>
Från September 1327 till i Mars eller April 1328.</footnote>,
och drotset och hans häftigaste motståndare bland de
andliga, biskop <i>Audfinn,</i> hade tillfälle att dagligen
iakttaga hvarandras steg, och der dagliga ordvexlingar
mellan bådas män och tjenare ökade förbittringen. Det
faller af sig sjelft att den andlige kanslern, som
presterne efter mycket bråk lyckats få tillsatt och
hvilken skulle bevara det kungliga sigillet, var en
af herr Erlings motståndare. Men år 1330 dog biskop
Audfinn, och drotsets vän <i>Hakon Erlingsson</i> blef hans
efterträdare på Bergens biskopsstol.

Emellertid var det på det hela taget lugnt i Norge
under

konungens minderårighet och medan Erling satt vid styret,
men när konungen som myndig sjelf tog till att
styra, kommo drotsets motståndare till väldet, den
ofvannämnde Finn och hans broder <i>Ivar</i> Agmundsson,
hvilken hela tiden varit höfvidsman på Bohus, ett
slott, der konungen för det mesta uppehöll sig,
enär han der var lika nära båda sina riken.

Redan i den omgestaltning af förhållandena, som måste
blifva en följd af Agmundssönernas framträdande såsom
de inflytelserikaste männen i Norge, äfvensom i den
omständigheten att konungen, sedan han medverkat
att få sin kansler <i>Paul Baardsson</i> till erkebiskop,
sjelf tog rikssigillet om händer och visade sig föga
böjd att utnämna någon ny kansler, väckte missnöje
i Norge. Detta missnöje nådde sin höjd, då konungen,
efter att hafva förvärfvat Skåne, under loppet af år
1333 till största delen uppehöll sig i Sverige. Någon
fruktan, att konungen i sitt trångmål för pengar
skulle derom vända sig till Norge och att detta rikes
medel på sådant sätt skulle komma att utgå för något,
som på intet vis kunde komma Norge till godo, synes
äfven hafva inverkat på de missnöjde.

Den förnämste bland dessa var nu den förra
riksförmyndaren Erling Vidkunsson, men vid han sida
stodo äfven Hafthorssönerne, <i>Jon</i> och <i>Sigurd,</i> samt Ulf
Saxesson och dertill ännu många andra. Hafthorssönerne
leddes dock mera af personliga och egennyttiga
fördelar. De hade icke erhållit, såsom det vill synas,
den furstliga förläning, som de till följd af sin höga
börd ansågo sig hafva rätt att fordra, och hvarpå
deras morfader konung Hakon gifvit dem bref<footnote>
Hafthorssönernes slägtskap med konungahuset
ses af följande slägttafla:
<img></img>

Hakon, konung i Norge, d. 1319
1 okänd
2 Eufemia d. 1312

1 Agnes
Hafthor Jonsson

2 Ingeborg
hertig Erik i Sverige

<i>Jon</i> Hafthorsson,
<i>Sigurd</i> Hafthorsson

<i>Magnus Eriksson,</i> konung i Sverige och Norge.
Eufemia.
</footnote>. Båda
voro ännu unga, ungefär vid konungens ålder, Sigurd,
den yngste, men hurtigaste och kraftigaste, var vid
denna tid knappast myndig.

Om upproret finnes en helt kort anteckning i de
isländska annalerna af följande innehåll: »Herr
Erling, Hafthorssönerne och Ulf Saxesson förhöllo
konungen Tunsbergshus, men gingo sedan i konungens
våld, och konungen skänkte dem både lif och egendom,
med undantag af Ulf Saxesson. Han infann sig icke hos
kungen och blef jagad i landsflykt.» Af ett påfvebref
ser man dock, att Tunsbergshus icke var det enda fäste
som de missnöjde bemäktigade sig. Sigurd Hafthorsson
med en väldig skara af sina män och anhängare mötte
biskop <i>Halvard</i> i Hammar, som kom ridande med sina
tjenare. Sigurd helsade höfligt på biskopen, men gaf
sitt folk befallning att omringa och taga honom och
hans folk till fånga. Biskopen fördes till ett fäste,
som tillhörde en af herr Sigurds fränder, och hölls
der fången, tills han

gick in på att upplåta åt Sigurd på någon tid ett
hans biskopsstol tillhörigt, väl befästadt slott.

Dock stillades för den gången oroligheterna inom
Norge förnämligast genom den klokhet och måtta,
hvarmed herr Ivar Agmundsson förstod att gå till
väga. I Maj 1334 blefvo herrarne tagne till nåder
igen af konungen, som då befann sig på Lindholms
slott eller på Bohus. I Juni blef biskop Halvard,
som af herr Sigurd återfått sitt slott, af påfven
bemyndigad att lösa Sigurd och hans medskyldiga
från den bannlysning, hvari de fallit genom
sin förgripelse på biskopens person. Allt detta
uppgjordes förnämligast af herr Ivar, som utnämndes
till konungens drots i Norge.

Konungen sjelf synes icke hafva sammanträffat med de
missnöjda herrarna förr än 1337 om hösten i Augusti
månad, då han utlyste ett herremöte till Opslo<footnote>
Sedan hösten 1335 hade konungen då icke varit i
Norge, om man undantager ett kort besök under loppet
af sommaren 1336.</footnote>. Här
blef Jon Hafthorsson slagen till riddare. Samma heder
vederfors vid detta tillfälle äfven Ulf Saxesson,
som nu blef af konungen icke blott tagen till nåder
igen, utan synes till och med i ganska hög grad hafva
vunnit hans ynnest.

Konungen som denna gången hade sin drottning och
hennes hoftärnor med sig, blef hela vintern 1337--1338
i Norge, och så väl genom sitt eget som drottningens
älskvärda väsende, genom festligheterna, som anstäldes
vid hofvet, och genom riddarutnämningarna, med
åtföljande högtidligheter, vann han sinnena i Norge
och blef kär hållen, synnerligast hos de yngre. Biskop
Hakon såg nu för första gången drottningen, och med
sitt behagliga sätt att vara vann han i hög grad
både konungens och drottningens ynnest, så att de
öfverhopade honom med nådevedermälen och ynnestbevis
af alla slag. Biskopen motsvarade också i allo denna
välvilja från hofvets sida, och under de följande
oroligheterna finna vi honom alltid afråda från
hvarje våldsamhet. Bjarne Erlingsson, som vistades
hos konungen, stod i ett synnerligen vänskapligt
förhållande till biskopen, som till och med synes
hafva varit hans lärare, och af biskopens bref --
af hvilka en rik samling finnes i behåll -- ser man,
att umgänget mellan dem under biskopens vistelse hos
konungen i Opslo varit det mest förtroliga. De hade
tillbringat aftnarna under samspråk med hvarandra,
och då biskopen derunder låtit förleda sig af sin
faderliga värma att yttra något, som stött ynglingen,
skrifver han sedan till Bjarne och säger att dermed
var ej så illa menadt och beder honom komma i håg
att »tvist mellan vänner är varm».

Äfven den mäktige herr Erling Vidkunsson synes
konungen under denna sin vistelse i Norge hafva
åtminstone till en del vunnit för sig. Erling
gjorde midt i vintern, troligen till följd af
konungens kallelse, en resa med sin familj till
östra delen af Norge, der han sammanträffade med
konungen, hos hvilken för öfrigt hans son hela tiden
vistades. Åtminstone deltog icke efter denna tid
den ansedde mannen personligen eller omedelbart i de
öfriga herrarnes stämplingar.

Men nödvändigheten för konungen att vara närvarande
i Sverige, synnerligast för Skånes skull, der vi
veta att han just vid denna tid hade riddar Johan
Offesson på Lindholmen att bekämpa, gaf ständig
näring åt missnöjet i Norge. Äfven Ivar Agmundsson,
som ända hittills varit så ifrig och verksam i
konungens tjenst, började sälla sig till de öfriga
missnöjda. Kort efter könungens afresa begaf han sig
till herr Erling Vidkunsson, som på det vänligaste
mottog honom, ehuru han vägrade att personligen taga
del i hvad som förehades. Men Erlings son Bjarne slöt
sig till de missnöjda, sannolikt dock för att iakttaga
konungens fördelar och använda sin inflytelse hos
konungen att på bästa sätt och på fredlig väg ordna
saken.

Ifrån Erling Vidkunsson drog herr Ivar till Bergen,
och dit ankom äfven något derefter Erling med sin
son Bjarne och hela sin familj, då allvarsamma
öfverläggningar höllos. I följd af dessa begaf sig
Bjarne till ett beramadt möte af de missnöjde
i Tunsberg, samt skickades af de der församlade
herrarna och å deras vägnar jemte en <i>Gunnar Hviit</i>
till konungen, som då var på Bohus eller Lindholm. Men
konungen mottog deras budskap med mycket missnöje
och lät kasta Gunnar Hviit i fängelse. Detta skulle
naturligtvis i ännu högre grad öka missnöjet hos de
norska herrarna, och sjelfva biskop Hakon, konungens
vän, kunde icke ogilla hvad de gjort. Han rådde blott
Bjarne till försigtighet. »Vi erforo» -- skrifver han
den 3 December 1338 -- »af edert sista bref, att det är
ett och annat som icke synes eder gå efter önskan. Men
för Gud, som kan göra det bästa af det värsta, är det
dock en lätt sak att låta det vända sig till godo,
hvilket han låte oss så snart som möjligt erfara. Vi
sågo gerna, att I som bäst sörjden för eder och
edra vänners ära, så att I näst Gud vänden största
kärligheten till eder sjelf och eder heder, städse
hafvande för ögat den berömliga slägt, hvarifrån I
härstammen, och huruledes I efter bästa förmåga kan
hedra och pryda den, så att det blifver Gud sjelf
och alla edra vänner, som derefter stånda, till
heder. Icke heller tvifla vi om, att I ju med Guds
nåd viljen så göra, och vi anbefalla eder att alltid
hafva i minnet den vers, I så länge hafven kunnat:
»quidquid agas, prudenter agas, et respice finem!»
(allt hvad du gör, det göre du klokt, och tänk alltid
på ändan!)

Men, som vi nämnde, missnöjet i Norge stegrades
ännu mera. De förnämsta slotten voro i de missnöjda
herrarnas händer -- <sp>Akershus</sp> innehades af Sigurd
Hafthorsson och <sp>Tönsbergshus</sp> af Ivar Agmundsson --
och de hade äfven börjat uppföra nya fästen äfvensom
de icke heller synas hafva lemnat konungens intägter
ovidrörda. Vi veta att konungen just vid denna tid
var sysselsatt med kufvandet af riddar Johan Offesson
i Skåne. Han hade varit der nere i landet efter sin
återkomst från Norge förlidet år och aktade denna
sommar draga dit igen, som han också enligt hvad vi
af det föregående veta verkligen gjorde. Helt visst
var den fara, som hotade från Skåne, större

än det norska bullret, och af två onda ting valde
konungen det minst onda.

Han sökte genom underhandlingar med de norska vinna
tid och liksom undanskjuta afgörandet af denna
angelägenhet, tills han vunnit lugn i Skåne.

Till den ändan sammanträffade han i Februari
månad 1339 med sina svenska rådsherrar i
Skara. Östergötlands, Vestergötlands, Vermlands
och Nerikes lagmän, nämligen riddarne Knut Jonsson,
Knut Magnusson, Gustaf Tunesson och Ulf Gudmarsson
voro der församlade, äfvensom Nils Ambjörnsson,
Knut Folkesson, Karl Näskonungsson, Ulf Ambjörnsson,
Gisle Elinesson och Karl Tukesson. Ivar Agmundsson
och Sigurd Hafthorsson jemte några andra förnäma
herrar från Norge hade vid samma tid samlat sig,
förmodligen i Konghäll, för att formligen underhandla
med konungen.

Å deras vägnar infann sig nu Sigurd Hafthorsson
i Skara. Den 13 Februari gick herr Sigurd upp
till konungen, der han satt i salen, omgifven af
sina svenska rådsherrar. Konungen var bekymrad
till sinnes. Hans ögon strålade icke nu af godhet
och välvilja såsom den dagen, då han slog Sigurds
broder, herr Jon, till riddare. Då var han omgifven
af sitt lysande hof, hans sköna drottning var vid
hans sida och hennes hoftärnor logo så skälmskt
under skarlakansskinn åt de omgifvande riddarne och
hirdsvennerna. Nu var hans omgifning en helt annan,
och de allvarsamma svenska rådsherrarnas ansigten --
Knut Jonsson, Knut Magnusson, Gustaf Tunesson och
Gisle Elinesson voro alla män från den föregående
tiden, från Birgers och hans bröders olyckliga
strider och sorgliga slut -- voro helt och hållet
egnade att göra motsatsen af de båda frändernas
sammanträffande nu och förra gången ännu mycket mera
i ögonen fallande.

Under bemedling af de svenska herrarna uppsattes
nu en förlikningshandling mellan konungen och
Norrmännen, på följande vilkor: 1:o) konungen
lofvar för sig och sina män och Sigurd för sig,
herr Ivar och de öfriga förbundna, redligt och
uppriktigt, att ömsesidig fred skall vara mellan
dem och en fast säkerhet obrottsligen hållas intill
förstkommande Mariemessa<footnote>Den 8 September.</footnote>.
2:o) den 16 Augusti skall
konungen komma till Bohus, herr Ivar och Sigurd till
Konghäll för att dagtinga och göra en ända på den
dem emellan uppkomna ovänskap och tvist, och skulle
konungen å sin sida och herr Sigurd å sin, hvar efter
förmåga söka verka, att de förnämsta af Norges män,
både andliga och verldsliga, skulle infinna sig vid
denna dagtingan. 3:o) Sigurd lofvar, att hvarken han
eller herr Ivar härefter skall uppbygga något slott,
någon borg, skans eller befästning inom riket eller
bemäktiga sig några kungliga intägter. 4:o) Sigurd
lofvar att inom fjorton dagar efter afslutandet af
denna dagtingan öfverlemna Akershus slott till en
infödd norsk man, som konungen och hans rådsherrar
eller flertalet

af dem dertill fann lämplig, med undantag af herrarna
Finn och Ivar Agmundssöner och Sigurd sjelf.

De närvarande svenske rådsherrarne gingo i borgen
för att ofvannämnda vilkor skulle å konungens sida
obrottsligen hållas och skrefvo sina namn under
brefvet.

Konungen och de nämnde rådsherrarne utfärdade äfven
samma dag ett lejdebref för Ivar Agmundsson och Sigurd
Hafthorsson, att de med ett följe af trettio man
hvardera skulle få komma till konungen, så ofta, när
och hvar de ville med honom underhandla och dagtinga,
och fritt begifva sig derifrån.

En skymt af glädje fick konungen under detta
bekymmersamma år. Drottning Blanka var i välsignadt
tillstånd. Ungefär samtidigt eller kort efter mötet
i Skara födde drottningen en son, som i dopet fick
namnet Erik efter farfadern.

Från Skara begaf sig konungen till Stockholm, der
han helsade sin drottning och sin förstfödde son,
och der rådde nu mycken glädje i konungaborgen öfver
tronarfvingens födelse<footnote>
Efter all sannolikhet uppehöll sig drottning Blanka
i Stockholm, medan, hon afbidade sin nedkomst. Hvar
Erik föddes, finnes för öfrigt icke någonstädes
uppgifvet, men vi se af ett bref i den svenska
diplomsamlingen af den 9 April 1339, att konungen då
befann sig i Stockholm.</footnote>. Äfven konungens vänner
gladde sig deråt. Den unge Bjarne Erlingsson, som då
var hos konungen, underrättade konungens och sin vän,
den ädle biskop Hakon i Bergen, genom bref om den
lyckliga händelsen. Men Hafthorssönerne, konungens
fränder, gladde sig deremot icke år konungasonens
födelse. Deras egna förhoppningar måste ju derigenom
lida ett fullständigt nederlag.

Medan glädjen ännu var som lifligast i Stockholm på
konungens borg, ankom ett bref från påfven <i>Benedictus</i>
XII till konungen. Brefvet var skrifvet den 23
Januari, men innan vi meddela dess innehåll, böra vi
upplysa om anledningen till denna påfliga skrifvelse.

Sedan konungen i det närmaste hunnit godtgöra
grefve Johan af Holstein och öfriga utländska
fordringsegare i och för Skåne, skref han ett bref
till påfven, anhållande om dennes stadfästelse på
den ny förvärfvade landvinningen. »Den största och
klokaste delen» -- säger han häruti -- »af Skånes
prelater, prester, herrar<footnote>
I det på latin skrifna brefvet begagnas ordet:
<i>magnates,</i> det vill säga: »store  herrar», liksom
vi under hedendomen och i öfvergångstiden hörde talas
om »storbönder».</footnote>, ädlingar och menige
allmoge, hade efter konung Christofers afresa hyllat
honom såsom deras rätta herre och konung, och af
medlidande med deras försvarslösa tillstånd och för
att återgifva landskapet ro och lycka och förebygga
krig, hade han utbetalt till några tyranner, som höllo
de fasta platserna besatta och grufveligen förtryckte
både lekt och lärd<footnote>
»Lekt» än motsatsen mot »lärd». På den
tid presterna ensamt besutto all lärdom, var
»lärd» liktydigt med prest, och den lärdes
motsats eller den »olärde» var liktydigt med lekman
eller lekt.</footnote>, trettiosex tusen mark rent
silfver; och då nu Skåne liksom var porten till

och stängslet för hans riken och således ej kunde
vara i främmande händer, utan att krig och otaliga
andra olyckor deraf skulle uppstå för honom sjelf,
hans undersåtar och hans efterkommande, var det hans
ödmjuka bön till påfven, att han (påfven) af sin
apostoliska maktfullkomlighet ville godkänna och
bekräfta hans och hans efterföljares rätt att behålla
och besitta nämnde landskap, samt att det tillika
måtte blifva förklaradt, att, om det lyckades honom
förvärfva andra danska landskap och befria dem ur
tyrannernes händer, han skulle hafva påfvestolens
uttryckliga tillstånd dertill, så mycket mer som
Danmarks rike aldrig varit kejsardömet underkastadt,
men endast varit skattskyldigt till den romerska
kyrkan, hvilken skatt konungen allt framgent vore
villig att utbetala».

Må man icke förundra sig öfver denna konungens
skrifvelse till påfven, må man komma i håg att
det skrefs 1338! Vi hafva ju sett ändå vida mera
underdåniga skrifvelser till påfven från andra
konungar. Utan tvifvel var det ganska riktigt att
försäkra sig om den dyrköpta besittningen genom
påflig bekräftelse. På dessa tider var en påflig
bekräftelse af ganska stor betydelse, och en påflig
bannlysningsbulla hotade enhvar som då sökte göra
egaren det bekräftade stridigt.

Men det var äfven ur en annan synpunkt nödvändigt för
konungen att söka denna bekräftelse hos påfven. Ty
påfven betraktade sig och ville af verlden betraktas
såsom Danmarks länsherre. Det är visserligen sant,
att påfvarnes påstående i detta afseende grundade sig
helt och hållet på ett misstag eller en misstydning af
den skattskyldighet, som hvarje rike i kristenheten
var underkastadt, nämligen Peterspenningen, men
då det nu var förhållandet att detta anspråk hos
påfvestolen verkligen fans till, och då det å en
annan sida var af fördel för konungen att vinna den
omtalade bekräftelsen, finner man konungens bref helt
naturligt och i sin ordning.

Det var nu rörande denna sin anhållan, som konungen
erhöll svar från påfven, ett svar som ingalunda
motsvarade hans förhoppningar.

»Så högt» -- skrifver påfven -- »han än satte konungen
och hans arfvingar i sin apostoliska ynnest till
följd af konungens utmärkta hängifvenhet för kyrkan
och de förtjenstfulla bevis, han hade gifvit derpå,
så fordrade dock både rättvisa och gammal sed vid
den påfliga curian, att man ej kunde skrida till
bekräftelse af någon besittningsrätt till verldsligt
gods, utan att först hafva undersökt förhållandena
och efter inkallelse och hörande af vederbörande
hafva erfarit sanningen. Påfven fann således, att han
icke borde meddela den sökta bekräftelsen, men var
deremot villig att göra konungen till behag i allt
annat, som kunde vara honom kärt och nyttigt. Dock
varnade han konungen, ehuruväl han hoppades att det
var öfverflödigt, från allt förbund med dem, som voro
emot kyrkan, och med deras anhängare.»

Om påfven med de sista orden afsåg endast en allmän
uppmaning eller några enskilda personer, derom är
man numera alldeles okunnig.

Som vi veta, drog konungen detta året nedåt Skåne och
lyckades der betvinga den mäktige och stolte riddaren
på Lindholms slott, Johan Offesson. De skånska
angelägenheterna uppehöllo konungen så länge, att han
ej kunde infinna sig till det aftalade mötet i Bohus.

Äfven underhandlingar med hertigen af Meklenburg
upptogo konungen, medan han den gången vistades i
Skåne.

Konungens syster, hertiginnan Eufemia, kom nämligen,
åtföljd af sändebud från hertigen, öfver till
Helsingborg för att underhandla om hertiginnans
hemgift. Den 18 November hade hertigens sändebud af
konungen utverkat en ny förbindelse, enligt hvilken
2000 marker rent silfver kölnisk vigt skulle utan
något hinder eller några undflykter erläggas den 26
Juli följande året. För återstoden af den summa,
som det ålåg Sverige att betala, erhöll hertigen
anvisning å alla konungens inkomster af marknaderna
i Skanör och Falsterbo, förbehållande sig konungen
endast hvad som till de der varande slottens underhåll
och bevakning under tiden var nödigt, samt att hans
fogde på stället skulle utöfva domsrätten och jemte
hertigens ombud besörja uppbörden.

Samma dag, som konungen i Helsingborg utfärdade
ofvannämnda förbindelse till sin svåger, eller den 18
November, befunno sig några af de missnöjda norska
herrarna i Tönsberg. Erling Vidkunsson och hans son
Bjarne voro der, förmodligen äfven Ivar Agmundsson
och Hafthorssönerne samt öfver hufvud taget alla som
varit på väg till det beramade mötet på Bohus.

Stämningen hos de församlade var högeligen fiendtlig
mot konungen, och de svikna förhoppningarna af
det utlofvade mötet, som icke blifvit af, lågo och
grodde i allas sinnen. Biskop Hakon i Bergen var icke
närvarande i Tönsberg, och det ser ut, som om han
blifvit betraktad såsom allt för mycket konungskt
sinnad. Biskopen säger sjelf i ett bref till Bjarne
Erlingsson, »att han icke visste, huru det skulle
af några hafva blifvit upptaget, om han med otidig
nyfikenhet hade kommit till Tönsberg, dit han ej var
kallad».

Om förhandlingarna bland de församlade känner man
för öfrigt intet mer, än hvad biskop Hakon i nyss
anförda bref skrifver till Bjarne. »Vi erforo sedan»
-- säger han -- »af en gemensam vän till eder och oss,
att I ären bekymrad öfver de ting som röra eder; vi
bedja eder taga Gud till hjelp och förlita eder på
honom med tålmodighet; arbeta sedan med ihärdighet och
förstånd, men ej med något förhastande eller på annat
sätt, som icke är passande, om der än skulle finnas
de, som skulle råda eder annorlunda; men vi hoppas
med Guds hjelp, att I velen handla efter vårt råd,
ty Gud kan ännu låta allt få den bästa utgång, när all
förtröstan och hängifvenhet sättes till hans makt.»

Det är vanskligt att säga, om Magnus med afsigt eller
af ofvannämnda tvingande omständigheter afhållit sig
från det bestämda mötet i Bohus. Enligt dagtingan
i Skara skulle han vara på Bohus den 15 Aug. Åtta
dagar derefter eller den 23 veta vi bestämdt att han
var der,

men redan den 8 September var han åter i Skåne och
i Helsingborg. Fans verkligen hos konung Magnus
någon önskan att omintetgöra det utlofvade mötet,
hvartill då anledningen skulle hafva varit rädsla
att gifva efter något på sin konungsliga makt -- så
förefaller det underligt, att han redan innan han
lemnat Skåne afsände en mycket vänlig skrifvelse
både till erkebiskopen och herr Ivar Agmundsson,
hvari han uppdrog åt den förra »att med rådet och
andra förståndiga mäns bistånd vidtaga lämpliga
åtgärder med afseende på ordnandet af åtskilliga
angelägenheter, hvilka uttryckligen finnas i brefvet
nämnda, och skulle han godkänna allt som af dem till
rikets gagn och nytta blefve gjordt.»

Vare emellertid härmed huru som helst, konungen
fortfor att företrädesvis uppehålla sig i Sverige
och att behålla det norska rikssigillet hos sig samt
synes till och med hafva haft för afsigt att välja
sitt residens så, att det liksom låg i medelpunkten
mellan Sverige, Norge och Skåne.

Sålunda stodo sakerna, då konungasonen <i>Håkan</i>
föddes 1340, en händelse, som synes hafva lugnat
Norrmännen, enär så väl konungasonens för dem kära
namn -- han erhöll det efter sin morfader -- som den
omständigheten, att han ganska snart skickades till
Norge för att der uppfostras, gaf vid handen, att
Norges rike i honom skulle få sin egen konung och
sålunda den tillfälliga och, som vi hafva sett under
för handen varande förhållanden, olämpliga föreningen,
mellan de båda rikena komma att upphöra.

Under den föregående tiden hafva vi sett Bohus vara
det ställe, hvarest så väl hertiginnan Ingeborg
som konungen sjelf för det mesta uppehållit sig,
när förhållandena fört honom åt denna kant af sina
riken. Det var naturligt, att slottet skulle vara på
ett dyrbart sätt inredt för att när som helst kunna
mottaga konungen, äfvensom att der skulle finnas allt
hvad som hörde till konungens dagliga behof så väl af
vapen som böcker, ty äfven sådana egde konung Magnus,
och andra för den tiden egendomliga föremål.

Ur en förteckning öfver det kungliga bohaget på
slottet, som uppsattes af en Magnus Niclisson och
öfverlemnades till Ingemar Ragvaldsson något af
åren 1340 eller de närmast följande<footnote>
Ty värr är nedra hörnet af dokumentet
bortrifvet. De latinska siffrorna af årtalet MCCCXL
(1340) sluta raden just der stycket är bortrifvet,
och det är derför möjligt, att der kunnat vara någon
siffra efter den sista.</footnote>, finna vi, att
konungen der haft bordkärl af silfver jemte knifvar
både förgylda och oförgylda, en bägare af guld med
en safir hörande till konungens flaska af guld,
ett schackspel af elfenben, borddukar och duktyg
af åtskilliga slag, lakan, handdukar, golfmattor
och sängkläder, böcker, hjelmar, harnesk, pantsar,
sköldar, ett svärd inlagdt med kristall, ett med
silfver, sadlar af olika slag, åtskilliga banér,
pelsverk och klädningsstycken, tält o. s. v.

Då vi nu efter denna tid finna konungen för det
mesta i Varberg, är det ganska sannolikt att denna
förteckning på hans lösörebo blifvit

gjord i och för flyttning från Bohus till det senare
slottet. Orsakerna, hvarför konungen hellre skulle
vilja uppehålla sig i Varberg, ligga tydligt för
ögat. Han var der först och främst närmare Skåne
och Danmark, i hvilket rike nu märkliga händelser
föreföllo, vidare var han på Varberg icke längre
aflägsnad från Norge än från Sverige, utan att
någotdera af rikena kunde förekasta honom att det ena
tillbakasattes för det andra. Norra Halland hade han
nämligen fått i arf efter sin fader, och det var,
som vi veta af det föregående, ursprungligen ett
danskt landskap.

<b>Sverige och Danmark.</b>

Kung Christofer var död, och Danmarks rike var
styckadt mellan främmande herrar. Den äldste af
Christofers söner, prins eller, som han vanligen
källas, junker Otto gjorde väl ett försök att
återvinna sin faders rike. Han ingick förbund med sin
svåger, markgrefve <i>Ludvig</i> af <sp>Brandenburg</sp>, och bröt
in i Jutland, der allmogen genast med glädje slöt
sig till honom. Men på <sp>Tapheden</sp>, nordost om Viborg,
i Oktober 1334 afgjordes junker Ottos och Danmarks
öde för den gången. Grefve Gerdt segrade, junker
Otto blef fången och fördes till <sp>Segebergs</sp> slott,
och Danmark förblef ännu i sex år i samma olyckliga
ställning som förut. »Der herskade grafvens, men
icke fredens stillhet i de danska länderna» -- säger
en dansk historieskrifvare.

Väl helsades Christofers yngre son, den unge <i>Valdemar</i>,
af några hertigar och grefvar i norra Tyskland som
konung, men det är skilnad på att kallas konung och
att vara det. Grefve Gerdt var landets herre och
brydde sig föga om att han blott kallades grefve af
Holstein, och dervid blef det.

Men det skulle dock en gång dagas i Danmark. I sjelfva
morgongryningen till denna dag ser Danmark ännu med
hänryckning dragen af en riddersman, af <i>Nils Ebbesson</i>
<sp>till Norreriis</sp>.

Nils Ebbessons namn och hans lof gick öfver hela
Norden, och våra fäder hafva besjungit hans bragd --
hvarför skulle då ej vi lära känna den?

Grefve Gerdt innehade, som vi veta, norra Jutland
såsom pantelän, d. v. s. såsom pant för sina gjorda
utgifter. Detta sitt pantelän utbytte han mot
södra Jutland eller Sleswig, som innehades af hertig
Valdemar. De stora fördelar, som den skallige grefven
häraf vann, då han fick sina besittningar samlade
till ett helt, ligga för öppen dager. Hertig Valdemar
ville ej gerna gå in på bytet, men vågade ej motsätta
sig den mäktige grefven. De jutske bönderne tyckte ej
heller om det gjorda bytet, men nu var måttet rågadt,
och de vågade säga nej till denna egenmäktiga handling
af sina hatade förtryckare.

Bönderne och den lägre adeln reste sig och började
belägra grefvens slott. Må hända hade den skallige
grefven med flit framkallat detta uppror för att få
ett tillfälle att i grund krossa de sega 

Jutländarne. Åtminstone var han så godt som genast färdig
att med 10,000 man inrycka i det arma landet. Då man
frågade grefven, hvar han ville taga solden till en så
stor här bara för den första månaden, skall han hafva
svarat: »från Jutland för jag dem till marsken<footnote>Ditmarsken.</footnote>,
der finna de antingen sold eller död». Mord och brand
beteckna hans väg, och han skonade hvarken kyrkor
eller kloster.

På Norreriis gård satt Nils Ebbesson. Till honom kom
bud från den skallige grefven, som stämde riddaren
att möta sig i Randers, der grefven låg med 4,000 man,
medan hans öfriga trupper svärmade omkring och härjade
på sitt vanliga vis. Men Nils Ebbesson fick komma på
grefvens lejd.

När riddaren kom, blef han väl mottagen, som folkvisan
säger, men grefven märkte snart under samtalet,
att Nils Ebbesson icke hade lust att träda i hans
tjenst. Då anslog grefven en annan ton i sitt tal. Han
klagade öfver, »att Nils Ebbesson hade flera män i
sitt bröd, som förut hade tjenat grefven, men rymt
bort från honom».

Då svarade Nils Ebbesson:

<poem>
»Det är så sed i Danmark, 
hafver varit från gamla dagar, 
att hvilken sven, som icke vill tjena, 
så må han orlof taga.

Och der är ingen tillsammanvigd 
utom munken och hans kappa; 
hofman rider och hofman bier, 
hvar han kan tjena till tacke.»
</poem>

Nu förlorade den stolte grefven allt tålamod. »Du
skämtar allt för länge, Nils Ebbesson» -- sade han --
»antigen skall du rymma af landet, eller låter jag
dig hänga. Men efter du har mitt ord, kan du rida
fritt bort; jag gifver dig fred till i morgon.»

Härtill svarade Nils Ebbesson med lugn och värdighet:

<poem>
»Tjufvar må du i galgen hänga
både för korp och örn.
Så lättelig jag utaf Danmark
ej rymmer från hustru och barn,
Men skall jag rymma af landet bort
från hustru och barn så små,
osalig skulle I säga deraf
att I mig någonsin såg.»
</poem>

Sedan riddaren sålunda på sedvanligt vis uppsagt
grefven sin tro, red han bort, men lofvade att snart
komma åter.

På sin borg höll han nu råd med sina män om hvad utväg
vore att taga för att råda bot på det myckna onda. Och
hans husfru satt med i männernas råd. När nu ordningen
kom till henne, sade hon såsom det står i folkvisan:

<poem>
»De värsta råd, de äro nu bäst,       
och bättre månd' jag icke känna       
än skalliga mannen slå ihjel          
eller huset öfver honom bränna,       

I leden edra hästar till smidjestäd   
och låter dem der beslå,              
men låter alla hakarna vända fram,
att edra spår ingen känna må!

Och alla de hästskor I vänden ut och in
så kan edra spår ingen finna;
I låten ingen man det veta få,
I lärden det af en qvinna.» 
</poem>

Och så vardt beslutadt som borgfrun hade
sagt. Riddaren tillsporde derför sina män, »om de
ville följa honom till Randers, eller om der bland
dem fans någon, som enligt gårdsrätt och riddarsed
dessförinnan ville begära lön och orlof». Men alla
hans män stodo upp och tillsade honom ny tjenst
och trohet. En enda blef sittande. Det var en ung
man, riddarens egen systerson, <i>Sven Tröst</i>. Han var
den tappraste och raskaste på borgen och sin frände
tillgifven i alla stycken. Derföre förundrade sig alla
öfver honom, då han begärde orlof. Riddar Nils sjelf
blef icke minst förundrad, men systersonen fick sin
begäran bifallen och dertill både sadel och häst. Men

<poem>
den samma dag, förrän afton kom, 
han tjente sin herre allra bäst.
</poem>

Det var natten till Söndagen den 1 April 1340. Grefve
Gerdt hade legat farligt sjuk i Randers. Han hade
till och med tagit den heliga nattvarden. Men nu var
han på bättringsvägen. Det började redan ljusna till
morgon, och grefven hade nyss slutat sin morgonbön
med sin kapellan -- han var nämligen ytterst noga i
att iakttaga alla religionens föreskrifter -- då med
ens ett häftigt buller hördes utanför slottet. Grefven
tog dock för gifvet, att det härledde sig från någon
nattvakt, som drog förbi.

Men bullret kom från Nils Ebbesson och hans män. De
stodo midt i den af fiender uppfylda staden och
utanför porten till det hus, som grefven sjelf
bebodde. Ögonblicket derefter stötte riddaren med
sitt svärd på dörren till grefvens rum.

Vi låta folkvisan tala:

<poem>
»Grefven han ut af vindögat såg,
han såg der de blanka spjuten,
»osäll jag denna gång till Danmark kom,
<tab>Nils Ebbesson håller härute!» --

De stötte på dörren med sköld och med spjut 
att naglarne sprungo i stycken; 
»är du här inne, du skallote man. 
en skål jag dig nu tilldricke». --
</poem>

Grefven bad för sitt lif, men riddaren svarade:

<poem>
»Icke så hafver jag slott eller borg 
att gömma så rik en fånge: 
I spåren nu icke de skarpa svärd,
så fast I låten dem gånga!»

Så togo de grefven den hårde våghals 
allt uti sin gula lock, 
så höggo de honom hans hufvud af, 
allt öfver den sängestock.
</poem>

Och tillika med grefven fäldes hans kapellan och
flera herrar och väpnare.

Härunder hade Nils Ebbessons män stuckit eld på några
hus och låtit ringa i klockorna, och när allt var
slut med grefven, lät riddar

Nils slå på trumman. Nu strömmade Tyskarne till från alla håll, 
och der blef en häftig strid, men det lyckades dock riddaren och 
hans män att slå sig igenom och spränga fram till bron. Då rann 
dagen upp.

<poem>
Fåret bräker, gåsen kacklar och hanen gol på Hald.

-- -- -- -- -- -- -- -- -- -- -- -- -- --- -- -- 

Nils Ebbesson kom till Randers bro, 
der vankades huggen så god, 
då fann han der den unge Sven Tröst,
som före striden orlof tog.

Nils Ebbesson red öfver Randers bro, 
der Holster efter honom hasta, 
det var då den unga Sven Tröst,
han månd' bron efter honom uppkasta.

Tack hafve Nils Ebbessons systerson, 
han var sin morbroder tro, 
han kastade i fjärden de tiljor så brådt, 
de Holster funno ingen bro.
</poem>

Så var grefve Gerdt fallen och Danmark kunde andas
igen. Nils Ebbessons dristiga dåd omtalades öfver
allt, och riddaren sjelf blef folkets käraste man,
dess befriare som uppoffrat sig för folkets frihet
och rätt. Folkvisan slutar med ett rörande bevis på
denna det fattiga folkets kärlek för sin hjelte. En
fattig qvinna delade sitt sista brödstycke med den
trötte och hungrande riddaren, så snart hon fick höra,
att han dödat den hatade skallige grefven. Med dessa
ord slutar visan:

<poem>
»Gud bevare din själ, Nils Ebbesson, 
du var en dannerhjelte god! 
och du tog bot för ditt fädernesland
i de främmande gästers blod.

Christ signe också hvar god danneman, 
som både med mun och hand, 
med allvar och mod, med flit och tro
väl tjenar sitt fädernesland.
</poem>

Efter grefve Gerhards död betogos Holsteinarne af
skräck, liksom hos Danskarne tändes nytt mod och hopp
och förtröstan om landets slutliga räddning. Nils
Ebbesson fortsatte kriget mot den skallige grefvens
söner <i>Nikolaus</i>, eller förkortadt <i>Klaus</i>, och <i>Henrik</i>,
eller <sp>Jern-Henrik</sp>, som den senare kallades, en tapper
och krigiskt sinnad furste.

Emellertid samlade sig i Spandau<footnote>Vester om <i>Berlin</i>
vid <sp>Potsdamersjön</sp>.</footnote> i då varande
markgrefskapet <sp>Brandenburg</sp> hertig Valdemar af
Sleswig, grefve Johan den milde<footnote>Slägttaflan 
å följande sida upplyser
slägtförhållandena mellan de för dessa tider
så mäktiga grefvarne af Holstein och de nordiska
konungahusen.</footnote> och flere nordtyska
furstar, hvilka öfverlade med den unge Valdemar,
som då, enligt hvad vi veta, uppehöll sig hos sin
svåger, markgrefven af Brandenburg, om den danska
kronan. Dessa underhandlingar fortsattes sedan i Maj
1340 med grefve Gerdts söner i Lybeck, och 

enligt dem skulle Valdemar blifva konung i Danmark,
hans broder, junker Otto, som ännu satt i tornet på
Segebergs slott, skulle försättas i frihet, mot vilkor
att han uppgaf alla fordringar på arfföljden, samt
att Valdemar skulle äkta Hedvig, hertig Valdemars
syster. Med henne erhöll han en penningsumma i
hemgift, äfvensom några härad i norra Jutland. Allt
hvad som skett skulle å ömse sidor glömmas och
tillgifvas, och derpå svor man vid »de heligas ben».

Enligt denna öfverenskommelse firade nu Valdemar sitt
bröllop med sin fränka Hedvig<footnote>Hon var af Abels 
ätt.</footnonte> på Sonderburgs slott och derifrån drog 
han med sin svåger till Viborgs ting, der han midsommardagen 
hyllades af Jutlands adel och folk.

Men det löftet hade han gifvit furstarne, när han
underhandlade om Danmarks krona, att han icke skulle
försvara grefve Gerdts mördare. Det var klokt, men
ridderligt var det icke. Nils Ebbesson fick således
på egen hand fortsätta befrielsekriget och gjorde
det också, ty menige man tröttnade icke att samla sig
under hans banér och gå mot de hatade Tyskarne. I två
års tid kämpade han för sitt fädernesland, tills han
föll mot Jern Henrik i striden vid Skanderborg, ett
slott som han länge belägrat. Det var den 2 November
1342.

Det var en vacker, fast blodig morgonrodnad till en
ny dag i Danmark. Men Nils Ebbesson och hans bragd
är också det enda minne från dessa tider af det
danska rikets återsamlande till ett helt. Valdemar,
konungen, fick väl namnet <i>Atterdag</i>, emedan han till
slut verkligen lyckades sammanfoga det danska riket,
och emedan således med honom

<img></img>
Valdemar Seier
Adolf Barfotamunken, slog Valdemar Seier 1227, gick i kloster 1238, d. 1260,
Christofer I
Johan till Kiel, d. 1263
Mechtild
1) Abel
2) Birger Jarl
Gerhard I till Rendsburg
Birger Jarl

Erik Glipping
1) Agnes af Brandenb.
2) Johan d. 1316
Gerhard II
Ingeborg Valdemarsdtr d. 1312
Henrik I
Hedvig d. 1310
Magnus Ladulås
Erik Menved.
Christofer
Johan III den milde
Gerhard V d. store
Agnes.
Eliszbeth
Erik i Sleswig 1325
Erik Christofersson

Erik
Elis af Holst. d. 1332
Otto
Valdemar Atterdag
Adolf d. 1390 med honom slocknade denna gren.
Henrik (Jernh.) d. 1381
Nikolaus d. 1400
Elisab. förl. med Håkan Magnusson 
Magnus Eriksson

Margareta drottning af Sverige, Danmark o. Norge.
Gerhard VI d. 1404
Albert
Henrik biskop i Osnabrück d. 1421
Elisabeth
Erik
Håkan  

Henrik III d. 1427
Adolf VIII d. 1459
Gerhard VII d. 1433
Ingeborg abedissa i Vadstena.
Hedvig arfv. t. Sleswig o. Holstein.
Thedor Fortunatus af Oldenburg
Christian I kon. af Danmark, Sverige o. Norge.

<i>Anm.</i> I afseende på grefve Johan den milde finnas
skiljaktiga uppgifter. Vi hafva följt <sp>Hvitfeldts och
Hübners</sp> genealogiska uppgifter.

en ny dag började för Danmark. »Men berättelsen om
denna bedrift» -- säger en dansk historieskrifvare
-- »är visserligen så till vida gladare, men
icke synnerligen hyggligare än berättelsen om
rikets upplösning. Icke en enda stor och härlig
bragd utmärker hela denna tid. Det var med list,
som man kämpade mot list, med våld mot våld, med
ocker mot ocker, med trolöshet mot trolöshet; och
Valdemar Atterdag segrade, emedan ingen annan var så
genomträngd som han af den sanningen, att öre lagdt
till öre gör till slut en riksdaler; emedan ingen
annan var så slug i begagnandet af alla möjliga
bivägar och genvägar och omvägar, der den raka
vägen var stängd; emedan han lätt tröstade sig öfver
vissheten att en sak icke ville lyckas honom i dag
med vissheten om att »i morgon er der atter en dag!»
-- ett ordstäf som han vid alla tillfällen förde på
tungan.»

Den danska bonden fick under Valdemar Atterdag ganska
hårda dagar och suckade under oerhörda pålagor, så
att mången till och med tyckte, att han icke hade
det bättre än under Tyskarnes herravälde, men tvärtom
hälften värre, och Valdemar kallades till och med <i>den
onde.</i> Han måste också kämpa mot beständiga uppror,
synnerligast af Jutländarne.

Men Valdemar Atterdag lemnade dock, som vi få se,
Danmark ostyckadt efter sig vid sin död.

Medan de nordtyske furstarne, jemte Holsteins
grefvar och hertig Valdemar i Sleswig, tillsatte
konung i Danmark, var konung Magnus i mellersta
Sverige och i Stockholm. Den 6 Maj 1340 hade han
der med sina rådsherrar vigtiga öfverläggningar
rörande tillsättandet af Linköpings biskopsstol,
som blifvit ledig efter gamle biskop Carl, som dog
1338. Ett bref uppsattes och afsändes till romerska
kyrkans kardinaler, hvari de närvarande förklara
att konungen aldrig rekommenderat någon annan än
erkedjeknen <i>Johannes</i> i Upsala och efter hans död hans
broder kaniken <i>Peter</i> i Upsala, konungens kansler,
äfvensom att de rekommendationsbref, som biskop <i>Egisl</i>
i Vesterås föregifvit sig hafva fått af konungen till
denna plats, voro falska.

I afseende på sjelfva besättandet af den lediga
biskopsstolen må nämnas att konungens kansler, Peter,
verkligen, blef biskop i Linköping, der han satt
till år 1351, då han blef erkebiskop efter erkebiskop
Heming<footnote>
Brefvet till kardinalerna rörande biskopsvalet
synes icke hafva blifvit i fullständigt skick
uppsatt under öfverläggningarna i Stockholm, eller
åtminstone endast uppsatt i koncept och sedermera
renskrifven må hända till följd deraf att konungen
påskyndade sin resa nedåt södra Sverige. Från Holla
(förmodligen något ställe under färden nedåt Skåne)
skickar nämligen konungen den 22 Maj Nils Djekn med
bref till alla de den 6:te i Stockholm församlade
rådsherrarna, att de skyndsamt skulle underteckna
och med sina sigill bekräfta den skrifvelse, hvarom
han förut med dem öfverlagt.</footnote>.

Ifrån Stockholm drog konungen söderut nedåt Skåne,
dit äfven alla de i Stockholm församlade rådsherrarne
begåfvo sig och så småningom ankommo. Desse rådsherrar
voro de redan för oss från flera

föregående tillfällen väl bekanta Knut Jonsson,
Lars Ulfsson, Nils Ambjörnsson, Gisle Elinesson,
Gustaf Tunesson, Knut Folkesson, Karl Näskonungsson,
Ulf Ambjörnsson, Peter Jonsson, Ulf Gudmarsson, Karl
Tukesson och Gustaf Niklisson. Dessa äro till antalet
12, och detta fäster vår uppmärksamhet på något som
här icke bör förbises. Ty så väl detta antal som den
omständigheten, att alldeles desamma uppträda omkring
konungen på så vidt skilda ställen som Stockholm och
Skåne, utan att, såsom eljest brukligt var, några
tillkallades under vägen, är utaf betydelse för dessa
tider. Som vi snart skola finna, ingick uti Magnus
Erikssons lagstiftningsarbete ett försök att bestämma
riksrådens antal. »När konungen blifvit vald» -- heter
det i Magnus Erikssons landslag -- »eger han att råd
sitt välja.» Till detta råd, hvaruti konungen enligt
sin konungaed förband sig att icke intaga utländsk
man, hörde »först erkebiskop, så lydbiskopar så många
som konungen godt synes af dem, som i hans rike bo,
och andra klerker, som honom nyttiga äro. <sp>Tolf ega
att i konungens råd vara af riddare och svenner och
ej flera.</sp>» Det blef emellertid ingalunda händelsen,
att den här uttryckta grundsatsen vid alla tillfällen
följdes. Tvärtom omvexlade antalet hela medeltiden
igenom, men grundsatsen var dock uttalad.

I Skåne var nu konungens närvaro ganska
nödvändig. Valdemar Christofersson hade nyss
återkommit och hyllades nu som bäst -- det var vid
midsommarstiden konungen var i Skåne -- af folket och
adeln i Jutland och på Viborgs ting. Att han kastade
lystna blickar öfver sundet till Skåne -- det visste
Magnus, och att möjligen en och annan inom Skåne
kunde finnas, som gerna hade velat lyssna till den
nyvalde konungens lockelser, det egde Magnus skäl
att frukta med det friska minnet af riddar Johan
Offesson, som han först året förut lyckats kufva.

Redan i Maj 1338, således innan han ännu visste om
han någonsin skulle erhålla sina fäders rike, hade
Valdemar såsom »Danmarks arfvinge» beviljat staden
Anklam dess gamla rättigheter i Skåne. Må hända var
detta i viss mån anledningen till den tullfrihet, som
Magnus samma år meddelade »gästerna» för de varor,
som de på vagnar förde från Malmö till uppstäderna,
äfvensom till den bekräftelse på gamla rättigheter,
som han om våren 1339 lemnade Rostocks borgare.

Ännu tydligare visade Valdemar, att han betraktade
sig som Skånes rätta herre, då han detta år 1340 i
Lybeck ingick förlikning med de holsteinska grefvarne,
äfvensom med hertig Valdemar i Sleswig. Här bekräftade
han nämligen Stralsunds och Lybecks äldre rättigheter
i Danmark, synnerligast rörande marknaderna i Skåne.

Se, derför drog nu Magnus med sina, svenska rådsherrar
nedåt Skåne.

Här mottog han i Helsingborg den 28 Juni ny
hyllningsed af erkebiskopen med flere prelater,
riddare och borgare, hvilka lofvade konung Magnus,
hans drottning Blanka, deras son junker Erik samt

de barn, de derefter kunde få, tro och lydnad,
hvarjemte i samma hyllningsbref infördes en berättelse
om de förhållanden, som föranledt Skånes invånare att
i Kalmar välja Magnus till konung, samt förbundo sig
att, om konungahuset utslocknade, icke antaga någon
annan konung, än den Sveriges och Skånes rådsherrar
gemensamt kunde komma att utvälja.

Konungen å sin sida förnyade skånska presterskapets,
ridderskapets, klostrens, borgerskapets och landets
öfriga invånares äldre privilegier och förlänade
äfven nya sådana, hvilket allt de svenska rådsherrarne
lofva att med konungen skydda.

Detta afhandlades den 28:de, och dagen derpå förband
sig konungen genom ett särskildt bref att med
handling, råd och dåd bistå erkebiskop Peter i Lund,
hans kyrka, kapitel och efterträdare, om de skulle
ådraga sig några oroligheter, tvister eller annan
motgång, till följd af deras dagen förut afgifna
trohetsförsäkran och bekräftade förbund med Sveriges
krona. Äfven detta löfte bekräftades af de närvarande
svenska rådsherrarna.

I Juli månad, medan konungen var i Skåne, ankom
hit hans svåger hertig Albrekt. Han hade varit
närvarande i Lybeck vid underhandlingarna der och
hade till och med, jemte de andre tyske furstarne,
bevittnat så väl förlikningsbrefvet mellan konung
Valdemar och de holsteinska grefvarna, som ett af de
ofvannämnda hanseatiska privilegii-brefven. Konung
Magnus insåg mer än väl nödvändigheten för sig och
fördelen af att under de närvarande förhållandena
ännu närmare med sig förbinda denna kloka furste och
försäkra sig om hans vänskap. Magnus lofvade derför
genom ett fördrag, som afslöts i Helsingborg den 3
Juli 1340, sin svåger till bevis på sin tacksamhet
för de tjenster, som hertigen åtagit sig, att han
(hertigen) årligen skulle få lyfta 200 mark silfver
eller motsvarande qvantitet spanmål, fläsk eller
smör, som han vid pingsttiden hvarje år egde att
uppbära i Stockholm, Söderköping, Helsingborg eller
Lödöse. På hertigens begäran fingo äfven Rostocks
borgare försäkran om två års tullfrihet i Norge.

Utan tvifvel vann Magnus genom dessa förhandligar i
Helsingborg ny styrka för besittningen af Skåne med
tillhörande provinser, åtminstone voro de egnade
att för den, som såg sakerna liksom utifrån,
breda öfver dem ett sken af inre enighet och
sammanhållning. Magnus var dessutom i Valdemars
ögon en mäktig konung, hvars grannskap var farligt,
så mycket mer som Magnus ganska oförbehållsamt gifvit
sina planer på vidare eröfringar inom Danmarks område
tillkänna<footnote>
Se konungens här ofvan omnämnda bref till påfven,
hvaruti han talar om »de andra danska landskap,
som han möjligen kunde lyckas att förvärfva,
och till hvilka han ödmjukt båd påfven bekräfta
besittningsrätten.»</footnote>,
planer hvilka troligtvis voro Valdemar
bekanta.

Valdemar utfärdade derför kort efter sin hyllning
ett bref, hvari han förklarar sig vilja hafva fred
med konung Magnus af Sverige och Norge och förbinder
sig att troget hålla den öfverenskommelse, grefve

Johan af Holstein med konung Magnus ingått rörande
pantförskrifningen af Skåne, Bleking, Lister och
Hven, med undantag blott af Bjäre och norra Asbo härad
i det förstnämnda landet. Särskildt förklarar Valdemar
i detta bref, att det icke må i något afseende anses
upphäfva de dokument och de rättigheter, konung Magnus
erhållit på nämnda landskap.

Hela brefvet andas i öfrigt fred och vänskap och
ett uppriktigt begär att obrottsligen bibehålla en
säker fred och stadig enighet och utplåna hvarje ämne
till oenighet. Och konung Magnus lugnades, sedan han
läst det.

I Juli eller Augusti lemnade konungen Skåne och begaf
sig uppåt Stockholm, men kom mot julen åter dit ner.

Då hade Valdemar från Jutland begifvit sig öfver till
öarna och mottog på Seland deras hyllning. Derifrån
kom han öfver till Skåne och de båda konungarne möttes
i Helsingborg.

Leende tryckte de här hvarandras händer, men man
kunde godt se på den danske konungen, att det
icke var den trofaste vännens leende, icke hans
handslag. Der låg något i hans blick, som tycktes
tillkännagifva, att han väntade hundradefaldt igen
hvad han enfaldt gaf bort, och af försäkringar om
vänskap och enighet och uppriktighet flödade hans
tunga. Hvad som numera stod ouppgjordt mellan de båda
konungarne var södra Halland och de båda här ofvan
nämnda häradena i Skåne, hvaröfver Valdemar såsom
Danmarks konung ännu egde länsherrerätt. Men under
för handen varande förhållanden, medan Valdemar ännu
på långt när icke var säker om besittningen af sin
krona, kunde underhandligarna rörande denna fråga
icke vara underkastade synnerliga svårigheter. Också
uppsattes en skrift, hvari Valdemar på det formligaste
bekräftade nyss anförda afsägelsehandling, äfvensom
han, mot en summa af 8000 mark brändt silfver, kölnisk
vigt, afstod åt Magnus sina rättigheter öfver södra
Halland jemte de båda skånska häradena, samt fritog
de egentliga innehafvande, Knut Porses söner och den
svenske konungens halfbroder, från deras trohetsed
till danska kronan, så att konung Magnus nu blef
deras länsherre. Detta skedde den 3 Januari 1341.

Men, då det blef fråga om att underskrifva och besegla
brefvet, sade Valdemar, »att tiden dertill nu var för
knapp, det skulle ske framdeles.» Konung Magnus lät
det blifva dervid, och så skildes de båda konungarne
åt under upprepade vänskapsförsäkringar. Valdemar drog
öfver till Seland, der han i Roskild den 6 Januari
utfärdade ett öppet bref om glömska och förlåtelse
för det framfarna samt alla gamla rättigheters
upprätthållande.

Magnus drog åter uppåt öfra Sverige.

<b>Den inre styrelsen.</b>

Efter att vi sålunda hafva följt de yttre händelserna,
sedan vi sett oron i viss mån stillas inom Norge och
sedan vårt grannrike i söder

åter fått en konung af Sven Estridssons gamla stam, samt sedan vi nu i 
Helsingborg öfvervarit det första personliga sammanträffandet mellan 
dessa båda konungar, hvilka skulle komma i så mycken både vänlig 
och fiendtlig beröring med hvarandra, vända vi oss till vårt lands 
inre för att följa konungen i hans fortfarande bemödanden att bereda 
dess välstånd.

I mellersta Sverige äro våra förnämsta bergverk belägna. <i>Stora 
Kopparberget</i> vid Falun, <i>Sala silfvergrufva</i> samt <i>jerngrufvorna</i> i Nerike, 
Vestmanland, Dalarna, Vermland och Upland. Malmbrytningen ur 
berget, sjelfva grufarbetet är här gammalt, ehuru det ingalunda är 
det äldsta sättet att draga metallerna i dagen. Innan vi nämna något härom, 
vilja vi i korthet anföra de gängse sägnerna om våra äldsta grufvors 
uppkomst.

<sp>Sala</sp> eller <sp>Salbergs grufva</sp> räknar sin ålder från hedenhös. 
Hon skall enligt en sägen hafva blifvit upptäckt på följande sätt.

Då Esterne härjade i Mälaren på 1180-talet medan Knut, Erik 
den heliges son, var konung i Sverige, skola några Finnar begifvit sig 
norrut och kommit till skogarna i nordöstra Vestmanland, der <sp>Sagaån</sp> 
liksom bildar utloppet för en mängd med hvarandra förbundna sjöar. 
Här lade de sig att hvila, men, medan de sofvo, växte der upp en 
storm, som var så våldsam att den vräkte omkull de största träd och 
ryckte upp dem med rötterna. Så gick det äfven med det trädet -- 
en stor, gammal tall -- hvarunder Finnarnes anförare låg. Mannen 
for upp, och vid han såg sig omkring fick han under en af det stora 
trädets rötter se en sten, som utvisade silfvermalm. Dessa Finnar 
förskaffade sig nu säkerhet för sin upptäckt och nedsatte sig på stället 
samt blefvo sålunda stamfäder för de första bergsmännen på Salberget.

Så berättar sagan. Med visshet vet man intet om grufvans 
uppkomst och när silfvermalm der först började brytas. Men för dess 
höga ålder tala de stora höjder som omgifva den, och hvilka helt och 
hållet bestå af slaggvarp. Man vet dessutom, att silfver tillverkades 
der redan mot slutet af 1180-talet.

<sp>Falu Koppargrufva</sp> skall likaledes hafva slumpen att tacka för 
sin upptäckt. Tuna och Torsångs socknar hade nämligen här i trakten 
sina fäbodar. En Finne, som bott här på skogen, skall då gång efter 
annan hafva funnit, att en bock, när han kom hem om qvällarna, 
varit röd af vältrande på marken. Detta föranledde egaren att 
närmare utforska platsen, som då var öfvervuxen af tjock skog<footnote>Enligt en gammal sägen skall här hafva varit så tjock skog, att man ej 
kunnat se dagen derigenom, hvaraf platsen sedan blifvit kallad »daglöstägten». Vid 
grufvan förvaras en stor fururot, som 1707 blef funnen i Långgrufvan och 
som tycktes tala för sanningen af denna sägen.</footnote>. Vid 
undersökningen visade sig en röd jord, och vid gräfningen i marken 
skall han hafva funnit ett stycke kopparmalm äfvensom längre ner 
sjelfva malmstrecket.


<sp>Normarks jerngrufva</sp> i Vermland skall på samma sätt hafva 
upptäckts genom en bock som sparkat mossan af berget.

Med upptäckandet af <sp>Persbergs jerngrufvor</sp> är följande 
berättelse förknippad.

Peder Holmfastesson hette en man, som lefde i konung Magnus 
Erikssons tid. Han hade på något sätt förbrutit sig mot konungen, 
så att han måste rymma och dölja sig i skogarna. Men förföljd af 
konungens män kom han till nuvarande Kroppa socken i Vermland 
och begaf sig der ut på en holme i en sjö, som heter Östersjön. Här 
lefde han i sju år utan annan föda än fisk samt bär och rötter.

När Peder nu en dag vandrat omkring i skogen, kom han upp 
på ett högt berg, der han lade sig att sofva. Under sömnen drömde 
han, att någon kom till honom och sade, »att han sof på en stor 
skatt.» Peder vaknade, kom lifligt i håg drömmen och började undersöka 
stället der han legat. Här upptäckte han då ett rikt jernmalmstreck. 
Då lyste en stråle af glädje i hans öga. Han vågade sig fram 
ur skogen.

Han skref ett bref till konung Magnus, hvari han omtalar sina 
olyckor, sin långa fredlöshet och om den rika jerngrufva, som han 
upptäckt.

Sedan konungen läst brefvet, skall han sjejf hafva kommit till 
jernberget och tagit Peder Holmfastesson till nåder igen.

Att detta icke är helt och hållet saga synes af ett bref från konungen, 
hvilket vi ännu ega i behåll och hvaruti konungen särskildt talar 
om Peter Holmfastesson. Af konungens bref, som är helt kort, kunna 
vi här införa det vigtigaste, så mycket mer som det utfärdades såsom 
stadga för jernbergslagen. Det utfärdades år 1360.

»Vi Magnus med Guds nåde, Sveriges konung, Norges och Skånes, 
viljom att det allom mannom veterligt vara skall, att vi af våre 
särdeles nåd hafva låtit Peder Holmfastesson och allom dem, som nu 
eller framdeles å jernbergena bo vilja, den rätt och stadga, som 
härefter följer. Item viljom vi att alla kolbrännare, de som ej hustru eller 
eget gods hafva, skola komma till berget<footnote>så att de vistades der och icke hystes i städerna. </footnote>, och bjudom vi alla 
borgmästarom och stadsmannom att hafva ej »hägna tikin eller vari»; 
-- -- Item, kan vatten i grufvan komma, det skola alla ösa jemt till 
nedersta botten kommer. Item viljom vi, att då skatt skall åläggas, 
skall allmogen råda halfva nämnden, som mäta skola, och hvar gifva i 
sitt namn, så den rike som den fattige. Skrifvet Jernberget år 1360.»

Att jern af ålder brutits i vårt land, derom lemna de gamla 
sagorna de bästa intyg. De gamla Eddasångerna tala om Asarne, huru 
de anlade härdar, huru de gjorde sig städ, hammare, tänger och smidde 
sig allehanda redskap. Sagorna om dvergarne, »detta konstrika slägte 
som bodde i bergen», häntyda äfven på denna sak. Det är visserligen 
sant, att dessa sagor endast tala om metallernas förarbetande,

icke om deras brytande och uttagande ur sjelfva malmen, men det ena 
förutsätter det andra. En af de allra äldsta sagorna, den om 
Vaulunder smed, säger uttryckligen, att Vaulund »brutit sina rikedomar ur 
bergen och konstfärdigt smidt dem till de dyrbaraste smycken.» Det 
gamla <sp>Jernbäraland</sp>, såsom Dalarne i äldsta tider kallades, tyckes äfven 
tala för, att jern smältes af egna malmer.

Det är derför dock icke sagdt, att jerngrufvor funnos eller 
bearbetades. Dertill fordrades helt visst en kännedom i så väl mekanik som 
kemi, hvilken då saknades, enär dessa vetenskaper då voro föga kända 
eller helt och hållet obekanta. Men vi hafva från dessa äldsta tider 
namnet på ett slags jern, som ganska lätt kunde frambringas. Det är 
<i>myrjernet.</i> Myrmalmen<footnote>Den kallas i Dalarna <i>mom</i>, i Herjedalen och Jemtland <i>örke</i> eller <i>värke</i>. </footnote> ligger på många ställen
hos oss upp i dagen, 
och i en mängd sjöar och kärr utgöres botten af godartade och rika 
malmer, och samma slags malm finnes äfven på bottnen och vid brädden 
af en mängd vattendrag. Att nu af denna malm frambringa sjelfva 
metallen fordras endast eld och bläster för läderbälg. Man gräfde en 
grop i jorden, lade erforderligt kol och malm deri, och med äfven 
svag bläster nedsmältes myrmalmen till små »färskor», som fått namn 
af »bläster» eller »myrjern». Detta sätt att tillverka jern är ännu icke 
alldeles bortlagdt. I öfra Dalarne och andra aflägsna orter begagnas 
det ännu och kallas der <i>hedningabläster</i> eller <i>myrbläster</i>.

<i>Osmunds-smidet</i> sammanhänger på det närmaste med denna 
myrjernstillverkning och är det äldsta smidet i vårt land. Man omsmälte 
i en grop för träd- eller läderbälg det genom nyss anförda smältning 
erhållna myrjernet, och förvandlade det derigenom till smidigt jern, 
som sönderhöggs och jemnades till fyrkantiga stycken, hvilka sedan 
utsmiddes.

Om jernets förädling till <i>stål</i> och den kännedom derom, som våra 
fäder egde, hafva vi ingen bestämd underrättelse. Men stål och <i>stålberg</i> 
omnämnes kort efter kristendomens införande.

Vi vilja nu se, huru denna bergsbruksrörelse ordnades genom 
utfärdade lagar och stadgar. Den äldsta, utfärdad för vestra berget i 
Nerike, är af år 1340. Fjorton år derefter eller år 1354 utfärdades 
en stadga för <i>Norbergs</i> bergslag, och skulle enligt den <i>Vikaberg, 
Lindsberg</i> och <i>jernhyttorna å Silfberget</i><footnote><i>Silfberget</i> eller <i>Vester-Silfberget</i> i <sp>Norrbärkes</sp> socken är likaledes en af 
de äldsta grufvor i riket. Äfven här tala de många höga slaggvarpen, hvilka äro 
betäckta med tjock matjord och öfvervuxna af löfskog, för grufvans ålder. 

<i>Östra Silfberget</i> ligger i Tuna socken och är äfven af ålder bekant för sina 
silfvergrufvor. </footnote> samma lag och rätt hafva som 
Norberg. Enligt dessa stadgar och det här ofvan anförda kungabrefvet 
finna vi följande ordning i bergslagen.

En »konungens fogde» tillsattes, som jemte 12 rådmän, hvilka 
fogden sjelf egde att utse bland de bästa och förståndigaste männen, 
skulle vara föreståndare för berget och bevaka så väl kronans som

bergsmännens bästa samt tillse att ordning iakttogs. Fogden och 
rådmännen skulle äfven straffa alla förbrytelser och oordningar, och med 
noggrannhet bestämdes, huru böter för hvarje förbrytelse skulle efter 
dess art och beskaffenhet utkräfvas och fördelas.

Synnerligen noga skulle tillsyn hållas deröfver, att jernet hade sin 
behöriga vigt. 24 osmundsjern skulle väga ett lispund, och hvarje 
sådant jern i handeln gälla en penning. Fann fogden att ogilt jern 
smiddes någonstädes å berget, red han dit med två män och vägde 
jernet. Vägde det då ej fullt, skulle smeden bota 40 mark; och den, 
som funnit malm och utan fogdens och rådmännens vetskap eller 
åtspörjande -- »emedan vi hafva dem i händer satt att skåda och skilja 
gilt från ogilt» -- redde sig till att blåsa den, skulle bota 3 marker. 
Att hålla grufvan och vägen, som ledde derifrån, fri från vatten jemt 
till nedersta botten, det ålåg enhvar.

I Nerike förlänades åt berget af allmänningsskogen, som låg 
deromkring, en mil i längd och en half mil på bredden. I Norberg skulle 
enhvar, som redan upptagit eller derefter komme att upptaga nya 
uppodlingar på bondeskogen kring berget, till jordegaren utgöra blott half 
afrad och ej mej så full afrad som han förut hade erlagt.

Den mästerman, som i någon hytta egde mindre än en åttondel, 
skulle inom en månad från den tid, han dertill vore lagligen manad, 
öfverlåta sin lott åt andra, eller skulle densamma evärdeligen tillhöra 
konungen; och den bergsman, som för medellöshets skuld ej längre 
förmådde arbeta berget, skulle vara förbunden att återgifva jorden till 
rätta jordeganden.

Hvarje ny hytta skulle till konungen erlägga 150 jern första året 
och sedan 1,500 årligen, hvarje <sp>osmundssmed, förslagare</sp> och 
<sp>blåsare</sp> skulle årligen erlägga 20 osmund, en legodräng 10 och hvarje 
bryggerska, som ej idkade bergsbruk, 24 osmund. Bergsmännen 
förunnades frihet från all gengärd »utom för konungen, då han kommer, 
eller de som konungens dom hafva, då han vill vinterting hålla, efter 
ty som hans bref säga».

Biltog man, som sökte sin tillflykt till bergslagen, skulle der vara 
fri till lif och egendom, dock skulle han på det sätt som lag stadgade 
försona målseganden, om han kom efter honom, men var han en 
mördare, förrädare eller tjuf, fans icke någon tillflykt för honom ens vid 
bergverken. Legodrängar och legoqvinnor skulle icke få »lösa gånga» 
på berget, utan taga tjenst för helt eller halft år, men ej mindre. Den 
som ej ville taga tjenst och lön, när honom bjöds, skulle fogden sätta 
i »kistan». -- »Löper lösker man eller qvinna» ur tjensten, skulle en 
sådan gripas på berget, hvar han eller hon kunde finnas.

Ingen, med undantag af mästermannen, fick göra några uppköp i 
förlag, för att sedan drifva minuthandel (»åter utmångla och dyrare 
sälja»). Vissa ölförsäljare tillsattes<footnote>I Norberg »å gamla berget» skulle de icke få vara flera än fyra, och dem 
skulle fogden utse. </footnote>, men intet öl fick utbjudas eller

säljas under arbetsdagarna, utan endast om
helgedagarne från messans slut och till solens
nedgång, icke heller förr än torg eller ting var
hållet.

Kopparberget i Dalarne hade, som vi veta, gamla
privilegier, som dock förkommit genom de mäns
vårdslöshet, som skulle hafva dem i förvar. Konung
Magnus utfärdade nya sådana första Lördagen i fastan
år 1347, då han befann sig på sin gård vid Husby
kyrka.

Denna kungsgård är en mäkta gammal gård, om den
också icke, såsom några förmena, blifvit anlagd af
Bröt-Anund<footnote>
<i>Amundshyttan</i> säges hafva fått sitt namn af konung
Anund.</footnote>. Den låg vid Dalelfvens strand och midt
emot på andra sidan elfven låg Husby kyrka. Att här är
bygdt sedan hedenhös, det veta vi: derom vittna ock
de många ättehögarne här på Husbygärde, hvilka dock
numera till större delen äro bortskurna af elfven.

Privilegii-brefvet har denna begynnelse:

»Vi Magnus med Guds nåde konung Sveriges, Norges och
Skånes, helsom eder mästermänner och allan allmoga
på Kopparberget med varom herra. För den skuld att
edra privilegier och forna bref, som I haden af
våra föräldrar, nu då vi voro när eder och efter
dem sporde, voro bortkomna för de mäns vangömmo,
som dem skulle hafva i gömmo ... etc.»

Dess innehåll gifver oss en föreställning om
så väl ordningen som ock lifvet i allmänhet vid
koppargrufvan.

Biltoge män, de måtte vara hvar som helst i riket,
skulle, om de togo sin tillflykt till Kopparberget,
vara der med frid, liksom i jernbergslagen, om de
förmådde arbeta för sitt bröd. Men den som mördat
sin herre, en förrädare eller uppenbar tjuf eller den
som våldfört en qvinna, »den sådant hafver gjort» --
heter det i brefvet -- »skall när eder ej denna nåd
njuta». Den åter som blef biltog å Kopparberget, »han
skall icke hafva någon frid hvarken i Dalarna eller
på något berg (i någon bergslag), som är jernberg,
silfverberg, stålberg, ehvar de äro, ej heller bergen
emellan. Hvar som ock biltog varder å något annat
af dessa förenämnda berg, må ej heller frid när eder
hafva, och ej i Vesterås biskopsdöme.»

Den som rödjade i vildmark, öfver hvilken brand-
och bolyxa gått, och der uppförde hus, skulle, om han
också endast vore en lös man, icke gifva någon afrad
deraf åt eganden, utan besitta uppodlingen såsom egen
åbo och hans barn efter honom.

Fjorton rådmän voro, jemte konungens fogde,
föreståndare för berget. Två af dessa valdes till
bergmästare, för att afdöma de vid berget förefallande
tvister, och den ene af dem skulle vara domare det ena
året, den andra det följande. Hvar Söndag sammankommo
desse rådmän till öfverläggningar (att »vidertalas»),
och hvart månadsmot hölls om måndagen eller första
söknedag hufvudting.

Menige man fickickebära vapen, såsom stekaemaez (dolk eller

värja), båge, kolfvar, spjut, svärd eller bredyxa,
endast en matknif; men mästermännerne skulle få bära
svärd, sköld, jernhatt och vapenhandskar. Skulle
på berget några oroligheter uppstå, hvarutaf detsamma
kunde taga skada, då skulle fogden bland mästermannen
utse dem, som på ofvannämnda sätt fullt väpnade egde
att afstyra ofoget. Ingen annan förman fick tagas än
den som konungen hade tillsatt, och de som gjorde
sig skyldiga till slikt skulle fångas och sättas i
fogdehäktet till den dag, då konungen sjelf eller
någon annan å hans vägnar kunde »rätta öfver dylika
män».

Tvänne torgdagar bestämdes i veckan, nämligen Onsdagen
och Lördagen, och på dessa dagar kunde en hvar fritt
utan tull föra sina varor till torget och der försälja
dem. <i>Kläden</i> skulle dervid icke få säljas annat än i
hela och halfva stycken, <i>korn</i> till det minsta i hela
tunnor eller läster, <i>salt</i> i hela pund eller halfva,
<i>humla</i> sammaledes, <i>smör</i> och <i>fläsk</i> i hela skeppund
eller halfva. Men mästermannen egde rätt att genom
sina svenner fritt (»frälselikä») göra uppköp i alla
köpstäder af det som kunde tjena till bergets nytta
och gagn.

Hvarje morgon, då den bestämda timmen var inne,
drogo grufarbetarne och bergshuggarne till grufvan
och började sitt arbete, hvilket fortgick hela dagen
med undantag endast af måltidstimmarna och vissa
hvilostunder. Grufarbetarne hade likaledes sin kost
och lön på det noggrannaste bestämd.

Den som gjorde något underslef vid kopparsmältningen
och sålde förfalskad vara, förlorade varan och
pliktade 40 marker. Afhände någon den andra kol,
sten eller ved till mindre värde än en half mark,
skulle han löpa gatulopp eller bota 3 marker; var
det mera, skulle han stånda tjufsrätt.

Vi se sålunda här ett bergsbruk genom lag ordnadt
redan före konung Magnus Erikssons tid. Så väl
begynnelsen af här ofvan anförda bref, hvarur vi tagit
beskrifningen om Falu grufva, talar derom som ock
andra omständigheter. Biskop Peter i Vesterås egde
en åttondedel i Kopparberget eller Tiskasjöberg,
såsom det kallas i hans bref, i Thorsångs socken,
hvilken åttondedel han genom bref af den 16 Juni 1288
öfverlemnar åt sin frände Nils Christinaesson i utbyte
mot Fröslunda och Haslubäck. Konung Birger och hans
bröder egde arfsdelar i Kopparberget, och vi påminna
oss att på mötet i Helsingborg 1310, då det beslöts
att hertigarne skulle hafva två tredjedelar af riket,
var konung Birgers ärftliga andel i Kopparberget
bland de arfvegods som förbehöllos honom. Greger
Månsson och hans husfru Birgitta Brynjolfsdotter
gifva år 1327 den 9 Januari för sig och sina förfäder
i själagåfva ett skeppund koppar att framgent
årligen utgå till predikarebröderna i Upsala af
deras lott i Kopparberget. En borgare från Vesterås,
Eberard från Kopparberget, var närvarande 1333 och
bevittnade det qvitto, som påfliga notarien Jakob
de Eusebio utfärdade öfver pengar från Linköpings
stift. Bergsmannen Bengt Ingason får sig år 1331
lagligen tiltdömda af lagmannen i Dalarne Greger
Månsson de gods,

inom Thorsång, som han köpt. Samma år om julen talar
konungen i sitt bekanta bref till Södermanländingarne
om »de 500 mark silfver årlig ingäld, af vårt
Kopparberg», som konungen pantsatt.

Men ehuru vi af det anförda se en lagbunden ordning
i bergslagen redan fore denna tid, så äro dock de
bergsordningar, hvilka utfärdades af konung Magnus
Eriksson, de äldsta vi hafva i behåll, och de ligga
till grund för hvad som sedan under följande konungar
gjorts i den vägen.

Det uttryck, konungen begagnade i brefvet till
Södermanländingarne, då han talar om sitt
kopparberg, är icke så alldeles oväsentligt. Det är icke här
fråga om någon del af Kopparberget, som konungen egde
genom arf, utan konungen betraktar hela berget som
sitt. I sammanhang härmed är äfven den ofvannämnda
stadgan utfärdad. Kopparberget förvaltades af
konungens fogde, och lottegarne i grufvan erlade en
viss afrad för sina delar till kronan.

*

Vi hafva haft åtskilligt godt och berömvärdt
att anföra om denne konung Magnus Eriksson, som
rimkrönikan har så litet att säga om, ehuru hon är
en så varm beundrare af hans fader, den olycklige
hertig Erik. Dock hafva vi ännu ganska vigtiga
saker att omtala, som visa, huru konungen vårdade
sig om sitt land och sitt folk. Hans <i>landslag</i> är en
minnesvård för honom, som aldrig skall förblekna,
och som står högre än alla krönikeskrifvares veld,
medveten eller ouppsåtlig, såsom man må hända i viss
mån får antaga vara fallet med stora rimkrönikan.

Landskapen hade hittills haft sina egna
lagar. Med den gamla Odinslärans försvinnande, med
upphörandet af allshärjartingen stodo de särskilda
landskapsmenigheterna mera fria än någonsin,
men under öfvergångstiden från hedendomen till
medeltiden sågo vi, huru med kristendomen och dess
presterskap, äfvensom med det herrestånd, den adel,
som så småningom utvecklade sig ur odalbondeklassen
och de med konungahusen af gammalt befryndade
eller rent af från dem härstammande ätterna, nya
samhällsband bildade sig, hvilka under tidernas lopp
och efter många strider vunno kraft och stadga och
allmänt erkännande. Men det sammanhållningsband,
som låg uti representationen, uti de af adel och
prester bildade herremötena och uti konungens råd,
hvaruti äfven de särskilda landskapens lagmän efter
Folkungaättens uppstigande på tronen vunno inträde,
var blott ett yttre, ett som var nödvändigt för
att icke landskapen skulle sönderfalla till lika
många af hvarandra oberoende samhällen; det var
öfver hufvud ett samband dem emellan, som närmast
stod i sammanhang med en gemensam konung och liksom
omedelbart härflöt ur begreppet om en sådan.

Mindre nödvändig var då ännu en gemensam lag för
alla landskapen. Det behofvet gjorde sig ej känbart
förr än under den fjerde Folkungakonungen, under
Magnus Eriksson, och han, som var på sin

tid och äfven långt derefter så misskänd, han dröjde
icke att göra allt för tillfredsställandet af detta
behof.

Konungen uppdrog åt trenne lagmän, nämligen riddar
Ulf Ambjörnsson (<i>Sparre</i>), lagman i Tiohärad, Algot
Bengtsson (<i>Grip</i>), lagman i Vestergötland -- båda för
oss väl bekanta från det föregående -- samt <i>Thorgeir,</i>
lagman i Vermland, att »öfverse, rätta, förbättra
och till en lydelse och öfverensstämmelse bringa de
särskilda lagsagornas lagar.»

De nämnde herrarne grepo sig oförtöfvadt an med det
vigtiga arbetet, hvarvid de synas hafva lagt den
under konung Birgers tid omarbetade Uplandslagen
till grund<footnote>
Åtminstone visar det sig, att ett inflytande af
Uplandslagen gjort sig gällande.</footnote>,
och år 1347 framlade de det fullbordade
verket på ett herremöte i Örebro.

Det första stycket i denna lag är <i>konungabalken.</i> Den
är särskildt vigtig, emedan den kan anses
såsom Sveriges första grundlag, och emedan de
grundsatser, som der uttalas, till en del, ja,
stundom till bokstafven, återfinnas i våra ännu
gällande grundlagar. Vi få framdeles tillfälle
att närmare taga kännedom om denna konungabalk
eller <sp>regeringsform</sp>. Här vilja vi blott anmärka,
att man icke bör betrakta sjelfva lagen såsom helt
och hållet ny. Till sina grunddrag återfinnes den i
landskapslagarna, men den är här mera utbildad och
utvecklad, den gamla häfden, som i många fall gälde
som lag, är här uttryckligen i lag satt och dertill
lämpad efter de nya tidsförhållandena. Den innehåller
bestämmelser för konungens val, hans ed till folket
och folkets ed till honom samt om det andliga och
verldsliga frälset, de store herrarnes rättigheter
och skyldigheter m. m.

I afseende på konungens makt kan han icke enligt
denna lag med så full frihet bestämma öfver krig
och fred samt öfver krigsmakten, som han kunde
enligt landskapslagarne. Sveriges innebyggare skulle
visserligen värja land och rike, men de voro icke
skyldiga att gå utom gränsen. Ett anfallskrig kunde
således icke numera så lätt utföras emot folkets,
d. v. s. de stores vilja, och vi se härutinnan ett
närmande till de förhållanden, som rådde i Danmark
och det öfriga Europa.

Utom denna skiljaktighet i afseende på förhållandena
fordom och vid denna tid förekommer äfven en ganska
vigtig, som vi här böra framhålla. Vi veta nämligen,
att den som tjenade, det måtte nu vara på konungens
gård eller hos någon annan förnäm och mäktig man, <sp>icke
var i bondelagen,</sp> icke erkändes inför de frie männens
lag, ehuru visserligen i det allmänna lifvet ett
högre anseende tillföll den som vistades i närheten
af konungens person. Det förändrade förhållande
härutinnan, som långt för detta i verkligheten
inträdt, erkännes af landslägen. Denna medgifver
konungens män, hofmännen, samma rättigheter i allmänna
värf som bönderne.

Likaså finna vi en märkbar olikhet mot det forna
vid lagmansvalen. Lagman skulle fordom bondeson vara
och valdes af bönderna

på landskapstinget. Men det hade gått en lång tid
sedan dess, konungamakten var en helt annan numera,
och lagmännen sjelfva sutto omkring konungen i
rådet. Också finna vi redan i medeltidens början --
under Magnus Ladulås -- den åsigt göra sig gällande,
att domaremakten utgår från konungen. Under Birger
Magnusson, i den omarbetade Uplandslagen säges
det uttryckligen, att det icke är menigheterna,
utan konungen som sätter domaren dom i händer. Detta
blir nu i landslagen obestridd lag. Vid lagmansval
tillgick enligt denna på följande sätt: biskopen
kungjorde 8 veckor förut, att valet skulle ske
och bestämde dagen. Då infunno sig å tinget
biskopen med två klerker och hvarje bofast man i
lagmansdömet. Derpå utvalde allmogen 6 hofmän och
6 bönder, hvilka tillsammans med klerkerna uppsatte
på förslag 3 inom lagsagan boende män. Af dessa tre
tog konungen den, som Gud honom i hågen gaf och han
förstod vara för allmogen nyttigast.

Derefter följa stadgarna rörande den enskilda rätten,
med större insigter ordnade och bragta mera i system,
än hvad som är fallet med landskapslagarna.

Någon <i>kyrkobalk</i> finnes icke i denna landslag. Orsaken
dertill var en protest, som inlemnades mot densamma
af presterna. Anledningen åter till motståndet från
presternes sida är icke så viss.

På det nämnda herremötet i Örebro infunno sig fem
kaniker (från Upsala, Linköping, Strengnäs, Vesterås
och Vexiö) samt förklarade å sina biskopars och
kapitels vägnar inför de trenne lagmännen, att de
protesterade mot den nya lagen, väl icke mot den i
sin helhet, men mot den inskränkning i rättigheter
för kyrkan, som den troddes medföra. De förbehöllo
för kyrkan och dess presterskap alla de fri- och
rättigheter, som blifvit dem förunnade och för dem
stadfästade af påfvar, konungar och furstar, genom
den kanoniska rätten och kyrkomötens beslut, samt
fordrade, att allt som i den nya lagen stode i strid
dermed skulle underkastas biskoparnes undersökning
och ompröfning.

Vi se här uppföras å nyo samma skådespel, som
då Södermanlandslagen omarbetades. Der anmärkes
uttryckligen, att presterne ej kunde komma öfverens
med lekmännen om gåfvor och testamenten till
kyrkan. Om nu samma anledning föranledde protesten,
veta vi ej med visshet, men en omständighet som
uraktläts så väl nu, som då Södermanlandslagen
omarbetades, nämligen att tillkalla äfven prester
i och för utarbetandet, kunde väl gifva anledning
till farhågor hos de andliga fäderna. Vare emellertid
härmed huru som helst, presterne läto ej tala vid sig,
utan den nya lagen måste blifva utan kyrkobalk. I
stället följdes, hvad sådana mål beträffade, de gamla
i landskapslagarna befintliga kyrkobalkarna.

Emellertid kunde icke, då presterne afgifvit sin
protest, konungen stadfästa den nya lagen. Men den
blef kungjord och påbuden eller, som det hette, lyst
att gälla i verldsliga mål, och den var äfven gällande

såsom sådan, tills den först efter 100 år blef
antagen och stadfästad. Detta bevisas så väl af
många konungens bref som af en icke obetydlig mängd
handskrifna exemplar af densamma, hvilka finnas i
behåll.

Detta var Magnus Erikssons landslag eller <i>medellagen,</i>
som den också kallas, emedan den bildar liksom en
länk mellan de gamla landskapslagarna och konung
Christofers landslag. Den är en bekräftelse, en
slutsten, på det lagstiftningsarbete, som fortgått
under hela Folkungatiden allt ifrån Birger jarl,
och som helt och hållet utgått från konungarna.

Äfven städerna fingo nu en gemensam lag. De voro
numera en betydande medlem i samhället, och vi finna
fullmäktige från dem sammankallade till det vigtiga
mötet vid Mora Stenar 1319. Någon särskild lag för
dem fans icke från begynnelsen, ehuru de främmande
köpmännen från Tyskland erhållit tid efter annan af
konungarna bekräftade privilegier. Först Birger jarl
utfärdade en stadslag, den så kallade
<i>Bjärköarätten.</i>

På denna gamla Bjärköarättens grund lät Magnus
Eriksson utarbeta sin <sp>allmänna stadslag,</sp> som skulle
gälla för alla städer och köpingar i riket. Enligt
densamma voro stadens invånare, <i>byamännen</i> eller
<i>köpstadsmännen</i> -- till och med benämningen <i>bonde</i>
begagnas om bestämmelser rörande den enskilda rätten --
indelade efter yrkena uti <sp>handtverkare</sp> och
<sp>köpmän</sp>. Tre marks förmögenhet skänkte borgarrätt,
fastighet skänkte valbarhet till stadens styrelse,
och en viss förmögenhet skänkte äfven byamännen rätt
att liksom frälsemännen bära vapen, något som vi veta
var förbjudet ända sedan medlet af förra århundradet.

Stadens styrelse utgjordes af <i>fogdar</i> och <i>råd</i>. Fogden
var konungens ombud. Rådet, som utgjordes af 4
<sp>borgmästare</sp> och 24 <sp>rådmän</sp> och som årligen omvaldes,
stod gent mot fogden såsom stadens ombud. Det kunde
besluta allmänna stadgar rörande staden och utöfvade
domaremakten genom en <sp>öfverdomstol,</sp> som bestod af
2 borgmästare och 12 rådmän, samt en <sp>underdomstol,</sp>
den s. k. <i>Rätten ute å torgeno,</i> som bestod af en
fogde å konungens vägnar och 3 rådmän.

Stadens utgifter bestredos dels genom inkomsten af
sakören och andra inrättningar för handeln (<i>klädis
hvse, vågenne</i> etc.), dels genom beskattning efter
taxering, som förrättades af ombud, valda af stadens
invånare (»allmoge»).

Vi hafva dock en stadslag äldre än Birger jarls
Bjärköarätt. Det är Gotlands stadslag. I inledningen
till densamma heter det att den tyske kejsar <i>Lothar,</i>
som regerade mellan åren 1125--1137 och således var
samtida med Inge den yngre, bekräftat Visbyboarnes
lag och rättigheter. Deras lag stadfästades sedermera
af Magnus Ladulås och förnyades af hans sonson Magnus
Eriksson.

Den sistnämnde förordnade äfven att staden skulle
hafva tvänne lagböcker, en på <i>gutiska</i> (gotländska)
och en på <i>tyska,</i> emedan en stor del af borgarena voro
tyskar. Båda lagböckerna skulle dock vara af

samma innehåll öfverallt, och om en ny rätt stadgades,
skulle den införas alldeles lika lydande i båda
lagböckerna.

Redan år 1344 hade konung Magnus förordnat, att inom
hvarje lagsaga 12 män skulle väljas af konungen och
landskapsmännen, för att vid alla mål som kunde
förekomma inom lagsagans härad söka utleta och
uppenbara sanningen. De skulle svärja och med ed
å helgedomar konungen lofva att samvetsgrant skipa
lag öfver dem som bröto mot konungslig rätt och mot
de stadgar, som konungen utfärdat till skyddande af
allmogens frid. Den som fäldes af dessa 12 eller af 7
bland dem, skulle vara fäld under konungens räfst med
hand och hals eftersom brottet var till, och den som
de friade, han skulle vara värjd för konungens dom.

Denna nämnd, som kallades <sp>konungsnämnd,</sp> skulle
sammanträda minst två gånger om året, men egde sjelf
att bestämma tid och ställe för sammankomsten. När
denna sammankommit, skulle den, efter att hafva
fullgjort sitt åliggande, genom hemliga bud på det
skyndsammaste för konungen eller dem, som hans dom
hade, uppgifva alla dem som fäldes. All skada och all
fara, hvari dessa män kunde komma, lofvade konungen
så upptaga, som om det händt honom sjelf. »Emedan»
-- heter det -- »de oss sjelfva styrka och hjelpa att
näpsa och straffa onda gerningar», var konungen så
mycket mer färdig att taga dem i sitt beskydd.

Konungen gjorde denna förordning -- säger han -- emedan
han lofvat att styrka rättvisa och sanning och frälsa
sin allmoge för vrångvisa män, och emedan han icke
alltid sjelf kunde vara närvarande för att döma
konungsdom. Förordningen skedde med råd och bifall
af riksens råd, och särskilda bref derom utgingo till
landskapen.

När sedan landslagen utarbetades, ingick deruti
stadgandet om denna tolfmannanämnd vid konungens
räfste- eller landsting.

<b>Sanct Birgitta.</b>

När man färdas vägen fram öster ut från Upsala
till Norrtälje, kommer man ungefär 1 mil vester
om den sistnämnda staden förbi en liten insjö
vid namn Björken, hvilken i riktning från vester
till öster delar Skäderöds (Skäderyds) socken i
tvänne hälfter. Nära östra ändan af sjön, norr
om landsvägen ligger Finsta sätesgård, ett gammalt
Brahe- och Vasagods. Vid denna tid egdes det af Israel
Birgersson (Brahe), son till Tiundalandslagmannen
Birger Pedersson och liksom denne lagman öfver samma
landskap eller Upland, sedan numera de tre gamla
folklanden blifvit sammanslagna till ett lagmansdöme.

Här på Finsta gård föddes S:t Birgitta år 1304. Då
lefde, som vi minnas, gamle riksmarsken Thorkel
Knutsson, och just det nämnda året om våren var
det lysande gästabudet på marskens gård Aranäs, der
konung Birger och hans bröder svängde om i dansen
med den unga sköna grefvinnan, marskens husfru,
och alla tärnor små. Men det var också här på detta
Aranäs efter gästabudets slut, som första

brytningen skedde mellan konung Birger och hans
bröder, då konungen uttalade de häftiga orden till sin
broder: »Jag gifver dig ej längre fred, än tills
solen i dag går ned!» -- hvarpå hertigarne drogo af
riket och första brödrastriden började.

Samma år befann sig lagman Birger Pederssons husfru
Ingeborg<footnote>
En dotter till Birger jarls broder lagman Bengt och
Sigrid den fagra.</footnote> på en resa utanför Öland. Det var en
storm utan like, vågorna gingo skyhögt, och skeppet
vräkte mot strand. Den fromma fru Ingeborg såg
döden för ögonen, men just som faran var som störst,
och när krafterna började svika, räckte en ung riddare
henne handen till räddning. Det var den landsflyktige
hertig Erik. Fru Ingeborg tackade sin frände, men om
qvällen sjönk hon på knä och tackade Gud i brinnande
bön för sin räddning, och om natten tyckte hon sig
höra en röst, som sade: »Du är frälsad för det goda,
som du bär i ditt sköte!»

Fru Ingeborg var nämligen hafvande, och när hon
sedan kom till sin man lagman Birger, och när tiden
var inne, födde hon en dotter, som i dopet fick
namnet Birgitta. Det säges äfven, att samma natt som
Birgitta föddes, skall presten i församlingen hafva
sett en syn, en jungfru med bok i handen, och hört
en röst som sagt: »Nu har Birger fått en dotter,
hvars tal skall utgå öfver all verlden.» Sedan
växte Birgitta upp i föräldrahuset, tills modern
var död, då hon kom till sin moster fru <i>Katarina</i>
på Aspanäs, för att der uppfostras tillsammans med
hennes döttrar. Fru Katarina var liksom sin syster en
from och gudeligt sinnad fru, och den lilla Birgitta
hade det hos henne godt, fast hon efter tidens sed
hölls ganska strängt liksom de öfriga barnen. Att
hafva syner och andliga uppenbarelser ansågs på
denna tid som en synnerlig Guds nåd, och den fagra
Sigrids döttrar, så väl Ingeborg som fru Katarina,
voro helt och hållet barn af sin tid, ehuru derföre
ingendera af dem i sådana saker ville veta af något
underslef eller något bedrägeri. Fru Ingeborg skall
sjelf hafva förutsagt sin dödsstund, och äfven om
fru Katarina berättas underliga saker.

Det var ingen under derför, om tron på syner
och andeuppenbarelser tidigt skulle vakna hos
den unga Birgitta. Hon plägade ofta om nätterna
stiga upp ur sin säng och falla på knä för ett
krusifix. Detta ansåg mostern vara ett barnsligt
apespel och tog derför till riset för att straffa
den unga svärmerskan. Men riset sprang i stycken,
och då skall fru Katarina blifvit öfvertygad om,
att hennes systerdotter fördes af en högre hand,
så att hon sedan med mera uppmärksamhet aktade på
hennes gerningar. Hon skall då en gång blifvit varse,
huru jungfru Maria satt bredvid Birgitta och hjelpte
henne sy på båge. Detta och mycket mera företog hon
sig att uppteckna, och Birgittas lefnadstecknare
betjenade sig sedan af dessa uppteckningar.

Medan vi nu äro helt och hållet inne på det enskilda
lifvet, och ingenting bidrager i så hög grad att göra
historien lefvande, som när man får se något mera än
blott de stora händelserna med deras namn

och årtal, vilja vi vända oss till en annan landsdel
och en annan slägt, med hvilken vi redan en och annan
gång gjort bekantskap.

Ungefär midt emellan Örebro och Arboga ligger Öby
eller Ödeby socken. Sjelfva kyrkan ligger på en ö i
den af <sp>Järleån</sp> genomflutna sjön Väringen, och på
samma ö ligger den gamla sätesgården Kägleholm,
bekant från äldsta tider. På 1300-talet egdes den
af herr <i>Gudmar Månsson,</i> som efterlemnade tvänne
söner, herr Ulf, sedermera lagman i Nerike, och
herr <i>Magnus,</i> som sedan blef lagman i Vestergötland.

Om herr Gudmar berättas, att han en julafton
ridit ut i sjön vid Kägleholm och icke kommit
tillbaka. Följande julafton, när hans husfru och
barnen sutto till bords, hade de hört hofslag på
gården, och en ryttare hade stannat utanför fönstret
samt ropat till de innevarande att de skulle
se ut. Man tyckte sig känna igen den bortridne
herr Gudmars röst, och när hans husfru kom till
fönstret, såg hon tydligt att det var hennes herre,
och utropade: »se herr Gudmar!» Men i detsamma vände
herr Gudmar om sin häst, som slog tillbaks så att tre
eller fyra stockar af huset föllo in i salen. Derpå
red herr Gudmar sin väg och kom aldrig mera åter<footnote>
Denne herr Gudmar skall hafva egt Loholm, en fast
borg på en holme i sjön Anten norr om Alingsås i
Vestergötland. Der går ännu om honom följande sägen:
»Riddaren skall en gång ute på sjön Anten råkat i
lifsfara och dervid blifvit räddad af hafsfrun,
hvilken han lofvat att på en utsatt dag möta på
samma ställe. På den utsatta dagen -- det var en
torsdagsqväll -- satt nu hafsfrun och väntade sin
riddare, men han svek sitt löfte. Då lät hon för att
hämnas sjön Anten stiga öfver sina bräddar, så att
vattnet steg upp i bottenvåningen på Loholm. Riddaren
måste flytta upp i andra våningen, men vattnet
följde, och när han slutligen tog sin tillflykt till
vindstornet, svallade redan vågorna omkring tornets
tinnar, så att han skyndsamt måste stiga i en båt. Men
båten sjönk, och riddaren drunknade vid en stor sten,
som ännu i dag af folket i trakten utvisas och bär
namnet »Gunnars sten».

Sedan byggdes norr om sjön det stolta, präktiga,
minnesrika Gräfsnäs med vallar och torn, men på Loholm
kan man ännu se grundmurarne efter det gamla slottet.</footnote>.

Men herr Gudmars söner blefvo höga och ansedda män
och förekomma ofta i tidens handlingar. Det dröjde nu
icke länge förr än den äldre af bröderna, herr Ulf,
fick höra talas om den unga Birgitta Birgersdotter,
som växte upp bland sina fränder på Aspanäs gård,
och han fattade tycke för den unga flickan, om
hvilken så mycket godt talades. Han begärde henne
till äkta af lagman Birger och fick hans ja och
samtycke. Men jungfru Birgitta sjelf var ingalunda
så böjd för att blifva fru, att hon lika villigt
gaf sitt ja dertill som fadern; det kostade hennes
fränder mycket öfvertalande, innan hon kunde förmås
dertill. Herr Ulf var 18 år gammal och Birgitta 13,
när bröllopet firades. Det var då en olycklig tid
för Sveriges land. Det var samma år, som hertigarne
redo till Nyköping för att gästa sin broder konung
Birger<footnote>
Vi hafva här antagit 1304 som Birgittas födelseår,
men anse oss böra nämna, att man är villrådig, om
det var 1303 eller 1304.</footnote>.
Men lagman Ulfs och Birgittas giftermål
blef både lyckligt och

fruktsamt. Ej mindre än fyra söner och fyra döttrar
uppfostrades i deras hem, der de bodde på det vackra
Ulfåsa vid Borens strand, eller på Olshammar i
Nerike vid nordvestra stranden af Vettern, der man
ännu på gården visar en flat sten, som skall hafva
begagnats af Birgitta, när hon steg till häst för
att rida till Vadstena.

En gång, medan de bodde på Ulfåsa, skulle herr Ulf
med sin husfru begifva sig öfver sjön till det på
norra sidan belägna Kristberga (numera Krigsberg),
men råkade derunder i svår sjönöd, och lofvade då
att, om han blef räddad, bygga en kyrka. Genom sin
fromma husfrus böner blef han räddad, och dagen derpå
stego de till häst och redo till det stället, der de
föregående dagen kommit i land. Birgitta höll ett spö
i handen och sade: »hvar som helst jag kastar detta
rörspö, som jag håller i min hand, skall det rätt
uppstå och på samma ställe uppväxa en ek, och der
skall kyrkan blifva byggd.» Och så kastade hon spöet,
och det blef stående och slog rot, och en ek växte
upp, och der blef också kyrkan byggd. Häraf kallades
kyrkan <sp>Ekeby vid Boren,</sp> som sedari sammandrogs till
Ekebyborna<footnote>
Den källares Ekeby vid Boren till skilnad från
Ekeby holavidh i Göstrings härad. När Ekebybornas
kyrka 1648 reparerades, skall man under golfvet hafva
funnit en ekstubbe af 2 1/2 famnars tjocklek. Till
kyrkan har i senare tider blifvit skänkt en kalk
med paten, som förvarats på Ulfåsa ända sedan S:t
Birgittas tid. I kyrkhvalfvet är en afdelad kammare
med ingång från det höga och stora tornet, hvilken
kallas <sp>S:t Britas kammare,</sp> emedan hon der skall hafva
hållit sin andakt.</footnote>.

Man förde ett strängt, återhållsamt och allvarligt
lif hos lagman Ulf Gudmarsson, och det har i alla
tider ansetts såsom något godt. Men man förde der
i första rummet ett gudeligt lif efter den tidens
tro. Man vårdade sjuka och fattiga, ett eget herberge
fans för sådana på deras gård, och der såg man ofta
fru Birgitta i egen person frambära maten och betjena
de hjelpbehöfvande, äfvensom hon regelmessigt hvarje
torsdagsqväll tvådde deras fötter för att efterfölja
Jesu föredöme. Fru Birgitta åt sig aldrig mätt sjelf,
fastade långa tider och lefde hvarje fredag endast
af vatten och bröd. Mycket sysselsatte hon sig med
läsning af heliga mäns lefverne, äfvensom af bibeln
som hon lät öfversatta på svenska, förmodligen genom
sin biktfader, den lärde magister Mathias.

Ett sådant fullkomligt hänvändande åt de högre tingen
kunde icke annat än utöfva inflytande på hennes
omgifning och i första rummet på hennes man, lagman
Ulf, hvars fromma sinne dessutom vår mycket böjdt att
vända sig ifrån det verldsliga lifvet med allt dess
buller och flärd och oro. Han företog tillsammans med
sin hustru och ett ansenligt följe en pilgrimsfärd
till Compostella<footnote>
I <i>Gallicien</i> i nordvestligaste delen af Spanien.</footnote>
i Spanien, der apostelen Jakob
anses vara begrafven. När de på hemvägen derifrån
kommo till staden Arras<footnote>
I provinsen <i>Artois</i> (läs: Artoa) i
nordligaste delen af det nuvarande Frankrike.</footnote>
i Frankrike, föll herr Ulf i en svår sjukdom, hvarifrån

han dock tillfrisknade, så att de lyckligen återkommo
till Sverige. Då beslöto både herr Ulf och Birgitta
att egna sina återstående dagar helt och hållet åt
gudliga betraktelser och ingingo i Alvastra kloster,
Har dog lagman Ulf Gudmarsson i Februari 1344.

Nu ökade Birgitta ännu mer både sin stränghet mot sig
sjelf och sin hängifvenhet åt gudliga ting. Liksom
S:t Erik bar hon en tagelskjorta närmast kroppen,
för att späka sitt kött och döda alla sinliga lustar;
hvarje tanke på någon njutning af lifvet bannlystes,
dagarne tillbragtes under fasta, nätterna under bön
och vako. Hon gick klädd i grofva kläder och låg
om nätterna på blotta bräder, endast med ett täcke
öfver och under sig. Hvarje fredag lät hon drypa
droppar af brinnande vax på sin blotta arm och hade
ständigt i munnen en bitter ört för att alltid hafva
en påminnelse om Jesu lidande.

Må man icke med förnämt förakt blicka ned på detta
bemödande att i alla stycken träda i Jesu och
apostlarnes fotspår. Det var dock en sjelfuppoffring,
som få äfven på den tiden egde styrka att underkasta
sig. Der fans hos Birgitta en sådan längtan och
sträfvan efter det eviga och oförgängliga, att allt,
som icke enligt hennes tro ledde henne närmare
Gud, väckte hennes leda, hennes afsky. Det ligger
visserligen något svärmiskt, något öfverspändt i denna
tidens tro eller vantro, om man så vill, men der fans
uti allt detta en lefvande känsla för det öfversinliga
och gudomliga, en brinnande andakt. Själen stämdes
till mottaglighet för det öfversinliga, hon blef
mäktig att höja sig öfver det jordiska och förgängliga
till det eviga och oförgängliga. Genom det gudomliga
ordets underbara verkan i menniskans själ -- sådan
var tidens tro -- genom helighet i sinne och vandel
trädde menniskan i en omedelbar och obegriplig
gemenskap med Gud och med hans englar. Man kom på
detta sätt helt naturligt till tron på verkligheten af
Guds omedelbara meddelanden till sina utvalda, till
tron på andeuppenbarelser och himmelska syner. Så
var äfven fallet med Birgitta. Hon försatte sig i
andarnas verld, såg och talade med Frälsaren, med
jungfru Maria, englarne och många afsomnade heliga
män, samt erhöll uppenbarelser om heliga ting och om
hvad som ske skulle. Enligt en anteckning i Vadstena
klosters dagbok var det samma år, som hennes man dog
eller 1344, som hon hade sina första uppenbarelser.

Några år efter sin mans död lemnade Birgitta sitt
fädernesland för att begifva sig till Rom<footnote>
Man har efter ofvannämnda Vadstena
klosteranteckningar satt Birgittas resa till Rom till
år 1346. Men ett bref, som hon skref i Skeninge år
1348, visar att hon ännu det året var qvar i Sverige,
och det har mycken sannolikhet för sig att hon icke
företog sin pilgrimsresa förr än framemot 1350.

Det säges att hon under dessa sista år af sin
vistelse i Sverige kommit till konungens hof såsom
hofmästarinna hos drottning Blanka och att hon
derunder ingalunda skonat det i hennes ögon allt
för fria lefvernet omkring konungen, utan med
stränga ord straffat både konung och drottning,
både hoftärnor och den öfriga betjeningen för deras
syndiga lefverne. Följden lärer dock icke blifvit
någon annan än den, att man drifvit gäck med den
stränga fruns förmaningar.

Någon bestämd uppgift om detta hennes vistande
vid hofvet hafva vi emellertid icke, och
den historieskrifvare <i>(Messenius),</i> som omförmäler
det, är bekant för sin otillförlitlighet. Det hindrar
emellertid icke, att hon kunnat bestraffa hoflifvet
hos konung Magnus och gifvit honom sina råd och
förmaningar tillkänna lika väl som hon sedan gjorde
med andra, konungar och furstar i Europa.
</footnote>. Det
skedde på Frälsarens befallning.


Ryktet om Birgittas helighet gick fore henne, och
så väl under vägen som i Rom mottogs hon med allmän
vördnad. Bland andra underverk, som Birgitta här
utförde, skall hon äfven hafva uppväckt från de döda
en son till en förnäm Romare och derför i belöning
erhållit ett hus, der hon sedan bodde och efter
henne många Svenskar. Medan hon här uppehöll sig,
ankom till henne hennes dotter <i>Katarina.</i>

Hon var gift med en riddare <i>Eggert</i> eller <i>Eichardt von
Kyrnen,</i> en af de många utländingar, som inkommit i
riket sedan Magnus Ladulås' tid. Men hon hade helt
och hållet sin moders sinnelag och åsigter om ett
gudeligt lif och öfvertalade sjelfva bröllopsnatten
sin man, att de skulle lefva så kyskt, att de icke
ens skulle kalla hvarandra för man och hustru, utan
för bror och syster. De kommo äfven öfverens om
att ligga på golfvet med endast ett täcke öfver sig
i stället för den med guld och pell prydda sängen,
och »ju mera frost och köld skärpte till utantill»
-- säger legendskrifvaren -- »desto mer upptände och
hetgjorde dem Guds kärlek innantill».

Fru Katarina sökte äfven i samma riktning verka på
andra än hennes man. Så vände hon sig med förmaningar
och öfvertalningar till sin svägerska, Carl Ulfssons
fru. En gång hade de båda fruarna varit tillsammans
i Jungfru Marias kor i Kalmar, och då hade en munk
sagt till dem, det den heliga jungfruns bild sett
med välbehag på fru Katarina, men med vrede på
hennes svägerska, emedan hon icke följde de fromma
förmaningarna om att afkläda sig all flygtighet. Och
detta skrämde den unga frun och åstadkom en märkbar
förändring hos henne. Herr Carl var emellertid icke så
lättrogen som hans husfru och såg med stort misshag,
huru hon bortlade sina prydnader den ena efter
den andra, samt bad sin syster i stickande ordalag
»att hon icke skulle tubba hans hustru att blifva
till folks åtlöje, som hon nu sjelf hade gjort sig
till».

Emellertid hade fru Birgitta farit till Rom och
sedan dess uppstod hos hennes dotter en så brinnande
längtan och åtrå att äfven resa ut, att herr Eggert
till slut måste lemna sitt samtycke, ehuru ogerna. Men
herr Carl var mindre medgörlig. Han skref ett skarpt
bref till sin svåger och sporde, »huru han kunde
vilja låta fru Katarina på det sättet stryka verlden
omkring», samt slutade sitt bref med stränga hotelser,
om svågern icke hindrade det. Herr Eggert var icke
hemma, när brefvet kom, utan fru Katarina öppnade
det sjelf. Den sköna kinden blef blek både af sorg
och harm, och tårarne strömmade ur hennes ögon. Men
hon skyndade att skrifva till sin morbror, den ädle
lagman Israel i Upland, och han lugnade henne och
hennes man med den försäkran, att hon kunde fara fort
i sitt goda uppsåt och att

herr Eggert icke skulle hafva något att frukta af
Carl Ulfsson. Och så begaf sig fru Katarina på vag
i sällskap med tvänne förnäma fruar och riksmarsken
Gustaf Tunesson, en man som vi väl känna af det
föregående. Resan gick öfver Östersjön till Lybeck och
sedan landvägen till Italien. När de slutligen ankommo
till Rom, var icke fru Birgitta der, utan i Bologna<footnote>
En stad i nordöstra delen af den forna Kyrkostaten.</footnote>,
dit de ledsagades af mäster Petrus, Birgittas
skriftefader, hvarpå de följdes åt till Rom.

Åren gingo, det var snart 20 år, sedan Birgitta
lemnade sitt land, och på de 20 åren hade mycket
timat der hemma i Sverige. En ny konung regerade der,
och Magnus satt fången i samma fängelse, der den ädle
men olycklige Magnus Birgersson setat. Men om allt
detta få vi snart taga närmare kännedom. År 1368
kommo Birgittas söner, herr Carl och herr Birger,
till Rom. Birger hade varit der förut och hade nu
på sin moders befallning tagit sin äldre broder
med sig. De båda bröderne voro hvarandra mycket
olika. Carl Ulfsson var af ett hurtigt sinnelag,
rask och manhaftig, »en mycket kater och lustoger
herre», som han kallas i gamla handlingar, Birger
mera allvarlig och sträng till sinne och seder. Detta
visade sig äfven i deras yttre. Birger var allvarsamt
klädd, herr Carl uppträdde deremot i all den tidens
ridderliga ståt. När modern med sina söner uppvaktade
påfven, var herr Carl klädd i full ridderlig skrud
med hermelinskjortel, gyllene riddarkedja om
halsen och silfverbälte om lifvet samt mycken annan
prydnad. »Carl är verldens son», sade påfven, »men
Birger är sin moders!» Birgitta föll dervid på knä och
båd om syndernas förlåtelse för sin son, eftersom man
den tiden trodde liksom ännu i de katolska länderna,
att påfven kunde förlåta menniskornas synder. Påfven
lyftade vid denna moderns begäran med handen på
herr Carls silfverbälte och öfriga prydnader och
sade: »Denna tyngd är honom börda nog att bära till
syndabot». Men Birgitta var dock ej tillfreds dermed
utan sade: »Helige fader, skilj honom från synderna,
jag skall nog skilja honom från bältet».

Hade Birgitta skäl till bekymmer för den verldsligt
sinnade sonen, medan hon var i Rom, så fick hon det
ännu mera i Neapel. Här satt drottning <i>Johanna</i> på
tronen, ung, skön och dertill enka. Hon hade yttrat
den önskan att få se och lära känna den heliga frun
från det långt aflägsna landet och hennes dotter, om
hvars ovanliga både skönhet och gudlighet hon hört
så mycket berättas. Derför tog Birgitta med sina
barn vägen öfver Neapel, när hon 1371 företog sin
pilgrimsresa till Jerusalem. Hon var på denna åtföljd
af priorn i Alvastra Mäster Peder, kapellanen Gudmar
Fredriksson och tvänne tjenare.

Drottning Johanna
mottog dem i full konungslig skrud, omgifven af hela
sitt hof. Birgitta och hennes dotter voro klädda som
vanligt i sin gråa klosterdrägt. När de inträdde
i den praktfulla konungasalen, sågo alla ögon med
vördnad till fru Birgitta, och det är sagdt att

mången ung riddares hjerta i drottningens hof tändes
af älskogsbrand vid åsynen af den unga sköna Katarina
med sitt ljusa blida madonna-ansigte, och att i mången
hoftärnas kind blef purpurröd, när den ståtlige riddar
Carl trädde fram för tronen att helsa drottningen. På
ingen gjorde dock hans manliga skönhet ett sådant
intryck som på drottningen sjelf, och riddaren tyckte
också, när hans blick stannade på drottningen, att
han aldrig sett en skönare qvinna.

När nu, såsom riddarsed var der i landet, brodern
kysste drottningens klädningsfåll, steg herr Carl
dristeligen fram, tog den sköna drottningen i famn
och kysste henne på munnen. Der blef då en allmän
förvåning i salen öfver den främmande riddarens
djerfhet, men drottningen fattade så mycket tycke för
herr Carls frimodiga väsende och ridderliga skick,
att hon önskade gifta sig med honom. Fru Birgitta
betraktade allt detta såsom ett verk af den lede
fienden och bad i brinnande böner till Gud och
helgonen om ändring i detta anslag. Hon blef också
bönhörd, ty innan afresan från Neapel insjuknade
herr Carl och dog 1372. Drottningen lät anställa
en kunglig begrafning och sörjde mycket sin sköna
riddare, men Birgitta tackade Gud för hans nåd.

Med rekommendationsbref till konungen af Syrien från
drottning Johanna steg Birgitta med sin dotter och
son och sitt öfriga sällskap ombord i Neapel den 9
April och kommo efter tre veckors segling till staden
Famagusta på Cypern. Härifrån fortsattes resan till
det heliga landet, der Birgitta under sina vandringar
fram och åter fick med egna ögon se, hvad hon läst om
och längtat efter allt sedan sin barndom, Bethlehem,
Jerusalem, Golgata, Kristi graf och alla heliga
orter. På Kristi graf knäböjde hon med sina barn,
och sedan hon bedit, hängde hon sjelf till åminnelse
af den heliga stunden riddarsvärdet om sonen.

Redan på återvägen insjuknade Birgitta, och sedan
hon anländt till Rom i S:t Laurentii kloster, dog
hon der om hösten 1373, 70 år gammal. Sedan hon var
död, ville både fattig och rik hemta hugsvalelse
vid hennes likbår, och trängseln var så stor, att
man icke förr än på tredje dagen kunde tillreda
hennes begrafning. Efter fem veckor var liket så
förmultnadt, att benen lågo bara i kistan. Nunnorna
i klostret erhöllo högra armbenen såsom en dyrbar
relik. De öfriga benen förde Birger och Katarina
med sig hem till Sverige. Liktåget gick landvägen
till Danzig, der Katarina strängt bestraffade
korsriddarnes flärdfulla lefnad. Från Danzig fördes
liket sjövägen till Söderköping. Här ringdes i alla
klockor och orgelmusik hördes från alla kyrkor, och
mycket folk hade strömmat till att se det högtidliga
liktåget. På vägen från Söderköping till Linköping
ökades de andäktiga menniskoskarorna, i mån som tåget
framskred.

På Linköpings biskopsstol satt då biskop <i>Nils,</i> en
systerson till erkebiskop Peter och befryndad med
rikets store. Det var en lärd man och af mycket
anseende, rätt en biskop af det gamla storartade
slaget, som höfdes Linköpings biskopsstol efter de
senaste händelserna,

då en biskop nödgats fly riket och en annan blifvit på
öppen väg dödad, hvarom mera framdeles. Denne biskop
kom med hela klerkeriet i fullständig skrud sorgetåget
till mötes. Tåget gick under klockringning och sång
till domkyrkan, der predikan hölls. Fyra dagar efter
Persmessan anlände tåget till Vadstena. Här inbar
Birger sjelf sin moders lik i klosterkyrkan. Den
stränge riddaren var glad i sin själ öfver all den
ära som blifvit hans moder bevisad. »Nu vill jag
gladeligen slå mitt hufvud upp» -- säges han hafva
utropat -- »förty jag stod ofta bedröfvad för minom
herra konung Magnus med nederböjdt hufvud, när han
sade till mig: »Hvad månde vår fränka och din moder
hafva drömt om oss i natt?»

Något norr om Alvastra kloster i en leende ängd
vid Vetterns strand låg kungsgården Vadstena. Såsom
farfadern ville konung Magnus grundlägga ett kloster,
der han och hans drottning skulle få hvila sina ben
i ro efter lifvets strider. När han och drottning
Blanka derför 1346 i Lödöse uppgjorde sitt testamente,
skänkte de Vadstena med många andra gårdar till
grundval för ett kloster, »som han och hans arfvingar
skulle i Vadstena bygga och med Guds nåd alldeles
fullkomna Gudi och Jungfru Maria till heder». I
ett nytt testamente skänktes 6,000 mark penningar
till klostret i Vadstena och lemnades ön Oroust vid
Bohuslänska kusten som pant.

Man vet icke bestämdt, när det blef afgjordt att
Birgitta här skulle instifta sin kloster-orden. Men
tidigt hade hon uppenbarelse af Frälsaren, som
befalde henne upprätta en orden efter den »regel»,
som han sjelf skulle meddela henne. Hennes slägt tog
i klosterbyggnaden den ifrigaste del, och hennes son
Birger reste hem från Rom med uppdrag från sin moder
angående klosterbyggnaden. Konung Magnus skall sjelf
hafva förordnat honom till »klosterbyggningarnas
hufvudman», hvarvid Birger hade biskop <i>Thomas</i>
i Vexiö till rådgifvare och ledare. År 1370
stadfästade påfven den nya stiftelsen, och skulle
enligt densamma 60 systrar och 17 bröder i klostret
hafva sin bostad. Emedan Frälsaren sjelf gifvit
Birgitta regler för detta kloster, blef orden kallad:
<i>den helige Frälsarens eller S:t Salvators orden,</i>
men benämndes sedan vanligen <i>Birgittiner-orden.</i>

Sedan uppstodo Birgittinerkloster i alla
europeiska länder, och för alla dessa betraktades
Vadstena-kloster som moderkloster.

Fru Katarina gjorde till sitt lifs uppgift att
fullborda sin moders verk. Också tillbringade hon
hela sin tid med att inöfva nunnorna efter den lag
eller regel, som Frälsaren meddelat hennes moder, och
som hon väl kände. Men i första rummet arbetade hon
på att få sin moder erkänd som helgon. Derför begaf
hon sig åter till Italien 1375 der non förblef till
1380, men lyckades dock icke till fullo vinna sitt
mål. Efter sin återkomst till Vadstena dog hon der
1381, och först 10 år derefter gick hennes önskan
i fullbordan.

Det ansågs som den största heder för ett land,
om någon af dess män eller qvinnor lyckades vinna
helgonens ära, och det låg derför

icke blott Birgittas slägt om hjertat, att hon
skulle vinna denna ära; äfven rådet och konungen
arbetade derpå. Efter många underhandlingar och
budskickningar lyckades det också slutligen att vinna
uppfyllandet af denna sträfvan. En af kardinalerna i
Rom hade gjort ett löfte till Birgitta, att om han
med ära undkomme den anklagelse som blifvit väckt
mot honom om stämplingar mot påfvens lif, skulle
han arbeta på hennes helighetsförklaring, och då han
blef frikänd, höll han ord och skref till munkarne
i Vadstena, att nu vore tiden inne för dem att komma.

Då skickades generalkonfessorn, fader Magnus med två
munkar till Rom, dit de anlände vid jultiden 1390 --
30 afskrifter af Birgittas uppenbarelser, på det
ståtligaste prentade och inbundna, öfverlemnades
till påfven och kardinalerna -- och Lördagen den 7
Oktober 1391 bestämdes till den högtidliga dagen, då
<i>kanonisationen</i> eller <sp>helgonkröningen</sp> skulle försiggå.

Fredagen klockan 7 började högtidligheterna med
ringning i S:t Peterskyrkans stora klocka, hvari
sedan alla klockor i Rom så inom som utom staden
instämde, och fortfor detta tills klockan 10. Klockan
2 på Lördagsmorgonen började åter ringningen och
varade till solen gick upp. Då började en procession
af kardinaler, biskopar, prester och herrar, alla
med ljus i händerna och under afsjungande af heliga
psalmer. Efter messan, som påfven sjelf höll,
gick man till måltiden, och påfven lät hos fader
Magnus <sp>bjuda sig till gäst hos S:t Birgitta</sp>. Detta
var en ära, som kostade oerhörda penningesummor,
men det fick man underkasta sig. Påfven sjelf höll
likaledes på eftermiddagen aftonsång samt utdelade
aflat och syndaförlåtelse, och om aftonen brunno
30,000 lampor utom alla facklor och vaxljus till
högtidens förhärligande.

Söndagens högtidligheter började på samma sätt
som Lördagens. Sedan höll påfven den rätta messan
öfver S:t Birgitta, hvarunder kardinalen af Frankrike
offrade ett stort, rundt och väl förgyldt hvetebröd,
kardinalen af England ett dryckeskärl med bästa vin,
och de öfriga kardinalerne dyrbara vaxljus, hvilket
allt påfven mottog framför altaret. Efter predikan,
som afhandlade S:t Birgittas lefverne, gick påfven
med alla kardinalerne till den plats, der man plägade
kungöra allt, som borde för alla blifva kunnigt,
och der upptog han en stor förgyld bok, hvarutur
han började uppläsa englarnes och helgonens namn,
tills han kom till det blad, der det nordiska helgonet
skulle inskrifvas. Der skref han i allas åsyn namnet
<i>Sancta Birgitta,</i> kysste det och betygade, att så
skulle det helighållas öfver hela kristenheten.

Två år efter denna högtidliga kanonisation i Rom,
Pingstdagen den 1 Juni 1393, inbars i Vadstena
klosterkyrka af fyra biskopar i närvaro af en
ofantlig menniskomassa det silfverskrin, hvari S:t
Birgittas ben blifvit skrinlagda. Skrinet nedsattes
framför högaltaret i brödernes kor. Enligt Vadstena
klosteranteckningar hade man till denna tid

aldrig sett en sådan myckenhet folk samlad
från alla tre rikena, ej heller en sådan ståt som
vid detta tillfälle.

<b>Krig med konung Valdemar och Hansestäderna.</b>

Det listiga leendet, som spelade på konung Valdemars
läppar, när han skildes från konung Magnus i
Helsingborg i Januari 1341, visade sig ganska snart
i handling, och i sina bemödanden att undergräfva
sin mäktige granne understöddes han troget af
hansestäderna, och det af helt naturliga skäl. Ty
var någon farlig för deras handelsfriheter, och var
det någon, som kunde befria de nordiska rikena från
det handelstvång, hvari de råkat under dessa städer,
så var det konungen af Sverige och Norge, han, hvars
välde sträckte sig från Newa till Nordsjön.

Det dröjde icke så särdeles länge, förr än Valdemar
klagade, att sjöröfvare, som oroade de danska
farvattnen, fingo hafva sitt tillhåll i Kalundborg
på Seland, ett slott som då innehades af hertiginnan
Ingeborg; och utan vidare omständigheter började
han belägra Kalundborg från landsidan, medan en
hanseatisk flotta lade sig utanför åt sjösidan. Det
säges till och med att erkebiskop Peter i Lund skall
hafva skickat Valdemar 10 skepp.

Medan nu den hanseatiska flottan såsom Valdemars
bundsförvandt som bäst låg för Kalundborg, kommo
sändebud från Lybeck till konung Magnus. Sändebuden
träffade konungen, då han om våren uppehöll sig i
Stockholm, och der framförde de sitt ärende, som
egentligen icke gick ut på något annat än att klaga
öfver tullen i Norge. Konungen gaf dem ett ganska
allvarsamt svar, hvarmed de fingo draga sina färde,
medan han vid midsommarstiden gaf den nederländska
staden Campens borgare stora privilegier.

På Kalundborg försvarade sig emellertid besättningen
med mannamod, och från Fyen kom Jernhenrik
till undsättning samt anföll Valdemar med sådant
eftertryck, att han måste upphäfva belägringen. Då
slöts under den gamle grefve Johans bemedling ett
stillestånd, men härvid visade sig dock grefve Johan
så uppenbart taga Valdemars och Lybecks parti, att
grefve Henrik tog sin tillflykt till sin frände konung
Magnus och anhöll om hans hjelp. Vintern gick förbi
utan några krigsrörelser. Konung Magnus tillbragte
julen i Kalmar, och hans moder hertiginnan Ingeborg
begaf sig till Falkenberg, må hända i afsigt att
anmoda Sigvid Ribbing om hjelp, äfvensom for att
indrifva gamla fordringar från sina gods.

Om vintern i Februari 1342 drog Magnus uppåt
Östergötland och hade med rådet ett möte i Skeninge.

Hansestäderna klagade hos tyske kejsaren öfver allt
det onda de ledo från holsteinska grefvarnes sida och
erhöllo till undsättning 300 ryttare under anförande
af riddar Fredrik v. Lochen, som tillika var

Valdemars marsk. Med städerna och Valdemar förenade
sig nu äfven grefve Johan. Grefve Henrik skyndade
då att förekomma riddar Fredrik och inföll på det
Lybska området, men måste snart vika, när riddar
Fredrik ryckte in i Holstein och derifrån drog öfver
till Seland. Då anropade grefve Henrik å nyo Magnus
om hjelp, ehuru han väl knappast behöfde det, då nu
hans sak var Magnus' egen.

Konung Magnus gaf befallning att gripa Lybecks borgare
öfver allt, hvar de funnos, och belägga deras gods med
qvarstad. Lybeckarne gjorde naturligtvis detsamma med
konungens undersåtar, hvar de träffades. Men största
skadan ledo städerna, då de utestängdes från de rika
fiskerierna och marknaderna i Skåne. Svenskt krigsfolk
skickades äfven öfver till Seland, och Magnus drog
sjelf nedåt Varberg för att vara närmare tillhands. Då
fisketiden inträffade, kommo på Valdemars inbjudning
de hanseatiska köpmansskeppen till Köpenhamn, hvars
stentorn han nu var sysselsatt att belägra. Magnus
hade för 7000 mark silfver tillöst sig Köpenhamn af
en herr v. Plessen, som innehade staden i förläning
af grefve Johan, men Valdemar hade öfverlemnat
Köpenhamns stad och slott åt biskopen af Roskild såsom
pant, visande äfven derutinnan, huru föga han gjorde
afseende på andras rätt, när hans egna fördelar så
kräfde.

Här blef nu -- den 26 Juni 1342 -- en häftig strid
mellan de förenade Svenskarna och Holsteinarna å
ena sidan och de danska och tyska trupperna å den
andra, de sistnämnda anförda af riddar Fredrik och
understödda af köpmännen. Striden blef het, men lyckan
var den gången på Valdemars sida. Riddar Fredrik
vann en fullständig seger, 350 svenska krigare skola
hafva fallit, och segervinnarne skickade en mängd
fångar till Lybeck. Kriget fördes sedan mera lamt,
väl belägrade Valdemar åter Kalundborg, då Jernhenrik
anföll Lybeck och Magnus gjorde nya rustningar samt
påbjöd leding från Norge, men man kom på hösten
till ett stillestånd, som snart förbyttes till ett
fredsslut.

Till midsommartiden 1343 samlade sig sändebud från
städerna, erkebiskopen af Lund, hertig Albrekt
och sedermera äfven konung Valdemar med flera
danska prelater och herrar hos konung Magnus i
Helsingborg. Här fördes långa underhandlingar. Såsom
målande för tiden anföra vi de klagomål, konung Magnus
anförde mot städerna. »När deras män komma till Norge»
-- sade han -- »prygla de, såra och dräpa folk och fara
sedan sin väg igen utan att fråga efter att stå till
rätta eller lemna ersättning. Hvar de lägga i land,
taga de hus och byggnader, utan afseende på hvem de
tillhöra, till bränsle och fråga ingen om lof. Så
väl till Sverige söm Norge, hafva de förhindrat all
tillförsel, utom af förderfvadt öl, dåligt mjöl och
förfalskad humla, medan de deremot från Sverige,
Norge och Skåne föra både korn och annat, som är
dem till nytta. De förakta alla tyska män, som
bosatt sig i Norge, och i Sverige till och med dem,
som förut hörde till deras eget samfund, så att de
aldrig få tillträde till deras sällskap eller vänliga
sammankomster.» Och vidare klagas öfver att de mot

påfvens förbud förde vapen, kläde, salt, jern och sill
till Ryssarne och utgåfvo de konungens undersåtar,
hvilka som fångar blifvit förda till Nowgorod, för
sjöröfvare, sägande att de arbetade på att förstöra
hela det samfund af köpmän, som besökte Nowgorod
och Ryssland. Också hade Ryssarne dödat en medlidsam
köpman, som blifvit utjagad ur köpmännens samfund,
emedan han gifvit fångarna penningar till mat och
kläder.

Emellertid slöt konung Magnus den 17 Juli 1343 fred
med hansestäderna, som återfingo sina privilegier.

Äfven med Valdemar afslutades här
fredsunderhandlingarna, men den slutliga fredshandeln
afgjordes på mötet i Varberg.

I Varberg såg man om hösten 1343 en samling af furstar
och herrar, mera talrik och lysande än man på länge
sett i Norden. Konung Magnus, erkebiskopen af Upsala
jemte de flesta svenska biskoparna, en mängd abboter
och konungens svenska rådsherrar infunno sig der, och
likaså följde med konung Valdemar från Danmark flera
biskopar, abboter och en mängd verldsliga herrar.

Många bref utfärdades här, de flesta af den 18
November. Konung Valdemar erkänner sig hafva sålt hela
Skåne, hela Halland, Bleking, Lister och Hven för sig
och sina efterkommande till konung Magnus mot en summa
af 49,000 marker silfver, äfvensom att han mottagit
denna summa, nämligen 1) 34,000 mark, som Magnus
betalt till grefve Johan för Skåne, Bleking, Lister
och Hven; 2) 8,000 mark, som Valdemar sjelf fått för
södra Halland, och 3) 7,000 mark, som afqvittades
på det sätt att Magnus öfverlemnade till Valdemar
Köpenhamns slott, som Magnus fått för denna summa. Men
erkebiskopen, de andlige och alla inbyggare i dessa
landskap förklaras fria från alla förpligtelser till
danska kronan, och om Valdemar eller hans efterträdare
sökte bryta freden eller trängde öfver sundet och
ville oroa Magnus i besittningen af dessa landskap, då
skulle de närmaste tre biskoparne och tre verldslige
herrar från hvardera sidan komma tillsammans i
Helsingborg och efter anstäld undersökning döma den
danske kungen till böter af 30,000 mark silfver. Ville
han undandraga sig detta, skulle de sex eller tre
svenske biskoparne bannlysa honom.

Slutligen i ett bref af den 20 November öfverlemnar
Valdemar formligen dessa landskap och utfäster sig
att på nästa dannehof bekräfta detta samt ställa full
säkerhet derför.

Så var då, som det syntes, denna sak bragt till
ända. Nu fattades blott, att Valdemar ordentligt
lemnade alla bref med sina insegel ifrån sig, och
detta skedde också, ehuru dermed ännu dröjde någon
tid. Emellertid blef der nu fred för Magnus från den
kanten en rund tid bortåt.

Men der afhandlades ännu andra saker af högsta vigt
för Norden på detta möte i Varberg.

Redan den 15 Augusti hade konung Valdemar haft ett
möte med Norges råd i Varberg, och de norske herrarne
intyga i ett bref af

nämnda datum, »det de hört konung Magnus fritt och
otvunget besluta, hvad de förut endrägteligen vid
många tillfällen anhållit om, nämligen att han skulle
utnämna sin yngsta son, junker Håkan, till konung
öfver hela Norge. Ledd af den himmelska nåden och
till fredens bättre bevarande mellan sina söner och
sina begge riken förklarade och insatte han junker
Håkan till konung öfver Norge och skattländerna och
gaf honom Norges rike med skatter och all kunglig
heder». Från det norska presterskapet hafva vi icke
i behåll något sådant bref, icke heller från de
verldsliga store i Sverige, ehuru det är troligt att
frågan varit före redan på det ofvannämnda mötet i
Skeninge. Det svenska presterskapet åter utfärdade
nu den 18 November en skrifvelse härom.

»Junker Erik skulle på behörigt ställe väljas
till konung, men Magnus föra regeringen till
sin död. Förmyndare skulle utnämnas, om Magnus
för tidigt fölle ifrån». Den olikhet visar sig i
afseende på dessa båda bref, att Håkan efter uppnådd
myndighetsålder skulle sjelf öfvertaga regeringen i
Norge, men att i Sverige Magnus skulle föra regeringen
till sin död. Också finna vi Håkan verkligen 1355
såsom konung i Norge, medan hans äldre broder Erik då
ännu icke hvarken bar konungatitel eller hade någon
del i styrelsen.

Man säger att Magnus blifvit tvingad till denna
åtgärd, och vi hafva sett att ifrån Norrmännens
sida detta kan hafva sin riktighet. Hvad de svenska
herrarna beträffar och deras missnöje, så synes det
som om Magnus nu, då han kunde välja mellan tvänne
riken och visste att Norrmännens klagan egentligen
rörde hans långa frånvaro ur Norge, snarare skulle
hafva behållit Norge för sig med sin son Håkan såsom
efterträdare och lemnat Sverige åt Erik. Talet om det
tvång, som tyngde på konungens vilja, tyckes derför
förlora betydligt i styrka, helst som man finner
honom efter mötet i Varberg färdas fram och åter
genom landet, visserligen för att skaffa sig medel
till de dryga utbetalningarna, men visst också för
att bereda sonens val till konung.

Detta egde rum på ett möte i Upsala den 6 December
1343.

<b>Herremöte i Lödöse 1346.</b>

Det var dock icke konung Magnus Eriksson förunnadt att
i lugn och ro få sköta om sitt rike. De stora gärder
han måst utskrifva väckte missnöje, herrarnes framfart
likaså, hvarförutan äfven genom inträffad missväxt
många nödgades öfvergifva sina hemman, hvilket
allt i hög grad gjorde konungen bekymmer. Härom
öfverlade han med sina rådsherrar i Lödöse i början
af Februari 1346. På grund af dessa underhandlingar
och de beslut, som fattades, kunde konungen sedan
kungöra och högtidligt för efterverlden lofva att
icke vidare betunga allmogen utöfver sina lagliga
rättigheter utom vid tillfälle af utländskt eller
inländskt krig, eller om konungen bortgifte något
af sina barn, eller då han höll räfst och rättarting
eller af någon annan oundviklig

nödvändighet behöfde färdas genom landet. Vid
sådana tillfällen skulle biskopen med sina hofmän
och sex bönder från sitt biskopsdöme pröfva, huru
stor gärden borde blifva. Alla, som till följd af de
förra skattebördorna nödgats öfvergifva sina hemman,
skulle njuta sex års frihet från alla konungsliga
utlagor från den tid de återvände till sina hemman,
och skulle hvarken konungen eller hans efterträdare
inskränka denna frihet.

Omedelbart efter mötet begaf sig konungen till Norge,
och först derifrån utfärdade han sitt öppna bref om
dessa förordnanden. I inledningen till detta bref
säger konungen:

»Det är en konungs pligt att tänka på sina undersåtars
bästa möjliga framgång, så att de både må hafva fred
och njuta sitt obehindradt. Vi beklaga eder för de
lidanden och de bördor, I hafven undergått. Vi kunna
icke behålla dem i vårt minne utan hjertats bitterhet
och vi bedja för Guds och vår böns skull att det
måtte varda oss tillgifvet. Gud den allsmäktige vet,
att vi hvarken af äregirighet eller af fåfänga, utan
af oundvikliga behof och de svårigheter som tryckt
oss ända sedan den tid, vi blefvo tagna till konung,
hafva varit tvungna till slikt. Vi önska blott,
att I kunden känna och förstå alla de hårda plågor,
hvaraf vi varit hemsökta. Detta och annat gifva vi
Gud, som styrer allt, och hans heliga moder i våld,
ödmjukt anropande deras barmhertighet, att vi kunna
styra till deras ära och edert väl.»

Efter sin återkomst från Norge till Lödöse gjorde
konungen och drottningen der sitt testamente. Det
innehåller föga af vigt för historien, men det visar
jemte åtskilliga andra omständigheter, att konungen
detta året varit mer än vanligt nedtryckt och bekymrad
och tänkt på sin förestående död, äfven om han någon
gång på skämt sagt till den stränge och fromme herr
Birger Ulfsson: »hvad månde vår fränka, din moder,
hafva drömt om oss i natt?»

Men det var ej nog med den tunga som allmogen led
i och för sitt eget lands skuld, äfven påfven drog
oerhörda summor ur landet, synnerligast efter sitt
flyttande till den franska staden Avignon, då han
hufvudsakligen hade att bygga på de nordiska rikena,
der hans anseende ännu var oförminskadt, något som
icke var fallet med vesterländerna, Frankrike,
England och äfven Italien.

<b>Krig med Ryssland.</b>

Redan 1336 började fiendtligheter mellan Ryssarne och
svenska gränsbefolkningen i Finland, men vi veta föga
derom mera än att Ryssarne eller rättare Nowgoroderne
år 1339 skickade sändebud, som träffade konung Magnus
om hösten i Lödöse eller på Lindholmen, just som
han stod färdig att draga nedåt Skåne mot riddar
Johan Offesson. Freden slöts, heter det i de ryska
annalerna, i enlighet med gamla dokument. Rörande
Karelerna skola då de ryska sändebuden hafva sagt;
»När våra löpa till eder, så slå dem eller häng
dem,

detsamma vilja vi göra med edra, då det ej bör vara
oenighet mellan oss; de, som vi ej vilja utlemna,
äro sådana, som blifvit döpta till vår tro, men de
öfriga äro få och kunna gerna blifva hemsökta af Guds
vrede».

Under de följande 10 åren är der nu tyst på den ryska
gränsen. Men år 1348 började Magnus sjelf krig med
Ryssland. Vi veta föga om anledningen till detta krig,
något mera om sjelfva förberedelserna. Dock skola
Ryssarne hafva gjort anfall på det svenska området
redan 1346, hvarigenom Magnus insåg nödvändigheten
att gifva säkerhet ät sin landgräns, när nu den sista
fredstiden löpte till ända; också skola de kristne i
Ingermanland och Karelen hafva anropat om hjelp. Året
1347 finna vi konungen sysselsatt med tillrustningarna
till detta krig.

Från herremötet i Örebro, der den allmänna landslagen
blifvit framlagd till antagande och der presterne
framlade sin protest, begaf sig konungen öfver
Vermland till Lödöse, der han sammanträffade
med biskopen af Skara och flera herrar den 25
Maj. Omedelbart derefter företog han en af sina
otroligt snabba resor. Vi finna honom den 28 Maj i
Vexiö, hvarifrån han åter drog vesterut till Opslo
eller Tönsberg i Norge. Här utfärdades en skrifvelse
till det norra kustlandets innebyggare, att de skulle
hålla sina landtvärnsskepp fullt klara för att kunna
möta sådana anfall af Ryssarna som under det senaste
kriget. Vidare bjöd han en hvar, lekt som lärd,
att betala de skyldiga ledungsskatterna, och skulle
presterne uppläsa brefven härom vid kyrkodörrarna
eller der de ansågo det bäst. Men Norrmännen -- heter
det i de isländska annalerna -- hade föga lust att
följa honom till främmande riken och derför vände han
sig till påfven om bistånd och lofvade att kristna
folk i Ryssland, det vill säga ej blott omvända
Kareler och Ingrer från hedendomen utan äfven Ryssarna
från den grekiska till den romerskt-katolska läran,
om han fick makt dertill. Derefter samlade sig en
stor mängd norska herrar hos konungen i Lödöse, der
konungen och drottningen uppsatte sitt testamente den
15 Juli. Sedan begaf sig konungen skyndsamt österut,
var den 23 Juli i Örebro, den 26 i Hamnaskär, den 30
i Stockholm och i medlet af Augusti finna vi honom
i östra delen af Finland.

Härifrån -- säges det -- skickade han några klerker
och munkar till Nowgorod med begäran att Ryssarne
skulle skicka en prest för att samtala om läran med
en af hans prester, så att han kunde höra, hvilken
lära som var den bästa; skulle det då visa sig, att
Ryssarnes vore den bästa, ville han gå öfver till dem,
och i motsatt fall skulle de antaga hans, så framt de
ej ville att han skulle hemsöka dem med ofred. Sedan
man i Nowgorod hållit sammankomster och slagit råd
om konungens budskap, läto de svara Magnus, »att
de icke önskade tvista med honom i trossaker,
utan borde han, hvad den saken angick, vända sig
till patriarken i Konstantinopel». -- Så berätta ryska
anteckningar, men det är tydligt, att icke allt deraf
är sant, blott det att Magnus uppfordrat Ryssarna
att förena sig med den

romerskt-katolska trosformen, hvilket han gjorde för att gifva
företaget en religiös färg och derigenom försäkra
sig om sina undersåtars hjelp och påfvens bistånd.

I September var konungen åter i Sverige och begaf
sig genom Södermanland, Öster- och Vestergötland,
till Norge. I November kom han till Bohus och synes
der hafva tillbringat julen. Många af de förnämsta
norrmännen voro här samlade hos honom, och två bland
dem -- Sigurd Hafthorsson och Bjarne Erlingsson --
blefvo slagna till riddare. Frampå våren 1348 drog
nu konungen öster ut för att börja kriget.

I slutet af Maj var konungen i Stockholm. Här voro
konungen till mötes sändebud från Estland. I detta
land, som af gammalt tillhörde Danmark, hade herskat
mycken oro under de föregående åren. Folket der var
förtryckt och suckade under bördan af herrarnes -- då
de andliga riddarnes -- hårda ok, så att med skäl kunde
sägas om detta land, att det var »adelns himmelrike,
presternes paradis, utländingarnes guldgrufva och
de förtryckta böndernes helvete».

I sin förtviflan reste sig bönderne 1343 och stormade
mot Rewal samt skickade bud om hjelp till biskopen i
Åbo och höfdingen på Viborgs slott, lofvande tillika
att öfverlemna staden åt Svenskarna. Men samtidigt
kommo tvänne herrar och en förnäm rådsherre från
Rewal till konung Magnus och ingingo med honom ett
fördrag om förbindelse och gemenskap mellan Estland
och Rewal samt Finland och Viborgs slott, och härunder
ledo bönderne ett afgörande nederlag.

Kort efteråt sålde konung Valdemar Estland till
tyska ordensmästaren för 19,000 mark lödigt silfver,
och det var i följd af estländska adelns missnöje
med denna handel, som den nu 1348 skickade sändebud
till konung Magnus. De förevisade konung Christofers
bref, enligt hvilket Estland aldrig skulle skiljas
från Danmark och erhöllo intyg derpå af konung
Magnus. Om för öfrigt konungen underhandlade med
sändebuden rörande kriget, omtala icke häfderna,
ehuru det är mycket troligt. Må hända har talet
om de tyska trupperna, som konungen under detta
krig begagnade, endast sin upprinnelse ur de tyska
riddarnes deltagande på sin sida i detta krig.

Också rimkrönikans påstående om att de utländska
trupperna begagnades emot fru Birgittas varning och
råd är föga annat än dikt, då i hennes »uppenbarelser»
intet ord om dessa varningar förekommer. Innehållet
af hennes råd var i korthet detta: »Konungen skall
vara modig, hafva frivilliga och tappra krigare, bör,
innan han företager kriget, genomresa sitt rike och
tillse att lag och rätt efterlefvas; han skall hafva
två fanor, den ena framställande Kristi lidande, den
andra rättfärdighetens svärd, föra dygdiga klerker och
munkar af olika ordnar med sig, men icke för många
krigare eller lita för mycket på sin egen kraft;
han skall tillbjuda de otrogna fred, tro och frihet,
och om de förakta hans anbud skrida till straff
och utrotande.» Det

är mer än troligt att konungen, såsom ett barn af
sin tid och som så många andra rådfrågat sin heliga
fränka, men hvad hon för öfrigt sagt har dels icke
kommit till vår kunskap, dels har det af konungens
motståndare kommit helt och hållet förvridet till
oss.

En vigtig sak förestod ännu att ordna, innan konungen
drog bort i kriget, det var om styrelsen under hans
frånvaro. Redan förut, då konungen ämnade sig till
Norge, hade han i December 1344 utnämnt sin rådsherre
<i>Johan Christinesson</i> till sin allmänna eller <i>högsta
embetsmän</i> (officialis generalis). Detta var på det
hela en nyhet för våra förhållanden, der redan drotset
var konungens högste embetsmän. Det blef också utan
något väsentligt inflytande på våra statsrättsliga
förhållanden och var af tillfällig natur.

Nu ville konungen före sin afresa förordna sin frände
Uplandslagmannen Israel Birgersson till detta embete,
men, ehuru konungen på det lifligaste bad honom
derom, afböjde herr Israel denna ära. »Han ville» --
sade han -- »hellre gå mot hedningarna och dö för den
sanna tron.» Men herr Israels syster, fru Birgitta,
understödde konungen i denna sak. »Guds moder» --
sade hon till sin broder -- »skall nog på ett annat
sätt föra dig till sig.» Med sitt tal lyckades hon
också öfvertala honom att emottaga det höga embetet.

Strax efter Pingst den 8 Juni 1348 afseglade konungen
med hären. När han hade kommit till Björkö, just
vid inseglingen till Viborg, kommo sändebud från
Nowgorod emot honom för att underhandla. Magnus
fordrade, att alla Ryssar skulle gå öfver till
hans tro. Härtill svarade sändebuden naturligtvis
nej, hvarpå underhandlingarna afbrötos. Sändebuden
skyndade tillbaka till Nöteborg, och Magnus seglade
dit med hela sin flotta samt började belägringen af
borgen. Det var midsommarsdagen 1348.

Vid underrättelsen härom sändes hjelptrupper
från Nowgorod, och dessa vunno en seger öfver
konungens folk, men måste draga sig tillbaka, emedan
Tyskarne i Estland samtidigt gjorde ett tåg mot
Pleskow. Äfven till storfursten <i>Simeon</i> i Ryssland
sände de belägrade bud om hjelp: Storfursten lofvade
att komma, men uteblef, hvarigenom det lyckades Magnus
att efter sex veckors belägring intaga borgen den 6
Augusti. Besättningen fick fritt aftåg, men någre af
de förnämste bojarerne blefvo qvar som gislan. Tillika
underkastade han sig en del af landet och förmådde
dels med godo, dels med våld infödingarne att låta
döpa sig.

Sedan han derefter inlagt en besättning på Nöteborg,
väl försedd med lifsmedel och krigsförnödenheter,
seglade han hemåt igen. Knappt var han dock borta,
förr än Nowgoroderne kommo och lade sig framför
borgen, som de började belägra. Härmed fortsatte
de utan uppehåll hela hösten till inpå följande
året, då de i Februari efter en blodig stormning
intogo fästet. Besättningen nedhöggs, endast några
få skonades, för att begagnas till utvexling af den
gisslan, som konung Magnus fört med sig. Härpå följde
de gräsligaste ömänskligheter mot

de stackars Karelare och Ingrare, som Magnus tvungit
taga dopet. De upphängdes i träden, eller blefvo
sönderslitna af vilda hundar eller pinades till döds
på något annat sätt.

Anfallet mot Pleskow blef äfven lyckligt
tillbakaslaget och Ryssarne gjorde ett härjningståg
norrifrån ända till Halogaland i Norge.

Konungen, som i November var återkommen till
Sverige och synes hafva tillbragt julen i
Upland, begaf sig derefter till Norge, och här
träffade honom tidenderna om Nöteborgs fall
och Ryssarnes grymheter. Men konungen härmades
i sitt sinne och brann af begär att hämnas.

Han har mycket blifvit klandrad för sitt återtåg,
äfven af fru Birgitta; dock är det troligt att
skulden derför låg mindre hos honom än hos herrarna,
som följde honom på tåget. »Detta skedde genom
djefvulens ingifvelser hos konungens omgifning»
-- säger Birgitta sjelf i sina uppenbarelser. Från
Norge begaf sig konungen nedåt Skåne, der han
hade en sammankomst med den listige Valdemar,
och drog derefter i Maj uppåt Stockholm för att
göra förberedelser till ett hämdetåg mot Ryssarna.

Men då inträffade något, som drog ett streck öfver
både konungens och många andras beräkningar och
planer. Det var <i>digerdöden.</i>

Konungen kom om hösten 1349 till Lödöse,
då underrättelsen om den förfärliga
pestens ankomst mötte honom. Han vände då
i November månad om till det östra Sverige.

Denna pest, digerdöden, som den kallades hos oss
-- Fransmännen kallade den <i>den blå döden,</i> Tyskar,
Danskar, Engelsmän <i>den svarta döden,</i> Norrmännen
<i>mannadöden</i> -- var den förskräckligaste som någonsin
öfvergått menniskoslägtet. Den ansågs hafva under
ett tiotal af år varit förebådad genom de mest
ovanliga naturföreteelser, häntydande på någon stor
hvälfning i jordklotets inre. Sedan den från östra
Asien öfvergått denna verldsdel och kommit till
trakterna af Svarta hafvet, kom den derifrån med
handelsfartyg till de vesteuropeiska hamnarna och,
utbredde sig under mer eller mindre olika symptom
öfver hela Europa. Hufvudsakligen gick den öfver vår
verldsdel i en kretsgång med solen, men utgrenade
sig derunder i otaliga sidoströmmar.

År 1347 hade den kommit till södra Frankrike och
utbredde sig derifrån öfver Spanien och Italien. Från
Frankrike kom den om sommaren 1348 till England och
utbredde sig mot slutet af samma år till mellersta
Tyskland, der den rasade under året 1349 och hvarifrån
den vidare trängde fram öfver Polen. Ifrån England
kom den till Danmark med ett skepp, hvars besättning
var död, och som strandade vid Wendsyssel. Här mötte
den en annan pestström från Holstein, och spridde
sig öfver öarna, der den åter mötte en förgrening
från Skåne. Man kan döma om dess förfärliga framfart,
då den ensamt i Florens bortryckte 96,000 menniskor,
i London 100,000, och att i allmänhet 2/3 eller 3/4
af befolkningen försvann, I Avignon i södra Frankrike,

der påfven denna tid residerade, voro de döda så
många, att påfven måste, inviga Rhone-floden för att
deruti nedkasta liken.

Äfven till den kalla Norden hittade denna förfärliga
pest vägen. Den kom hit från England. Huru den hitkom
beskrifva de isländska annalerna på följande sätt:
»Der kom seglande från England ett skepp, hvarpå var
mycket folk, och det lade till vid Bergen. Man hade
blott lossat litet af laddningen, då allt folket på
skeppet dog, och så snart godset kom upp i staden, dog
strax stadsfolket. Och derpå for smittan öfver hela
Norge. Manfallet i Bergen var så stort, att på en dag
kommo 80 lik, hvaribland 14 prester och 6 diakoner,
endast till en af kyrkorna. Englandskoggen sjelf sjönk
med alla liken och så godt som hela laddningen, utan
att blifva lossad, och flera fartyg sjönko med all
sin laddning eller drefvo omkring vidt och bredt. Den
samma sot for öfver Hjaltland, Orknöarna, Söderöarna
och Färöarna; dess beskaffenhet var sådan, att man ett
helt eller halft dygn kände ett hårdt styng, hvarpå
följde blodspottning, och så uppgaf man anden».

Enligt andra beskrifningar började sjukdomen med
en invärtes brännande hetta, hvarpå följde häftig
feber med styng och blodspottning af en stinkande
lukt, bölder i axelhålorna och knävecken samt stora
och små svarta fläckar öfver hela kroppen. Vanligen
följde döden inom tredje dygnet, öfverlefde man det
femte eller sjunde, kunde man hafva förhoppning
om att hemta sig. Dock inträffade detta med högst
få. Pesten var i högsta grad smittsam. Det ringaste
vidrörande af ting som tillhört en af sjukdomen
angripen eller det minsta närmande till en sådan
meddelade genast smittämnet. Vi kunna föreställa oss
de arma menniskornas förskräckelse, och vi få icke
undra på, om man betraktade den förfärliga sjukdomen
såsom en straffande Guds hemsökelse för menniskornas
synder. Någon mensklig hjelp fans icke, Gud allena
var frälsermannen.

Det var gifvet, att största manfallet skulle blifva
inom de fattigare klasserna, de som icke egde så
många medel som de rikare att genom sunda bostäder och
andra medel bevara sig för smittan. Till dessa hörde
naturligtvis de halftannat årtionde förut frigifne
trälarne. Bland presterna var dödligheten högeligen
stor, både inom Norge och Sverige. Det länder dem
till ära; det visar, att de icke skonade sig under
dessa Guds vredes dagar, utan med mod och förtröstan
till Gud fullgjorde sin pligt att besöka de fattiga,
trösta dem och hjelpa dem med den enda hjelp, som
stod dem till buds. I Vestergötland ensamt skola
466 prester hafva bortryckts, och i Norge måste man
taga 18-åriga ynglingar till prester, för att ej all
gudstjenst skulle upphöra.

De stora slägterna blefvo -- åtminstone hos oss,
mindre i Norge<footnote>
I Norge dogo bland andra herr Ivar Agmundsson,
Gunnar Hviit och Ulf Saxesson.</footnote>
-- temligen förskonta. Man ser det
deraf, att inga testamenten i ansenligare mängd än
vanligt gjordes till kyrkor och kloster, något som
ofelbart skulle inträffat, om sjukdomen stigit inom
deras borgar och

slott. Men gårdarne sjönko i värde genom brist
på arbetare, de föllo under halfva värdet, och man
finner i många salu- och bytesbref utsatt huru mycket
egendomen gaf i afgäld »innan plågan kom». Det påstås
att 2/3-delar af hela Sveriges befolkning dött bort
under detta år. I Vermlands bergslag återstodo endast
en dräng, två pigor och en hustru. I Upland var ej
mer än 1/6 af befolkningen qvar.

Inom Sverige utbredde sig icke sjukdomen med ens
öfver hela landet. Den synes äfven här hafva gått
en kretsgång, men söderut öfver Halland nedåt Skåne
och sedan utefter östra kusten. Det var då som
Knut Porses söner, junker Håkan och junker Knut,
dogo. Sedan rasade farsoten i vårt länd under året
1350. Till Gotland kom den från Östersjöstäderna.

Konungen vände om, som vi nämnde, från Lödöse och
reste, som det synes, undan den förfärliga fienden
uppåt norra Sverige till Jemtland, der han vistades
tills efter påsken den 28 Mars. Han ville fara till
S:t Olof, hette det, således i en slags pilgrimsfärd,
och helt visst tog han med sig sin drottning och sina
barn. Ifrån Jemtland begaf han sig till Trondhjem,
sedan sjukdomen der börjat aftaga, och derifrån till
Bergen, der han befann sig de första dagarna af Juni.

Kring Mälaren och i Stockholmstrakten visade sig
icke sjukdomen förr än fram uti September. Först det
följande året 1351 kom den stora döden till Finland,
hvarifrån den, äfvensom från Nowgorod och Pleskow,
utbredde sig öfver det inre Ryssland, tills den
slutligen upphörde i trakten af Svarta hafvet.

Vandrarens öga har ofta i våra stora skogar med
förvåning stannat vid märken efter diken och ödelagda
åkrar samt efter hustomter. Otvifvelaktigt hafva
der en gång i urminnes tider lyckliga menniskor
bott. Här har deras boskap betat, der har bonden med
sina söner och drängar plöjt i åkern, och der vid
den sprakande brasan å spiselhällen hafva de setat
mången vinterqväll och fröjdat sig åt minnen från
fordomtima. Men nu sjunger vinden genom den timmer
höga skogen glömskans sång öfver hvad som varit,
åkrarna bära inga skördar mer och ängarna betas ej
mera af jufverstinn boskap.

Mångfaldiga sägner om sådana djupt in i skogarna
belägna ödelagda hemman hafva fortplantats bland
folket. Vi vilja här uppteckna ett par om tvänne
kyrkor, som äfvenledes blifvit bortglömda och
kringvuxna af skog sedan den stora förödelsens tid.

Sjön Unden, som skiljer norra och södra Tiveden från
hvarandra, omfattar i söder en halfö, på hvars strand
ligga tvänne gårdar, Gullbordet och Skagen. Här i
trakten ser man öfver allt spår efter urgammal bygd,
fast der nu växer timmerhög furuskog. Här skola då
hafva legat ej mindre än sju hela gårdar, men nu
utgör hela trakten -- Skaganäs kallad -- ej fyllest
två hemman. Många, ja, mer än hundrade år efter den
stora döden bröts här bygd å nyo af Finnar<footnote>
<i>Finnerödja</i> bär ännu namn deraf.</footnote>, och
då hände sig

en gång, att en Finne var sysselsatt med arbete
djupt in i tjocka skogen, och då han dervid fälde
några tallar som växt tillsammans i ett snår,
fick han; under dem se en kyrka. Det var gamla
Skagens kapell, som skall hafva blifvit bygdt i
kristendomens första tider. Kapellets väggar bestodo
af uppresta sammanfogade furuplankor, hvilkas ändar
hvilade och voro bundna ofvan och nedan i urgröpta
stockar. I taket skall hafva setat en väl arbetad
löja af silfver. Ända till våra dagar qvarstod detta
lilla kapell som ett minne från gångna tider, men år
1825 nedrefs det för den vidskepelses skull, som med
detsamma och vid den nära intill belägna offerkällan
bedrefs.

Så berättas det äfven, att i Vermland i Elfdals härad
en jägare en gång dragit ut på jagt och derunder
afskjutit sin pil på en tjäder. Pilen träffade ej,
men föll ned på en hög kulle. Jägaren skyndade att
tillvarataga sin pil, men fann då, att kullen bestod
af ett hus, hvaröfver under tidernas lopp vindfällen
fallit och mossa vuxit. Han arbetade sig igenom denna
yttre omhägnad och märkte då, att det var en kyrka,
som stod der alldeles sådan, som när menniskor sista
gången gingo derifrån, innan digerdöden kom. Kyrkan
var bygd i åttkant af groft timmer; den upptogs till
gudstjenst och kallas nu Ekeshärad.

I medlet af Juni 1350 lemnade konungen Bergen och
begaf sig sjöledes till Konghäll, hvarifrån han öfver
Lödöse fortsatte färden till Stockholm, der han var
i början af Augusti. Nu företog han sig med allvar
det genom pesten afbrutna ryska kriget.

Han skickade bud med bref till påfven med anhållan om
hjelp af tionden, emedan den stora förlusten af folk
under pesten gjorde det omöjligt för honom att med
egna krafter föra kriget, hvarjemte han båd påfven
att låta predika korset mot Ryssarna, den rätta
trons fiender, äfvensom att han skulle befalla de
tyska riddarne att bistå honom. Emellertid hade en
påflig nuntie <i>Johan Guilaberti</i> kommit till Sverige
för att insamla tionden härifrån, och hos denne
anhöll konungen om och erhöll verkligen ett lån. Men
sådana skall han äfven hafva erhållit från andra håll,
synnerligen af grefve Henrik.

Både danska och tyska trupper värfvades och grefve
Henrik sjelf skall hafva varit med. Bland förnämliga
Svenskar och Norrmän, som följde konungen, voro herr
Israel Birgersson och herr Bjarne Erlingsson. Någon
generalembetsman utnämndes icke nu för de löpande
regeringsärendena, utan uppdrog konungen dessa åt
herr Nils Thuresson, som då var riksdrots.

Konungen, som om hösten 1350 afseglade med flottan,
ämnade sig raka vägen till Nöteborg, men som han vid
inloppet till Neva-floden fick veta, att en rysk här
låg der, mot hvilken föga var att uträtta, vände han
sig söder ut till den östliga delen af Ingermanland
och lade in i den lilla Luga-floden, som strax öster
om Narva-floden utfaller i Finska viken. Här intog
han och besatte Koporje och Jama med flera borgar,
och många fångar gjordes. Svenskarne rådde honom --
säges det -- att låta döda dessa fångar, men Tyskarne
menade, att

han borde låta dem med ed förbinda sig att antaga den
rätta tron och äfven förmå sina landsmän dertill,
och att han sedan skulle frigifva dem mot en hög
lösepenning. Magnus följde detta råd. Ryssarne gingo
eden, rakades och blefvo döpta, hvarpå de fingo draga
bort.

Emellertid låg konungen qvar i Koporje, väntande
på de frigifne Ryssarnes återkomst med alla dem,
som de under tiden vunnit för den nya tron. Och
de kommo också, men på ett helt annat sätt än som
konungen väntat. De kommo nemligen med en väldig
här, som besatte Lugamynningen, så att konungen
blef instängd med allt sitt folk. De kunde endast
rädda sig genom att gräfva en kanal till en sjö i
närheten af Lugamynningen, hvarifrån de utkommo i
Finska viken. Här träffades flottan af en häftig
storm, hvarvid många skepp och mycket folk gingo
förlorade. Många, och bland dem grefve Henrik, seglade
derefter hem, men konungen qvarblef i Estland, der
vi ännu i December finna honom i Reval, och följande
året i Februari i Riga, hvilken stad han tog i sitt
beskydd.

Här i Riga blef herr Israel Birgersson sjuk. När
han kände sin död nalkas, skall han hafva gått upp
i katedralkyrkan och satt sin ring på handen af den
heliga jungfruns bild samt anbefalt sig i hennes
barmhertighet, hvarefter han med glädje gick döden
till mötes och blef sedan begrafven förmodligen i samma
kyrka. Konungen drog ifrån Riga åter uppåt Estland,
der han i April månad befann sig i Hapsal.

Men snart kommo underrättelser från Finland, att
Nowgoroderne gjorde ett förhärjande tåg mot
Viborg, hvars besättning vid ett utfall blifvit
slagen. Magnus begaf sig derför öfver till
Finland, men då han ännu var okunnig om att påfven
ville bevilja hans begäran om penningehjelp och
på det kraftigaste uppmanat de tyska riddarne
att bistå honom, misströstade han om att
kunna uträtta något mera, slöt -- som det synes
-- ett stillestånd med Ryssarna och begaf sig
derpå åter hem. Pingstdagen den 5 Juni 1351 var han i
Stockholm. Ingen ära och ringa framgång, men dryga
skulder var sålunda hvad konung Magnus skördade
af sina ryska krig.

Svårare strider väntade honom dock i Sverige.

<b>Magnus och Erik, 1355--1359.</b>

De följande fyra åren efter det ryska kriget förgingo
under ständiga möten, än med Valdemar, än
med grefvarna af Holstein, än med hertigen af
Meklenburg och de mäktiga hansestäderna, som
aldrig rätt blefvo Magnus Erikssons vänner, och
allt mer och mer insnärjdes Magnus i ett nät
af svårigheter och bekymmer, ytterligare ökadt
genom ett tilltagande missnöje bland de store i
Sverige. Farligast af alla, emedan de öfverträffade
sina samtida i listiga planer och anläggningar,
voro den danske konungen och konungens egen svåger,
hertig Albrekt af

Meklenburg. Den förre gjorde till och med en resa ända
upp till Örebro midt i vintern 1352, för att visa
sin vänskap och för att insöfva Magnus i säkerhet,
och den senare afslutade med sin svåger i Bohus om
hösten 1354 ett slags familjefördrag, enligt hvilket
hertigen och hans arfvingar skulle vara konungens
och hans arfvingars trogna vasaller och trogna
tjenare. Men vi hafva redan sett, huru mycket äfven
edsvurna fördrag gälde på dessa tider; de voro i det
afseendet ingalunda bättre än våra!

Svårast af allt var dock den skuld, hvari konungen
genom sina krigståg kommit till påfven. Ännu medan
han var i Estland sammankallade drottningen ett möte
till Jönköping i Mars 1351, der äfven det påfliga
sändebudet Johan Guilaberti var närvarande. Här
i Minoriter-brödernes klostersal öfverlemnade då
det påfliga sändebudet allt hvad som inflöt af de
penningar, hvilka de förenade rikena skulle utbetala
till påfven, åt konung Magnus såsom lån. Drottningen
lemnade som säkerhet sin hemgift, och alla de
närvarande sina egendomar. Konungen bekräftade efter
sin återkomst denna skuldförbindelse på ett möte i
Kalmar, ställande sina riken och all sin egendom som
säkerhet. Hela den summa konungen nu så småningom
uppbar, allt eftersom den från de särskilda stiften
utgjordes, uppgick till något öfver 22,000 mark,
nämligen 12,000 mark från Sverige och 10,028 mark
från Norge. Penningebekymren tröto således icke, och
dessa tyngde må hända mera än de förra. Penningenöden
tryckte konungen så hårdt, att han till och med måste
pantsätta sina kronor i Lybeck. Dessa fick en Heine
Syve i uppdrag att igenlösa och återföra till Sverige,
enligt konungens bref från Marstrand i Juli 1352. Af
den dryga skulden till påfven blef blott en ringa
del betald, och skuldförbindelserna ligga ännu i dag
oinfriade i det påfliga arkivet<footnote>
Enligt den norske historieskrifvaren, professor <i>Munch.</i></footnote>.

Till allt detta sällade sig nu striden med sonen,
Erik. Det är nemligen icke ett godt förhållande
mellan fader och son, som lemnat öfverskriften till
denna del af Magnus Erikssons historia, det är tvärtom
ett fiendtligt, som utbröt i öppen strid -- en händelse
som -- om vi undantaga ynglingaätten -- står utan sin
like i vår historia både före och efter denna tid.

Till en del föranleddes denna strid genom den ynnest
konung Magnus visade en hittills så godt som alldeles
obekant man <i>Bengt Algotsson.</i> Man känner föga om
denne mans tidigare lif, knappast till hvilken ätt
han hörde. Sannolikt var han dock en son af Algot
Brynjulfsson, som på mödernet ledde sin härkomst
från konung Valdemar II i Danmark.

Lika litet vet man, när eller huru Bengt Algotsson
lyckades vinna sitt stora gunstlingsskap hos
konungen. Några historieskrifvare hafva framkastat den
gissningen, att han haft någon otillåten älskogshandel
med drottningen, och att han egentligen hade henne
att tacka för sin upphöjelse. Men häremot strida
samtidens intyg. Icke en gång den stränga fru

Birgitta, som dock talar om drottningens
»verldsliga seder», vet något att invända emot hennes
äktenskapliga trohet, utan tadlar snarare både henne
och konungen, emedan de beslutat lefva tillsammans
som syster och bror, sedan de fått tvänne söner.

Emellertid är det obestridligt, att konungen visade
denne man en alldeles ovanlig gunst, äfvensom
att han med ens dyker upp i historien. Ungefär
vid denna tid, då konungens yngre son Håkan såsom
myndig konung tillträdde regeringen i Norge, blef
Bengt Algotsson upphöjd till hertig i Finland och
i norra och södra Halland<footnote>
Andra säga att denna upphöjelse timat 1353.</footnote>.
En så stor ära kunde
icke annat än väcka afund och harm hos de rika
och mäktiga svenska slägterna, och hatet vände
sig ej blott mot hertig Bengt utan emot konungen
sjelf. Såsom orsak till detta de stora slägternas
hat till Bengt har man angifvit den omständigheten,
att Bengt skilde sig från sin andra fru <i>Ingeborg,</i> en
dotter af Ulf Ambjörnsson (Sparre); men det kan icke
med historisk visshet sägas, om han verkligen varit
gift med denna Ingeborg. Dock är det å andra sidan
visst, att Sparreslägten företrädesvis nämnes såsom
fiendtlig mot Bengt Algotsson. Carl Ulfsson till Tofta
var den nämnda Ingeborgs bror, och hennes morbror var
den mäktige <i>Erengisle Sunesson,</i> Orknöingajarlen,
och båda dessa utmärkte sig i förföljelsen mot den
nyutnämnde hertigen.

En annan för denna tid märkelig man var <i>Orm
Östensson.</i> Han utnämndes till konung Håkans
i Norge drots 1350, men man känner för öfrigt
föga om hans slägtförhållanden. Han synes hafva
varit befryndad med svenska ätter, må hända genom
sitt gifte, äfvensom han haft gods i Sverige. En
uppkomling, liksom Bengt Algotsson påstås vara, synes
han hafva stått i godt förhållande till denne. Bådas
maktperiod blef ungefär lika lång.

Hvilka nu än orsakerna må hafva varit till det
stora missnöjet med Bengt, i någon mån gaf han
visst anledning dertill sjelf, och sparade säkert
icke hvarken på höga ord eller låter, när det gälde
någon af hans ättstore motståndare, liksom han visst
också genom mången egenmäktig handling gaf fart åt
det onda talet om sig, ehuru det äfven å en annan
sida är klart, att, då man talade ondt om kungen,
måste man äfven tala ondt om hans gunstling. Så
indrog han den kort förut döde erkebiskop Peters i
Lund efterlemnade gods, medan dennes efterträdare var
frånvarande i Avignon för att utverka åt sig påfvens
bekräftelse af valet. Saken kan visserligen förklaras
såsom berättigad, betraktades visst också så till
och med af Johan Guilaberti, när enligt brefvet i
Jönköping 1351 erkebiskop Peter var en bland dem som
stälde sina gods och erkebiskopsstolens inkomster
såsom säkerhet för lånet, men det väckte dock mycken
förbittring och naturligtvis i första rummet hos
efterträdaren erkebiskop Jakob, som också slöt sig
till Bengts fiender.

Likaså klagade de tyska städerna öfver hertig Bengt
och besvärade sig hos konung Magnus.

Vi känna föga om orsakerna till och förloppet af de
händelser som nu timade. Men om hösten år 1356 mottog
konung Magnus underrätteisen om att hans son genom
sitt öppna bref sammankallade folk till uppenbart
krig mot hans gunstling Bengt Algotsson.

Erik hade någon tid förut -- på sommaren 1356 --
firat sitt bröllop med <i>Beatrix</i> af <sp>Brandenburg,</sp> en
systerdotter af konung Valdemar, men förhållandet
var redan då mycket spändt mellan fader och son,
och det förlikningsförsök, som gjordes i Lödöse
vid midsommartiden af Erengisle jarl, hvilken der
uppträdde å Eriks vägnar, aflopp fruktlöst.

Vi kunna lätt finna, hvilka känslor skulle uppstå inom
den unge konungasonens bröst, när han såg sin faders
allsmäktige gunstling öfverhopas med länder och ära
och makt, när han såg sin broder såsom erkänd konung
mottaga en konungs ärebetygelser af alla, medan han
sjelf, den äldre brodern, egde hvarken land eller borg
att råda öfver, eller bar något annat namn än »junker
Erik», konungens son. Vi kunna äfven föreställa oss,
huru lätt det skulle vara för de store herrarna, som
äfven å sin sida voro missnöjda med konungen, att
för sina planer bearbeta ynglingens sinnesstämning
och liksom skjuta honom framför sig i striden mot
konungen. Men det var äfven en annan, en mäktigare
och farligare fiende, som med skarp blick följde
hvarje steg, hvarje tilldragelse af vigt inom Sverige,
och som med glädje skulle se missämjan frodas mellan
fader och son. Det var Valdemar i Danmark, och helt
visst lät han intet tillfälle gå sig ut händerna att
underblåsa oenigheten.

I Stockholm, dit Magnus begifvit sig från Lödöse,
fick han underrättelse om, att Erik begifvit sig till
Valdemar i Danmark. Denne tog vänligt emot sin frände
och visade honom all möjlig ära. Huru Valdemar vid
detta tillfälle stälde sitt listiga tal, vet man icke,
men det är visst, att han ganska kraftigt uppmuntrade
sonen att fara fort i sitt förehafvande, medan han
gaf sig utseende af att vara faderns bästa vän,
den som mest af alla och i allt sökte verka till
hans bästa. Äfven den förslagne hertig Albrekt i
Meklenburg var här framme och understödde sin frände
med råd och dåd.

Det var efter återkomsten från konung Valdemar, som
Erik på Kalmar slott den 18 Oktober 1356 utfärdade
sitt ofvannämnda bref till rikets menighet. »Vi
Erik med Guds nåde, Svea och Göta konung och herre
öfver Skåneland» -- så började han detta bref -- »klaga
för Gud, biskopar och klerker, riddare och svenner,
köpstadsmän och all Sveriges allmoge, att
vi och kronan i Sverige, till hvilken vi äre af
eder nåd valde och efter all riksens gamla rätt med
samtycke af alla Sveriges män till konung dömde,
lidit storligen skada, ity att kronan är söndrad och
hafver mist de hus och land, som Gudi måtte mycken
heder af göras . . . hvilka land med hus och allmoge
Bengt Algotsson

hafver emot all riksens rätt och sedvänja». Mot denne
Bengt bjuder han nu som konung »rikets allmoge att
vid förlust af lif och gods samfäldt stå honom bi»,
förklarande genom detta sitt bref öppen fejd mot honom
och alla hans hjelpare, ehvar de än månde träffas.

Brefvet är, som vi se, hvad ordalydelsen beträffar,
riktadt mot hertig Bengt, men dess andemening åsyftade
lika mycket och hufvudsakligen konungen, betraktades
så äfven af samtiden.

Så kom hertig Albrekt med en tysk här öfver till
Skåne och med honom var grefve Johan den mildes son,
grefve Adolf af Holstein. Erik med Erengisle jarl
och många andra af de missnöjda herrarna förenade
sig med utländingarna och drogo till Halland samt
började belägra Varberg, hertig Bengts hufvudborg.

Konung Magnus drog med en norsk här nedåt elfven,
för att komma sin gunstling till hjelp, och med honom
voro många norska herrar, bland hvilka Jon Hafthorsson
och Orm Östensson. Men innan Magnus hann fram, var
Varberg i Eriks våld och hertig Bengt fördrifven.

Det är allt hvad vi veta om kriget mellan fader och
son.

Eriks första handling innebar liksom ett öppet hån
mot den vackra färg han sökte gifva sitt företag,
när han skref till Sveriges folk, att han ville bota
den skada riket lidit genom konungen hans fader och
Bengt Algotsson. Han utfärdade nemligen i lägret vid
Varberg den 27 December 1356 tvänne bref. Genom det
ena gaf han åt hertig Albrekt -- till belöning för de
tjenster denne gjort honom »att återställa kronans
makt» och i förhoppning om hans ytterligare biträde
-- Skanörs och Falsterbo slott samt Fullsocken att
besitta på 12 år med all konungslig rätt, endast med
undantag af en skatt som erlades för hvarje eldstad
och som derföre kallades <i>grufvegäld.</i>

Genom det andra brefvet gaf konung Erik, som talat
så ståtliga ord om att riket skulle vara helt och
ostyckadt, åt hertig Albrekts båda söner <i>Henrik</i> och
<i>Albrekt</i> södra Halland jemte Bjäre och norra Åsbo härad
i Skåne till <i>ärftligt län under Sveriges krona.</i> Detta
var något helt och hållet nytt, och flera af Eriks
egna medhållare synas hafva dragit sig tillbaka
derför, åtminstone om man får döma af den svårighet
Erik hade att få deras sigill under brefvet. Ännu
den 24 Maj 1357 var detta icke gjordt, och han måste
afgifva en särskild förbindelse, att dokumentet,
försedt med de rätta sigillen, skulle aflemnas före
den 6 Oktober det året i Skanör. Brefvet är helt och
hållet uppsatt i feodalistisk anda, och vi veta,
huru främmande för våra förhållanden alla sådana
förläningar voro.

Så gick emellertid året 1356 till ända. Konung Magnus
tillbringade julen i Lödöse och derifrån måste han
börja underhandla med sin upproriske son. Den 14
Januari slöts ett stillestånd dem emellan, och hertig
Albrekt och grefve Adolf fingo i uppdrag att såsom
skiljedomare bilägga alla tvistigheter. Härmed slutade
dock icke fiendtligheterna helt och hållet. Enskilda
strider förekommo och fångar gjordes

å ömse sidor. Konung Erik och hertig Albrekt foro
fram i det östra Sverige såsom landets verkliga
beherskare. I Skeninge var hertigen den 15 April
och gaf åt klostret i denna stad på hertiginnan
Eufemias vägnar en del gods i Halland, som han
hade att fordra efter sina halfbroder, hvilka dogo
i den stora döden.

I minoriterbrödernes klostersal i Jönköping -- det
var den 28 April -- sammanträffade fader och son med
hvarandra, omgifna af riksens herrar och män och
i närvaro af den meklenburgska hertigen och grefve
Adolf, hvilka skulle döma i tvisten mellan dem.

Den här afkunnade förlikningsdomen i icke mindre
än 21 punkter innehöll hufvudsakligen följande:
»Konung Magnus skulle aldrig i sina länder, på
sina slott eller borgar mottaga eller underhålla
Bengt Algotsson eller hans bror Knut eller någon
annan af hans män. Sveriges rike delades mellan
Magnus och hans son, så att den senare fick
Skåne med Hven, Bleking, Lister, södra Halland,
Östergötland, Småland (med undantag af Finheden),
Visingsö och alla österländerna, nämligen Finland
eller Åbo biskopsdöme med slott, fästen och allt
tillhörände. Konung Magnus fick behålla Stockholm
med underlydande, hela den delen af Svithiod som
kallades »ofvanskogs», Gestrikland, Helsingland,
Gotland, Öland, Vestergötland, Dalsland, Vermland,
norra Halland och Finheden i Småland. Ingendera af
konungarne skulle efter denna dag pantsätta eller
afhända riket något slott utan rådets vetskap. Den ene
skulle icke få inblanda sig i den andres styrelse;
dock skulle sådana saker mellan Eriks undersåtar,
som icke kunde afgöras af honom och hans råd,
hänskjutas till Magnus och hans råd, såsom till
en högre domstol. Alla bref och privilegier, som
Valdemar i Danmark utfärdat rörande Skåne, skulle
Magnus öfverlemna till 4 biskopar och 4 de förnämsta
af rådet, hvilka skulle bevara dem konungarna och hela
riket till nytta. Derjemte tilldömde skiljedomarne sig
sjelfva allt hvad den kort förut aflidna hertiginnan
Ingeborg -- hertig Valdemars enka -- lemnat efter sig
på Borgholms slott jemte sjelfva slottet och ön.

I ett särskildt bref gaf konung Magnus hertig Albrekt
anvisning på de tre nästföljande årens kronouppbörd af
Dalarna med Kopparberget samt tre härad i Fjerdhundra,
nemligen Simbohundari (Simtuna), Thorsåker (Thorstuna)
och Åshundari; dock skulle å kapitalet afdragas hvad
som af inkomsterna öfverstege 4000 mark.

Emellertid var med denna förlikning mellan fader
och son oron icke stillad eller freden återvunnen
i Sverige. Väl drogos de utländska furstarnes
uppmärksamhet åt annat håll, sedan ett uppror utbrutit
på Jutland mot konung Valdemar, ett uppror, hvari
så väl de holsteinske grefvarne som sedermera äfven
hertig Albrekt deltogo, men förhållandet fortfor dock
att vara spändt emellan Magnus och Erik.

Den senare begaf sig på sensommaren öfver till
Finland, och efter återkomsten derifrån uppträdde
han i Stockholm och denna del af hans faders område,
som om han varit dess rätta herre. Han stämde till
sig vissa namngifna män från Upland och andra under
hans fader lydande

landskap att möta honom i Arboga, stadfästade
gåfvobref, som blifvit utfärdade af hans fader,
och utgaf en förordning för borgarena i Stockholm,
som sedermera intogs i stadslagen.

Som vi här ofvan nämnt, känner man föga härom, men
på hösten utfärdade Magnus i November månad -- vare
sig nu att han tvangs dertill eller kände medlidande
med sonens svåra ställning -- ett bref, hvari han
säger, att han »med kännedom af sin son Etiks gäld,
bekymmer och qval och af faderlig kärlek till honom»
på vissa år afstår »Stockholms hus med allom Uplandom,
intet undantaget utom Nerike». Det är dock gifvet, att
dessa ord i konungens bref icke voro annat än en tom
form, ty Magnus sjelf egde icke mindre gäld än Erik.

Emellertid var Sveriges rike deladt i tvänne hälfter,
och öfver hvardera herskade en konung.

Oaktadt upproret på Jutland var ganska farligt för
Valdemar, hade denne dock hela tiden sina ögon öppna
för hvad som tilldrog sig hos grannen på andra sidan
sundet, i synnerhet som Magnus icke hade någon annan
än honom att vända sig till i striden mot sin son och
hans båda utländska och inländska bundsförvandter. De
stodo också i lifliga underhandlingar med hvarandra
allt sedan Varberg belägrades, då Erik uppsnappade
en af konung Valdemars utskickade, Bo Falk.

Konung Erik och hertig Albrekt slöto sig nu helt
naturligt till Valdemars fiender och sände honom den
9 Januari 1358 sin krigsförklaring, tillika med flera
andra furstar. Men i samma månad föll för lönmord
en af konung Valdemars mäktigaste och anseddaste
fiender, den ridderlige Nils Bugge, Jutarnes förnämste
anförare, och från den svenska sidan uträttades
intet, emedan konung Erik, som uppehöll sig uppe
i landet, led brist på allt, och konung Magnus
innehade Helsingborg. Huru dermed hänger tillsammans,
vet man icke, ty enligt freden i Jönköping skulle
det öfverlemnas till Erik. Om detta verkligen skett,
och om Magnus sedan med list eller våld tagit det
tillbaka, eller om han ännu icke öfverlemnat det,
derom veta vi intet. I Augusti kom hertig Albrekt med
en krigshär öfver till Skåne, aktande sig draga öfver
till Seland. Men han fann snart, att Valdemar så väl
beredt sig på anfallet att derpå ej var att tänka,
hvarför han slöt ett stillestånd.

Emellertid hade oenighet uppkommit mellan erkebiskop
Jakob i Lund och konung Erik, så att den förre och må
hända ännu flere lemnade konung Erik och öfvergingo
till hans fader. Denne befann sig i Oktober i
Varberg, dit också konung Håkan kom ifrån Norge,
och mot slutet af året finna vi dem i Skåne, sedan
det aftal blifvit gjordt, att båda konungarne och
drottning Blanka skulle jula hos konung Valdemar i
Köpenhamn. Med detta besök blef dock ingenting af,
emedan Magnus blef upptagen af saker rörande konung
Erik tills inpå nyåret 1359.

Erik kom nemligen ned till Skåne och infann sig
hos sin fader i Lund. Här ingicks då ytterligare
en slags förlikning mellan fader och son. »Magnus
skulle upptaga och afdöma alla tvisteämnen, som
varit mellan sonen och dennes anhängare, biskop Nils
i Linköping, Erengisle Sunesson, jarl af Orknöarna,
och Nils Thuresson å ena sidan, samt å andra sidan
konung Magnus sjelf, hans drottning och konung Håkan,
hans kära broder konung Valdemar i Danmark och
erkebiskop Jakob i Lund.» Eriks uppförande var vid
detta tillfälle mera ödmjukt och vördnadsfullt än
förut. Magnus lofvade att efter bästa samvete och
goda mäns råd afkunna dom i saken andra söndagen
i fastan nästkommande år (den 17 Mars 1359). »Vill
då vår son Erik» -- heter det vidare -- »dervid blifva
och fullkomna allt det honom tillsäges, skola vi åter
till honom antvarda Helsingborgs hus, 8 dagar efter
sedan han fullgjort allt hvad vi honom tillsäga.»

Öfver julen dröjde sedan konung Erik i Skåne,
men strax på nyåret drog han uppåt norra Sverige,
var i Söderköping i slutet af Januari, och i den
följande månaden drog han omkring Mälaren från
Stockholm till Enköping och Vesterås, då med ens
underrättelser inlupo som återkallade honom till
Skåne. Konung Magnus med sin drottning och yngre son
hade gästat konung Valdemar i Köpenhamn, och nu stod
den danske konungen med en här i Skåne. Sådana voro
underrättelserna, som konung Erik fick.

Krönikorna äro så sparsamma på berättelser från
denna tid, dels äro de äfven så förvirrade, att man
har mycket svårt att finna det sanna och verkliga
förhållandet. Några<footnote>
Dessa underrättelser hafva följts af Lagerbring
och efter honom af Strinnholm.</footnote> säga, att konung Erik, innan
han lemnade Skåne, fängslat erkebiskop Jakob i
Åhus natten mellan den 4 och 5 Februari, något som
förefaller osannolikt, enär detta hån af den senaste
förlikningen tillika uppgifves såsom anledningen,
hvarför Magnus kastat sig i armarna på Valdemar,
men den svenske konungens besök i Köpenhamn utom allt
tvifvel måste hafva inträffat före Valdemars infall i
Skåne, och detta skedde åter i Februari. Andra åter<footnote>
Munch.</footnote> säga, att erkebiskopens fängslande inträffat redan
1358, och att detta förmått prelaten att öfvergifva
Erik och sluta sig till Magnus. Med de källor, som
hittills varit tillgängliga för häfdaforskaren,
är det omöjligt att bringa någon visshet i dessa
förhållanden.

Hvad som är visst är, att kort derefter, sedan Erik
på nyåret lemnat Skåne, begaf sig Magnus med sin
gemål och konung Håkan öfver till Köpenhamn.

Här stod glädjen högt i tak, och Valdemar visste ej
huru han skulle göra vistandet hos honom så angenämt
som han ville för sina höga gäster. Men aldrig hade
han varit så vänlig, aldrig hade han talat så många
trösteord som den gången, och Magnus började till
slut tro honom och till bekräftelse på det goda
förhållandet mellan honom och Valdemar, hvilken
var för honom »som en kär broder», trolofvades här

högtidligt den 18-årige konung Håkan med Valdemars 7-åriga
dotter Margareta. Magnus lofvade tillika, för att fa
hjelp mot sin son, hvilken så grymt hade hånat och
föraktat honom, något hvarom der ideligen talades vid
den danske konungens hof, att åt Valdemar öfverlemna
Helsingborgs slott. Detta slott var på den tiden det
starkaste i Skåne och nyckeln till hela detta rika
land. Också var det intet bedrägeri i det lyckliga
leende, hvarmed Valdemar den gången tryckte sin broder
konung Magnus' hand. För vinsten af Helsingborgs slott
kunde han väl åtaga sig att för skams skull bringa
det öfriga Skåne under Magnus igen. Men Magnus log
icke. Det var, som om han redan känt faran af det
löfte han gifvit och de förbindelser han ingått.

Valdemar samlade omedelbart derpå en här och drog
öfver till Skåne, hvars östra del jemte Bleking han
underlade sig och intog Sölvesborg med flera slott,
medan Magnus och Håkan innesloto sig i Helsingborg.

Så stodo sakerna, då Erik i slutet af Februari
från sin rundresa omkring Mälaren återvände till
Stockholm. Han utskref genast en här och stod med
den i början af April i Skåne. Det var den bekanta
<i>klubbehären,</i> såsom den kallades, efter hvad det
påstås, i följd af sin beväpning.

Dels af brist på lifsmedel, men också af fruktan
för den antågande klubbehären, drog sig Valdemar
skyndsamt tillbaka till Seland, men tog med sig tvänne
af konung Magnus' tjenstemän som fångar. Magnus, som,
allt sedan han i Köpenhamn bortlofvade Helsingborgs
slott, anat oråd från Valdemars sida, såg häruti ett
bevis på, att Valdemar verkligen icke menade ärligt
och vägrade att till honom öfverlemna det vigtiga
slottet. Emellertid kom Erik med klubbehären intågande
i landet, återtog de af Valdemar intagna slotten och
utöfvade en svår hämd på alla, som tagit Valdemars
och hans faders parti. Många fängslades, andra
dräptes, till och med de, som tagit sin tillflykt
i kyrkorna, innebrändes der tillika med kyrkornas
helgedomar. »Erik blef nu» -- heter det i en samtida
anteckning -- »så öfvermodig, att han till och med
förgrep sig mot Gud och kyrkan. Men hans brist på
vördnad mot Gud blef icke ostraffad, ty icke långt
derefter bortrycktes både han sjelf, hans hustru och
deras barn af en bråd och ynkelig död.»

Ännu en gång förliktes nu fader och son, och den
förlikningen hann ej brytas, ty snart tystade en
mäktigare hand allt buller från sonens sida.

Så är det sagdt om konung Erik, att han om hösten år
1358, innan han drog ned till sin fader i Lund, medan
hans ställning var som bekymmersammast och han såg
framför sig den närmaste framtiden full af oro och
strid, må hända äfven med flera af dem, som nu stodo
omkring honom såsom hans medhållare -- så är det sagdt,
att han en höstdag kallat till sig en spåqvinna för
att spörja henne om kommande ting. Och konungens
hirdsvenner hade fört spåqvinnan till konungen,
som bedt

henne sätta sig på de med blått sindal öfverhängda
bänkarna i salen. Men qvinnan såg leende på konungen
och sade: »Hur skulle jag kunna sätta mig der, under
hyendet ligga knifvarne två». Och så var det äfven,
och konungen hade nickat helt vänligt åt henne,
ty han hade blott velat pröfva hennes spådomskonst.

Sedan konungen vidare genom ytterligare frågor sökt
öfvertyga sig om, att qvinnan verkligen visste att
säga mer om det fördolda och om framtiden, sade han:
»Vet du nu detta, så vet du mera ändå, säg mig derför,
huru länge min drottning får lefva». Svåqvinnan
svarade utan betänkande: »Drottningen går med tvänne
barn, men hon kommer aldrig upp med lifvet!» -- Härvid
bleknade konungen, men frågade efter en stund: »Hur
länge får jag då lefva?» -- »Det kunde jag väl säga»,
svarade qvinnan, »om du för de orden ej förråder mitt
lif». -- Konungen lugnade henne, med löftet, »att så
länge hon lefde skulle hon hafva födan af honom». Då
sade qvinnan: »Det blifver en förmörkelsedag i vår,
då ligger våran drottning på förgyllande bår, och
om michelsmessodagen i höst, då tändes en sjukdom i
konungens bröst, och om vårfrudag i vår, då ligger
också vår konung på förgyllande bår».

Nu blef konungen svart som jord i ansigtet, försjönk i
tankar och talade på en lång stund icke ett ord. Men
spåqvinnan sade: »I rädens icke så, konung Erik! I
himmelen stå beredda för eder och eder drottning
stolarna två». -- Och derpå gick hon sina färde.

Men sedan drog konungen nedåt Skåne och drog dit
äfven det följande året i spetsen för sin klubbehär,
och så gick spådomen i fullbordan, ty senast i Juni
1359 dogo både konung Erik, hans drottning Beatrix
och hans båda barn.

Ungefär vid den tiden rasade en svår pestartad sjukdom<footnote>
Efter allt utseende »småkopporna»</footnote>,
som synnerligast bortryckte barn och derför fått
namnet <i>barnadöden,</i> och helt visst föll konungen och
hans familj såsom de första offren för densamma.

Vi hafva här upptecknat konung Eriks död efter de
sägner, som gingo på folkets läppar långt efter
hans död och som, upptecknade i en sång, bibehållit
sig ända till våra dagar. Vi hafva gjort det så
mycket hellre, som dessa sägner i det hufvudsakliga
öfverensstämma med det sannolika i hela denna sorgliga
tilldragelse. Det har visserligen gått äfven andra
sägner, men talande om en så onaturlig grymhet,
att de ensamt derigenom stämplas såsom osannolika,
så mycket mer som vi veta, att de funnos bland konung
Magnus' motparti, hvilka icke drogo i betänkande att
genom utspridda osanningar svärta hans minne. Efter
dessa sägner har rimkrönikan blifvit skrifven,
och hon yttrar härom följande, sedan hon talat om
förlikningen mellan fader och son:

<poem>
Då förgaf hon<footnote>förgiftade hon (Blanka)</footnote> med begge deras<footnote>Magnus och Blankas.</footnote> råde
Erik, som konung i Sverike var
och hon sjelf till verlden bar;
som han i sitt yttersta sade,
att modern honom det gjort hade.
</poem>

Det är nog sant, att Magnus hade fördelar af sin sons
död, men det är lika visst, att hvad man må hafva
att förebrå Magnus och Blanka, icke är det grymhet.
Blanka var lättsinnig och verldslig i seder, men grym
var hon icke, och ett så onaturligt brott hafva vi
i alla händelser icke rätt att påbörda henne utan
säkra bevis,

Konung Erik bär i vår historia ordningsnummern 12
efter den nästföregående konungen med samma namn,
Erik XI, som lefde ungefär hundra år förut och som
dog 1250.


<b>Konung Magnus och Rådet.</b>

Riksens Råd sutto församlade i Södertelje --
det var den 25 Juli 1359 -- då ett bud från
konung Magnus anlände, hvilket medförde bref och
helsningar, att nu efter hans allra käraste sons
Eriks död alla dennes länder åter tillföllo honom
(Magnus). En allmän tystnad utbredde sig i salen,
sedan konungens bref blifvit läst. Herrarne sågo
bestörte på hvarandra. Dock var det för en hvar af dem
klart, att de måste för det närvarande underkasta sig
konungen. De uppsatte ett bref, hvari de enträget och
allvarligt begärde, »att konungen i någon stad ville
komma tillsammans med sitt råd och andra rikets män
för att öfverlägga om och skipa, hvad under närvarande
omständigheter kunde tarfvas nödigt till landets
bästa, och hvarigenom riket, kronan och Sveriges
allmoge måtte bevaras och beståndande blifva». Brefvet
slutade med en anhållan, att han måtte vara dem en
nådig herre, liksom de voro honom hulda män».

Med detta bref afsändes biskop Nils i Linköping,
Erengisle jarl och Trotte Petersson till konung
Magnus.

De träffade konungen i Lund, och härifrån utskref
han ett riksmöte i Kalmar till den 12 Oktober. Till
detta möte kallades utom riksens råd, som anhållit
om mötet och derför naturligtvis icke behöfde kallas,
först och främst såsom vanligt alla de konungens och
rikets män, som för rikets eller sina egna tarfvors
skull der ville infinna sig, likaså biskoparne och
tvänne kaniker från hvarje domkyrka, men dessutom
kallades »fyra män af allmogen från hvarje lagsaga
äfvensom vissa nämndemän från hvarje köpstad».

Detta är den äldsta till våra dagar bibehållna
riksdagskallelse. Den är daterad Lund den 29 Augusti
1359. Vi hafva förut en gång, det var då konung Magnus
valdes till konung vid Mora stenar 1319, sett

ett sådant allmänt riksmöte, eller åtminstone
tillstymmelsen till ett sådant. Riksdagskallelsen af
år 1359 är det andra steget till hvad som sedermera
blef vår nuvarande riksdag. Det är för en hvar
ganska klart, att konungen, som visste och vid så
många tillfällen sett, huru afvogt sinnade mot honom
herrarne voro, sammankallade dessa ombud för städerna
och allmogen för att i dem hafva en motvigt mot de
förra. Men å en annan sida och med afseende på vår
samhällsutveckling, blef genom ett sådant riksmöte,
som detta konungens bref sammankallade, hela det
svenska folket representeradt.

Svenska folket utgjordes då af dessa fyra
samhällsklasser. Det fans icke i vårt land annat
än adel, prester, borgare och bönder. Någon
särskild embetsmannaklass, som icke var adel,
eller någon ståndspersonsklass såsom i våra dagar
fans icke. Derför var ett sådant riksmöte då
samt riksdagarna i allmänhet sedan, så väl under
medeltiden, mot hvars slut de börja blifva, ifrån att
vara undantag, den vanliga formen för svenska folkets
deltagande i omvårdnaden om sitt lands angelägenheter
-- derför voro dessa riksdagar en lycklig öfvergång
till ett bättre, till en naturlig representation, helt
och hållet härflytande ur bestående förhållanden. När
sedermera under tidernas lopp dessa förhållanden
förändrades, när svenska folket kom att utgöras
af flera samhällsklasser än dessa fyra, då är det
ju klart, att denna riksdag icke mera var eller
kunde vara någon nationalrepresentation, ty den
representerade då icke mera det svenska folket. Men
härom få vi framdeles tillfälle att utförligare tala.

Det blef emellertid ingenting af med mötet i
Kalmar, men man känner ej, hvilka hinder som
kommit emellan. Men senare på hösten, i November,
var ett möte i Söderköping, och härifrån utfärdade
konungen ett öppet bref med kungörelse om, hvad
han öfverenskommit och dagtingat med allt Sveriges,
Skånes, begge Hallands, Blekinges och Listers män,
nämligen »att hertig Bengt Algotsson skulle för alltid
vara utelyckt från konungen och hans son, från allt
Sveriges rike och Skåne». Och detta lofvade konungen
»vid sin tro och heder, förty» -- heter det i brefvet --
»riksens män hafva oss bevisat och vilja oss bevisa,
att han är förvunnen och utsvuren med riksens rätt,
så att han icke eger i förenämnda rike eller landom
vara eller frid hafva. Framdeles kan så varda, att
det tyckes oss och vår son att af vår nåd eller för
heders skuld försörja honom med något slott, men
då lofva vi, att vi vilja göra det i androm landom,
så fjerran från Sverige och förenämnda länder, att
dess män icke af honom hafva någon tunga eller skada
att befara antingen med ord eller gerning». Vidare
skulle »all missämja, som uppkommit under föregående
fejd, och all skada, med mord och brand, som derunder
tillfogats riket, nedläggas och varda försonade».

»Lofva vi ock» -- säger konungen i brefvets tredje
punkt -- »alla bondemän i Sverige, Skåne och försagde
länder, höga som låga, kärlek och god vilja och
rättvisa, som en rätt konung och herre tillhör att

visa sina tjenare och undersåtar, dock utan att skada
kronans rätt. Och fullkomna vi denna vår kärlek och
goda vilja dermed, att vi skola kyrkor och kloster
och deras förmän, riddare och svenner, alla klerker,
bönder och köpmän hägna och värja för all orätt,
och dem det städja och stadfästa, att hvar, på sätt
honom tillkommer, skall blifva och lefva vid rätt
och landslag.»

Emedan många under ofreden hade orättvist mist sina
gods, och konungen »nu denna gång icke gittade att
dem rätta eller afgöra, men hvarå de lidande väl
tycktes hafva rätt att klaga, hade han med sitt råd så
skipat, att i hvar lagsaga skulle två goda rättvisa
män med lagmännen pröfva och afdöma dessa mål». Domen
skulle gå i fullbordan 6 veckor efter dess afkunnande
vid 40 mark böter. Men hästar, mat eller foder, som
under fejden tagits, skulle icke komma under denna
dom, »ty att det är saklöst gjordt».

För ögonblicket var sålunda en förlikning åvägabragt
mellan konung Magnus och hans motståndare bland
herrarna, Eriks forna anhängare. Konung Magnus
färdades sedan omkring i mellersta och öfra
Sverige. Men Håkan och drottning Blanka drogo
till Norge, och der synes drottningen sedan hafva
förblifvit, må hända i följd af det ogynsamma tal
om henne som gick i Sverige och var satt i omlopp af
Eriks vänner.

Efter Håkans ankomst till Norge afrättades der
den under de föregående åren sedan 1355 så mäktiga
drotsen Orm Östensson. Det skedde 1359 eller 1360,
förmodligen vid jultiden. Man känner så föga af allt
hvad som under dessa tider tilldrog sig, att man
äfven i afseende på denne mans fall och orsakerna,
som föranledde detsamma, stannar helt och hållet på
gissningarnas område. Det synes, som om han låtit
förleda sig af sin makt och velat behålla den emot
den unge konungen. Det enda som berättas är, att han
blef satt i fångetorn »och sedermera» på konungarnes
befallning »halshuggen».

Den bitterhet och det outplånliga hat, som de
svenske herrarne hyste mot Bengt Algotsson, och som
tydligt framlyser i det nyss anförda konungens öppna
bref från Söderköping, hvari han måste utlofva att
hålla den fördrifna gunstlingen fjerran från rikets
gränser, tyckes häntyda på förutvarande förhållanden,
hvilka herrarne genom hvad medel som helst ville söka
förekomma. Tyvärr finnas inga upplysningar rörande
allt detta, blott gunstlingsskapet och hatet äro
vissa, alla biomständigheter ligga i det dunkla.

Hade gunstlingen under den förflutna tiden användt
sitt inflytande på konungens beslut och hans
regeringshandlingar och må hända dervid stött de
stolta och öfvermäktiga herrarna för hufvudet,
något som lätt kunde inträffa, om han, såsom det
påstås, var en uppkomling, en man ur hopen utan
stöd af förnäma och rika slägtförbindelser, så är
det emellertid just efter dessa regeringshandlingar
man bör bedöma rådgifvaren. Men nu hafva vi sett,
att dessa konungens beslut och hans regeringsåtgärder
voro goda och afsågo hans folks väl, synnerligast

omhuldade de bonden och togo på det kraftigaste
hans försvar mot herrarnes sjelfsvåld. Härifrån
kunna vi då lätt härleda detta oförsonliga hat
från herrarnes sida, men också göra rättvisa åt den
hatade gunstlingens sträfvanden och åt konung Magnus,
som med sin vänskap vände sig just till en man,
hvars högsta syfte var bondens väl. Konung Erik var
rådets konung, Bengt ville verka för ett naturligt
förhållande mellan konung och folk, han ville ej,att
sambandet mellan allmogen och konungen skulle slitas
genom den mäktiga aristokratien -- se der, hvartill
man kan leda sig af de antaganden, hvilka häfdernas
knapphändiga anteckningar gifva vid handen.

Under de närmast föregående åren vet man icke,
hvar den fredlöse hertig Bengt uppehållit sig, må
hända i Danmark, må hända med lika mycket skäl i
Norge. Emellertid kom han år 1360 åter till Skåne,
om med konungens vetskap eller icke, vet man ej.

Ofvanom den nuvarande staden Engelholm ligger i
Rönneån en holme, hvarpå man ännu i dag ser lemningar
efter ett slott. Holmen kallas ännu Rönneholm. För
dessa tider omtalas ett slott med namnet Rönaholm
eller Ryghnaholm, och det är troligt, att Rönneholmens
ruiner äro lemningar efter detta slott.

Här uppehöll sig om hösten 1360 Bengt Algotsson. Men
i närheten, vid Rögnebro, som ledde öfver Rönneån,
der som landsvägen från Halland gick fram, lågo
Erengisle jarl och Carl Ulfsson till Tofta i spetsen
för en svensk krigsstyrka.

Dessa hade ej så snart fått kännedom om, att den
hatade mannen var i närheten, förrän de drogo
till Rönneholm, öfverföllo hertig Bengt och dödade
honom. Han var fredlös i Sverige och Skåne, och låg
derföre ogild, men underrättelsen om hans mördande
smärtade konung Magnus och bidrog ingalunda att
stadfästa det goda förhållande, som börjat inträda
mellan honom och herrarne efter konung Eriks död.

Vigtiga händelser tilldrogo sig den hösten i Skåne.

<b>Konung Magnus och påfven.</b>

Men innan vi öfvergå till skildringen af hvad som
tilldrog sig i Skåne, böra vi taga kännedom om Magnus
Erikssons förhållande till påfven. Detta upplyses
bäst genom några påfliga bref dels till konungen,
dels till drottningen, dels till Guilaberti och
hans efterträdare, biskop <i>Henrik,</i> samt de svenska
biskoparna. De äro af ett stort intresse för en hvar
som vill vinna en närmare kunskap om denna tid. Vi
vilja endast anföra några stycken ur dem.

I slutet af år 1356 kom Johannes Guilaberti åter
till Sverige. Han skulle nu indrifva de påfliga
fordringarna, och som de flesta af dem, hvilka
undertecknat eller hvilkas namn man utfäst sig att
skaffa under dokumentet i Jönköping, dels voro döda<footnote>
Erkebiskop Heming i Upsala insjuknade ett par månader
efter Jönköpingsmötet på sitt gods Arnö i Öfvergarns socken i Upland,
och dog der i Maj samma år. Erkebiskop Peter i Lund
dog 1355, året för Guilabertis ankomst.</footnote>, dels aldrig

underskrifvit, föll bördan och skulden så mycket tyngre
på de återstående och förnämligast på konungen och
drottningen. Derför hade Guilaberti med sig och
framlemnade till både konungen och drottningen hvar
sitt bref från påfven.

Till konungen skref påfven: »Om du betänkte,
käraste son, hvilka kostnader ock hvilka trångmål som
oupphörligen trycka den romerska kyrkan, din moder,
och som icke kunna vara dig obekanta, då de äro vidt
och bredt kända, tro vi förvisst och tvifla alldeles
icke på att din hängifvenhet för kyrkan skall röras
till medlidande och ditt hjerta böjas, så att du ej
allenast oförtöfvadt betalar, hvad du är skyldig,
utan att du också af dina egna medel rikligen vill
bispringa, eftersom det sonliga förhållandet har
det med sig, att man bistår sin i nöd stadda moder
och söker verksamt och kärleksfullt afhjelpa hennes
trångmål. Men då förmodligen antingen mängden af
dina egna förrättningar eller det långa afståndet
har hindrat dig att rätt öfverväga dessa trångmål och
bördor, vilja vi här i korthet beskrifva dem för din
storhet, och låta dig således veta, att vi, för att
återeröfra kyrkans landskap, af hvilka största delen
varit oss beröfvad genom några tyranners oförskämdhet,
hafva påtagit oss stora och outhärdliga bördor
och omkostnader, och att så väl härigenom som genom
förminskningen i kyrkans inkomster, föranledd till en
del genom just dessa landskaps besittningstagande af
andra, vår och kyrkans skattkammare är så uttömd,
att den är urståndsatt att vidare uthärda samma
bördor. Och derför påminna vi, bedja och förmana
din höghet enträget och bedja dig ännu enträgnare,
att du gör oss reda för de penningar, hvilka tillhöra
oss och kammaren, hvilka penningar du nu allaredan för
lång tid sedan fick låna af vår käre son Guilaberti,
dekanen i Dorpat och den apostoliska stolens nuntius,
och att du utan längre tidsutdrägt ville låta
inbetala dem till oss eller vårt folk i Flandern,
som du har lofvat, så att vi hos dig må, som vi ock
tro, finna sonlig kärlek och medlidande, och ej må
nödgas använda något annat medel; ty då vi ej kunnat
tåla något ytterligare uppskof, vilja vi eljest genom
rättens medel hålla vår kyrka skadeslös».

Till drottningen skref samme påfve -- det var
Innocentius VI -- i en ännu vänligare ton: »Vi hafva
hört af vår käre son Johan Guilaberti, både medan
han var i edra trakter och efter hans återkomst,
huruledes du af uppriktig och dotterlig kärlek för
oss och den romerska kyrkan, som vi efter Guds vilja
förestå, har understödt samma nuntius vid utförandet
af våra och kyrkans angelägenheter både vänligt
och kraftigt, hvarföre vi hembära din storhet vår
tack i rikt mått, tillbjuda dig med tacksamhet den
apostoliska stolens gunstbevisningar och skola, så
vidt vi kunna det med Gudi, befordra dina önskningar
med faderlig bevågenhet. Då vi eljest nu tryckas
olidligt af de hårda och häftiga trångmål, som vi i
korthet beskrifva för din berömliga man,

vår egen käre son, konung Magnus, i ett annat bref
och på det kärligaste bedja honom, att han icke
vill uppskjuta att göra oss reda och rätt för de
penningar, som han lånat af samma nuntius, och han,
som du vet, lofvade att återbetala, påkalla vi i denna
sak din mäktiga hjelp och bistånd och bedja din höghet
enträget, i förhållande till din vördnad för oss och
den apostoliska stolen, att du hos konungen arbetar på
uppfyllandet af vår begäran. Likaledes att du nu, när
samme nuntius återvänder till edra trakter, emottager
honom vänligt och låter honom njuta din hjelp,
ynnest och beskydd, hvarjemte vi med Guds hjelp
vilja gengälda din fromhet med gunstbevisningar».

På samma gång vi i dessa bref finna påfven uttala
sig öfver sina egna trängande behof, såsom orsaken
till hans stränghet att återfå sina penningar,
kunna vi icke underlåta att märka den undfallenhet
och vänlighet emot Magnus och hans drottning, som
deruti uttalar sig, samt den långmodighet påfven
visar i afseende på användandet af strängare medel. --
Skarpare voro brefven till erkebiskop Peter i Upsala
och biskop Thomas i Vexiö, till dem talar påfven
rent ut om bannlysning, i händelse återbetalningen
fördröjes.

Emellertid lyckades det dock på ett eller annat sätt
att få verkställandet af bannlysningen uppskjutet
till år 1358. Det var, som vi veta, då svåra
tider för konung Magnus. Han kom dragandes från
Halland nedåt Skåne och hade der ett sammanträde
med sin upproriske son Erik. Efter all sannolikhet
infann sig ungefär samtidigt en prelat hos Magnus
och uppläste den påfliga domen om bannlysning,
om konungen icke inom fyra månader hade infriat
sina skuldförbindelser. Detta var naturligtvis en
omöjlighet för Magnus, och då blef han satt i bann.

Efter de fyra månadernas förlopp utfärdades en
skrifvelse om kungörandet af bannlysningen, hvilken
skulle ske i följande erkebiskops- och biskopskyrkor,
nämligen i Köln, Mainz, Bremen, Lybeck, Schwerin,
Ratzeburg, Verden, Lund, Upsala, Linköping, Vesterås,
Strengnäs, Skara, Åbo, Roskild, Ribe, Sleswig,
Odensee, Viborg, Aarhus och Vexiö. På alla söndagar
och helgdagar skulle dessa erkebiskopar och biskopar
under klockringning samt med tända och sedan utsläcka
vaxljus uppläsa bannlysningsbullan öfver konung
Magnus. Om det emellertid tillgick alldeles så
eller på något annat, mindre i ögonen fallande sätt,
det veta vi icke, ty brefvet härom ligger ännu qvar
i det påfliga arkivet och blef derför må hända
aldrig afsändt<footnote>Munch.</footnote>.
Dock är det visst, att Magnus verkligen blef bannlyst.

Sedermera, troligen efter konung Eriks död om
sommaren 1359, återvände Guilaberti till
påfven och den genom hans egna och den honom
åtföljande biskop Henriks berättelse om konung
Magnus och hans drottning, om deras gifmildhet,
det beskydd han lemnat påfvens utsände, deras folk
och gods, dels ock genom någon afbetalning, som
blifvit gjord, blef påfven mildare stämd mot
konungen.

Biskop Henrik, som återsändes till Sverige, medförde
åter bref till både konungen och drottningen äfvensom
till de svenska biskoparna.

Brefvet till konungen är dateradt i Maj 1360. »Det
gör oss ondt att höra» -- skrifver här påfven --
»att du genom för sen betalning ådragit dig de
apostoliska straffdomarna, och att dessa blifvit
offentligen förkunnade öfver dig, men i följd af
din kronas kungliga glans, hvarpå vi med rätta
vänskapligen göra afseende, suspendera vi genom
förenämnde Henrik våra domar till förstkommande
påsk af vår synnerliga nåd, hvilken vi ock gerna,
min son, utsträckte vidare för dig och de dina, om
icke» -- och så talar påfven om sina egna väl bekanta
bördor och bekymmer. Vidare uppmanas konungen att
med det snaraste inbetala återstoden, »på det att
den apostoliska stolen må känna sig uppfordrad till
ytterligare gunstbevisningar, hvarom samt om dermed
i sammanhang stående saker förenämnde Henrik kunde
underrätta konungen med samma trovärdighet, som om
han hörde det af påfvens egen mun».

Till drottningen och biskoparna skref påfven äfven
om sina egna bekymmer och det trångmål, hvari han
befann sig, i följd hvaraf han var i allt för stor
penningeförlägenhet, något som han ogerna tillstod,
och behöfde så väl de penningar han egde att fordra
som ännu mera, hvarför han bad och förmanade, att
drottningen eller biskoparne skulle använda sina
föreställningar hos konungen och de af hans män,
hvilka hon eller de ansågo tjenligast, för att få
penningarna betalta. Och framhöll påfven derjemte,
att han med full rätt kunde kräfva dessa penningar
af drottningen och biskoparna sjelfva.

Utom konungens bannlysning fans ännu ett medel för
påfven att tilltvinga sig sina penningar. Det bestod
i att belägga hela riket med interdikt och äfven
detta medel var påfven Innocentius VI färdig att
använda. Han skref till biskop Henrik: »Då vi i en
af de vigtigaste angelägenheter visat fullkomligt
förtroende till dig, bemyndiga vi dig härmed på de
grunder, som vi muntligen hafva förklarat för dig, att
belägga rikena med interdikt och lösa dem derifrån,
när det synes dig ändamålsenligt, något som vi lemna
åt ditt eget samvete att afgöra»,

Sålunda se vi bannlysningen åter upphäfd för en
tid eller till påsken 1361. Men Biskop Henrik kom
ej tillbaka till Sverige förr än 1362, och sedermera
gjordes afbetalningar, tills slutligen den apostoliska
kammaren ansåg återstoden vara omöjlig att indrifva
och derigenom nödgades lemna denna fordran utan
afseende.

Sådant är emellertid förhållandet med konungens
bannlysning och hans förgripelser »mot kyrkans frihet»
och påfvens pengar, hvarom skreks så mycket af hans
samtid.

<b>Valdemar vinner Skåne.</b>

Det var med harm i hjertat och med beslut att snart
komma åter, som Valdemar drog sitt folk tillbaka ur
Skåne, när konung Erik kom

tågande dit ner med sin klubbehär 1359. De blickar han
då kastade på de stängda portarna till Helsingborg,
hvilket Magnus lofvat honom, men nu lät honom draga
förbi, tydde på hämd. Redan i Februari börjades
underhandlingar mellan Valdemar och Magnus, och den
listige Albrekt gick emellan bägge såsom fredsmäklare,
sedan han i April erhållit lejdebref af Magnus att
komina till Sverige.

Valdemar förlikte sig med de holsteinska grefvarna
och med de upproriska Jutländarne. I spetsen för
dessa senare stod efter riddar Nils Bugges mördande
den mäktige, men icke på långt när så ansedde
<i>Stig Andersson.</i> Pingstdagen 1360 på ett dannehof i
Kalundborg blef denna strid bilagd. Konungen utfärdade
en ny handfästning, och de missnöjde herrarne gåfvo
sig dermed tillfreds. Men här på detta möte talade
konungen öppet om »de landskap, som hädanefter med
Guds hjelp måtte kunna förvärfvas».

Skånes eröfring var dagens lösen i Danmark, och det
var något i och för sig, som borde göra konungens sak
till folkets eller -- för att begagna ett främmande
ord -- göra honom populär. För de stora kunde det på
det hela under dessa tider göra detsamma hvem som var
herre öfver de särskilda delarna af riket, blott deras
rättigheter icke träddes för nära. Det var så hos oss,
det var så också i Danmark. Den tidens mäktige hade
ej blick för det hela, en hvar af dem betraktade sig
sjelf i alla sina göranden och låtanden såsom ett
för sig, oberoende af allt annat. Hos oss var det,
som vi framdeles få se, folket, allmogen, som till
slut tvang tillsammans alla dessa enskilda viljor och
på det sättet gjorde ett helt igen af det som för en
tid varit söndradt.

Med kraft och fart drefvos krigsrustningarna af
Valdemar, och i Juni månad kom han med en stor
här öfver till Skåne, och med honom var hans son
<i>Christofer</i>, hertig Erik af Saxen och många andra
furstar. Hastigt utbredde han sig nu öfver det öppna
landet och underlade sig det samt besatte Malmö och
flera andra städer. Omkring den 10 Juli började han
belägra Helsingborg.

Magnus uppehöll sig vintern mellan 1359--1360 i
Mälartrakterna och var långt ifrån att vänta ett
anfall af Valdemar, som han nu ansåg fullt sysselsatt
med upproret i Jutland. Desto mer öfverraskades
han af de underrättelser, som inlupo från Skåne,
och han dröjde icke att samla folk och skynda dit
ned. Konung Håkan från Norge följde med honom,
och redan den 28 Juni voro båda konungarne i Lund,
der de ingingo förbund med grefve Adolf af Holstein.

Men den styrka Magnus förde med sig var otillräcklig
att kunna utföra något med kraft mot Valdemar, helst
som befolkningen synes hafva varit gynsamt stämd for
den senare. Vi känna dertill den brydsamma belägenhet,
hvari Magnus befann sig så väl med afseende på
penningar som i afseende på de mäktiga herrarna. Hvad
som synnerligen fäster vår uppmärksamhet är, att desse
herrar lemnade Magnus så helt och hållet i sticket,
och de få som voro omkring konungen, bland hvilka
vofo Erengisle jarl och Carl Ulfsson af Tofta m. fl.,

synas snarare hafva varit der för att bevaka
sina enskilda fördelar än konungens och landets.

Skånes förening med Sverige var dock, som vi minnas,
snarare herrarnes verk än konungens, och det synes
derför, som om man skulle kunnat vänta sig stora
ansträngningar å deras sida för att bibehålla och
skydda detta rika land; man skulle velat se dem
talrikt församlade kring sin konung, som skyndade till
dess försvar. Men något sådant inträffade icke. De
som burit vapen mot sin egen konung -- låt vara att
upprorsfanan höjdes af konungens egen son, som eggades
dertill af samme herrar -- hade svårt att ställa
sig som tillgifna och laglydiga undersåtar under
samme konung, i synnerhet om de fortfarande endast
väntade på första lägliga tillfälle att afskudda sig
hans välde. Dertill kom att Skåne betraktades som
ett särskildt rike utom Sveriges gräns, och enligt
lagen voro frälsemännen icke skyldiga att fullgöra
sin rusttjenst utom riksgränsen. Det fordrades
således någon annan bevekelsegrund för att förmå
de stolta herrarne att bispringa sin konung. Denne
bevekelsegrund kunde hafva funnits i tanken på det
gemensamma fäderneslandet, men detta var ett begrepp,
som i mer eller mindre mån var främmande för tiden,
och fans tanken derpå hos någon, så öfvervägdes
den helt och hållet af hatet till och missnöjet med
konungen, ett hat som fick ny näring, när de fingo
höra att Bengt Algotsson nu åter befann sig i Skåne,
och må hända äfven att han hade sammankomster med
konungen. För Magnus fans derför ingen annan utväg än
att med värfvadt folk utföra försvarskriget. Men för
att värfva folk fordras penningar, och äfven dessa
voro en sällsynt vara hos konung Magnus, helst som
han just vid denna tid med knapp nöd kunde hopskrapa
så mycket att han undgick bannstrålen.

Emellertid gjorde Magnus hvad han under dessa
förhållanden kunde göra. Håkan lemnade sin
fader, förmodligen för att samla folk, och Magnus
inneslöt sig i Helsingborg, der han sjelf öfvertog
försvaret. Dock öppnades å nyo underhandlingar med
Valdemar, och dessa leddes äfven nu af hertig Albrekt.

Huru det var, måtte Magnus' ankomst till Skåne hafva
åstadkommit någon afbräck i Valdemars krigsrörelser
och bidrog äfven att påskynda hans bemödanden att
stå riktigt väl med hansestäderna, åtminstone att
förebygga deras närmande till Magnus. För att bedrifva
dessa underhandlingar begaf han sig också öfver till
Seland ungefär vid den tid, då Magnus och Håkan kommo
ned till Skåne.

På Valdemars uppmaning, att städerna skulle skicka
fullmäktige för att rådslå med honom, kommo de sista
dagarna af Juni till Köpenhamn borgmästarne från
Wismar, Rostock, Stralsund och Greifswald samt en
vecka derefter de fullmäktige från Lybeck. Vi känna
temligen noga hvad som nu föreföll mellan dessa
fullmäktige och Valdemar under dagarna från den 26
Juni till den 19 Juli. En skrifvare, som medföljde
borgmästaren från Rostock, har uppsatt en berättelse
deröfver, och denna berättelse finnes ännu i behåll.

Om Tisdagen den 7 Juli kom Valdemar till
Köpenhamn och hade sändebuden till bords hos sig
om Torsdagen. Följande dagen hade borgmästarne ett
särskildt möte i minoriterklostret, der de öfverlade
om sina angelägenheter. På eftermiddagen inträdde
då till de försann lade ett bud från konungen med
helsning, »att kungen ridit på jagt, men lofvat
vara tillbaka till Lördagen vid middagstiden.»
Borgmästarne fortsatte sina öfverläggningar till sent
på qvällen. När det började mörkna, inträdde till
dem ett nytt bud från kungen, som bad dem oförtöfvadt
följa honom till Helsingör.

Det var Fredagen den 10 Juli, som Helsingborg började
belägras. Vi veta icke, om Valdemar må hända sjelf lät
sätta sig öfver sundet och der utgaf sina befallningar
härom, men det är tydligt, att »hans jagt» icke var
någon annan än den, der »hans käre broder Magnus»
var villebrådet, och att hans helsning till sändebuden
om Fredagseftermiddagen icke var annat än ett af hans
vanliga skämtfulla uttryck.

När sändebuden kommo till Helsingör, öfverlemnade
Valdemar till dem ett säkerhetsbref från konung
Magnus. Hertig Albrekt var närvarande bland andra
furstar och herrar, och honom tillsporde Valdemar, om
han ville gå i borgen för denna försäkran. Hertigen
nekade, emedan han icke erhållit något uppdrag af
konung Magnus, men efter att hafva för frågat sig
hos Magnus, lemnade han den äskade borgen.

Derefter begåfvo sig sändebuden öfver till
Helsingborg, och här fortsattes underhandlingarna. De
besvarade visserligen till en början konungens
uppmaning att deltaga i underhandlingarna med de
orden, »att då deras städer hade fred med konung
Magnus, skulle det vara stridande mot dessas ära,
om det i deras närvaro afhandlades något, som innebar
ovilja mot Magnus eller som på något sätt kunde skada
honom.» -- »Jag uppfordrar eder icke till något ondt,
till krig eller ovänskap» -- genmälde då kungen --
»det är just fredens återupprättande, som vi här skola
afhandla» -- och då voro borgmästarne villiga. Att just
i detta fredens återupprättande låg skada och ofärd
för konung Magnus, det gjorde mindre till saken. De
hade naturligtvis uppfylt allan rättfärdighet, så
fort der icke talades om krig eller ovänskap.

Derpå lät Valdemar förelägga dem en mängd afskrifter
af offentliga dokument och fästade särskildt deras
uppmärksamhet på en tidigare fredstraktat mellan
honom och städerna, enligt hvilken så väl konungen
som städerna utfäst sig att icke bistå den andras
fiender. »Der sen I» -- sade han och pekade på det
framför dem liggande dokumentet -- »der sen I sjelfve,
att fred mellan oss redan är dagtingad och besvuren!»
Detta var om Onsdagen.

Torsdagen don 16 Juli lät Valdemar åter kalla
sändebuden till sig. Då underrättade han dem, »att
han vid de nu pågående underhandlingarna med Magnus
framstält åtskilliga klagopunkter mot honom,
hvilkas riktighet denne till en början förnekat,
men att han, sedan

hertig Albrekt och andre, hvilka voro öfvertygade
om klagopunkternas riktighet, bringat honom till
besinning och bättre eftertanke, kommit från sitt
slott till Valdemar i klostret och der erkänt
riktigheten af Valdemars fordringar. Saken skulle
afgöras genom en dom af åtta skiljedomare, fyra från
hvardera sidan.».

Två dagar derefter drog konung Valdemar öfver
till Helsingör, och borgmästarne följde med. Så
långt går den rostockska skrifvarens berättelse<footnote>
Med Söndagen den 19 Juli slutar hans berättelse
med dessa ord: Konungen seglade öfver till Helsingör
ock bad dem (sändebuden) följa med.</footnote>.

Den mörka aning som för ett ögonblick fylde
konung Magnus' själ, då han om nyåret 1359 lät
sin käre broder Valdemar lista till sig löftet om
att öfverlemna Helsingborg, dröjde icke att blifva
verklighet. Motgångarna drogo allt trängre kretsar
omkring honom, och nu var Helsingborg hans sista
fotfäste inom detta Skåne, som kostat honom så många
bekymmer och hans folk så stora uppoffringar.

Valdemar hade anklagat Magnus för åtskilliga
oförrätter, sade han till städernas sändebud. Det
oförsigtiga löftet att öfverlemna Helsingborg och
bemödandet att icke behöfva uppfylla detta löfte var
dervid naturligtvis den förnämsta klagopunkten. Magnus
vägrade att erkänna sig hafva begått något orätt
eller något, hvaröfver Valdemar hade i denna sak
att beklaga sig, men hertig Albrekt hade slutligen
lyckats öfvertyga honom -- sade vidare Valdemar. Vi
kunna lätt föreställa oss, huru Albrekt härvid gått
till väga. Konungens eget farliga, nästan hjelplösa
tillstånd, då få eller inga funnos, på hvilka han
kunde lita, hertigens egna fordringar på ersättning
för hvad han hade att fordra sedan det förra kriget,
allt detta, behörigen färglagdt och uppblandadt
med hotelser om hvad som kunde komma att inträffa
i händelse af fortsatt vägran å konungens sida --
allt detta var af natur att inverka på Magnus. Dock
öfverlemnade han icke slottet åt Valdemar, utan
åt Albrekt, vare sig nu såsom säkerhet för dennes
fordringar, eller till honom såsom skiljedomare,
tills en förlikning kunde komma till stånd mellan
Magnus och Valdemar. Albrekt var nämligen en af de
fyra skiljedomarne på Magnus' sida. Riddarne Nils
Abrahamsson (Ambjörnsson?) och Anders Niklisson samt
väpnaren Jon Christinesson voro de andra tre.

Med bekymmer i sitt sinne lemnade Magnus på den
utsatta dagen Helsingborgs slott. Det låg ett
djupt vemod i den blick han kastade öfver det rika
landskapet vid han red vägen fram, omgifven af sina
män, bland hvilka der fans ingen som han kunde räkna
på, ingen som han kunde tilltala som vän. Den ende,
Bengt Algotsson, var väl nu i Skåne, men som en
landsflyktig, biltog man, ett mål för hans omgifnings
hat.

Vid Rögnebro nära Engelholm lemnade han Erengisle
jarl och Carl Ulfsson till Tofta med krigsfolket,
för att skydda Halland, och fortsatte sjelf färden
uppåt norra Sverige, der vi finna honom i

Skeninge den 3 Augusti och den 7 på Konungsnäs
på Färingsön i Mälaren. Om hans afsigt var att
anskaffa pengar och folk till krigets fortsättande,
såsom sannolikt är, så voro hans bemödanden dock
förgäfves. I slutet af September finna vi honom åter
i södra Halland, afbidande utgången af skiljedomarnes
åtgöranden, en väntan, som han väl fick uppfyld,
men icke så som han hade hoppats.

Underhandlingarna om Helsingborg fortgingo emellertid
utan afbrott, men nu mellan Albrekt och Valdemar. Den
listige Albrekt hade, eller rättare ansåg sig nu
hafva fria händer. Han uppträdde genast med tal om
sina fordringar och fordrade med stränghet ersättning
för den skada han lidit under den sista skånska
fejden. På sin pligt såsom skiljedomare syntes han
icke vidare tänka, och i allt sitt görande och låtande
visade han sig mera som Magnus' fiende än vän. Efter
att hafva erhållit säker lejd af de svenska herrarna
vid Rögnebro besökte han dem, men begaf sig sedan
till Valdemars läger, der han stannade länge.

Här dagtingades mycket, och det var ej blott Magnus,
som dervid fick sitta emellan, äfven Valdemars gamle
vän och frände, hertig Erik af Saxen, förlorade dervid
sitt slott Plaue. Detta ligger i södra Meklenburg
vid den ur Plauersjön utfallande Eldefloden (som
vid Dömitz inflyter i Elbe). Enligt de slutliga
underhandlingarna skulle Erik öfverlemna detta
slott åt Albrekt, mot det att Albrekt öfverlemnade
åt Erik slottet Gadebusch, som sedan skulle utbytas
mot Boitzenburg, som låg längre ned vid Elben. »Och
hertig Erik afträdde Plaue» -- säger Detmar -- »men fick
hvarken Gadebusch eller Boitzenburg, deremot fick
konungen Helsingborg för denna dagtingans skuld,
och sålunda blef den gode hertig Erik bedragen.»

Vi se här, huru det gick till vid Helsingborgs
öfverlemnande till Valdemar. Att Albrekt dervid
varit den förnämsta handlande personen, bekräftas
äfven deraf, att han lät tvänne biskopar vidimera en
afskrift af Valdemars försäkran af den 3 November 1350
att betala Albrekt 10,000 mark silfver, om han kunde
lemna Helsingborgs slott i Valdemars händer. Denna
förbindelse lät Albrekt afskrifva den 3 September,
och det är klart att, om förbindelsen skulle hafva
någon betydelse, skulle Albrekt hafva Helsingborg i
sitt väld, så att han kunde förfoga deröfver.

Så fort Albrekt erhållit säker underrättelse om
att han fatt Plaue, öfverlemnade han Helsingborg åt
Valdemar, om också denne för skenets skull låtsade
med våld taga det af Albrekts slottshöfding, något
som också har sannolikhet för sig, enär hela denna
handel var så skamlig att äfven sådana män som en
Valdemar och en Albrekt väl kunde önska att breda
något sken af ärlighet deröfver.

Underrättelsen härom och om sin gunstlings, Bengt
Algotssons, mördande af herrarna vid Rögnebro mötte
Magnus, när han kom ned till Halland. Han skyndade
derför tillbaka till det östra Sverige för att
förbereda ett krigståg mot Valdemar till följande
året. Men de

skånska städerna och slotten föllo omedelbart efter,
sedan Valdemar vunnit Helsingborg, i dennes händer.

Efter Skånes eröfring vände sig Valdemar mot Halland
och bemäktigade sig södra delen deraf, eller den
som varit Porsarnes hertigdöme och som konung Erik
öfverlemnade åt hertig Albrekts söner, Henrik och
Albrekt. Må hända var det på grund af detta sista
förhållande som Valdemar nu satte sig i besittning
deraf. Norra Halland förblef ännu några år i Magnus'
våld.

Vi vilja ej här vara mångordiga rörande allt det
onda tal, som utspriddes om Magnus efter Skånes
förlust. Harmen deröfver var stor i Sverige, men de,
hvilka voro ursprungliga och egentliga orsaken till
den snöda utgången, de visste skickligt att vända
harmen och hatet och skymfen från sig på konungen,
synnerligast när de följande tilldragelserna nödgade
honom att ännu en gång kasta sig i Valdemars armar.

Det är från rimkrönikan som man fått berättelsen
om att folket i sin förbittring kastat ruttna
kålhufvuden efter sin konung och kallat honom
<i>smek,</i> när han kom uppåt landet efter förlusten af
Skåne. Att, oaktadt allt bemödande från de mäktige
herrarnes sida, svenska folket i grunden dock
höll sin konung kär, derom talar en tilldragelse,
som vi här nedan komma att anföra. Hvad tillmälet
<i>smek</i> beträffar, så är det först och främst, alldeles
falskt, att folket vid detta tillfälle gifvit honom
det. Har Magnus någonsin burit det -- hvilket må hända
varit fallet från hans motståndares sida, och de voro
både många och mäktiga -- så var det för den stora,
må hända otillåtna och onaturliga kärlek till unga
män, som han visade, och hvarför han i synnerhet
tadlades af S:t Birgitta. Men äfven denna grund för
tillnamnet är otillförlitlig, enär Birgitta talade
efter berättelser, som sannolikt kommo från konungens
motståndare. Slutligen må nämnas, att sjelfva namnet
icke förekommer förr än omkring 50 år efter denna
händelse, då en krönikeskrifvare omtalar konung
Håkons, Magnus' morfaders, död.

<b>Konung Valdemars tåg till Visby 1361.</b>

Valdemar blef qvar i Skåne, sedan han blifvit herre
deröfver, ända till början af påföljande sommar 1361,
och beredde sig helt visst derunder på sitt tåg mot de
båda öarna öster om Sverige, Öland och Gotland. På den
senare låg den mäktiga och rika hansestaden Visby,
i och för sig ett mäktigt lockbete för Valdemar,
äfven om han icke haft någon tanke på den minskning i
hansestädernas makt, som han skulle åstadkomma genom
att bemäktiga sig en af deras vigtigaste medlemmar.

En sägen har bibehållit sig till våra dagar om den
rika <i>Nils guldsmed</i> och hans sköna dotter, »kolpustarens
dotter», såsom man kallade henne, i harmen öfver
att hon gick klädd i siden och dyrbara smycken,
medan seden i Visby fordrade allvarsammare klädsel
hos borgarhustrurna

och deras döttrar, och emedan hon icke fann någon
ung man på ön god nog för sig att taga till man. Nils
guldsmed hade genom sitt öfvermod skaffat sig fiender,
och derför måste han och hans dotter draga öfver till
Danmark. Härom heter det i en gammal visa:

<poem>
Nils guldsmed drager till konungen och ljuger,
den lede förrädare och slemme tjufver:
»de gotländska hafva så mycket guld,
det vore dig godt att vinna;
svinen de äta ur silfvertråg
och med guldten hustrurna spinna».
</poem>

Sägnen visar, huru stadens rikedom frestade Valdemar.

Bedröfvad i sitt sinne drog konung Magnus efter
Helsingborgs fall uppåt det öfra Sverige, der han
tillbringade julen. Men han hade likväl ännu icke
gifvit Skåne alldeles förloradt. Strax på nyåret for
han öfver hafvet till Estland, och härifrån, medan
han var i staden Hapsal, sände han den 13 Februari
ett bref till invånarne i Visby, hvari han uppmanade
dem att hålla det vanliga antalet skeppsfolk och
krigsskepp i beredskap för att kunna rycka ut till
rikets försvar, när de uppfordrades dertill af hans
drots Nils Thuresson. Det ser ut som om Magnus haft
någon aning om Valdemars planer, och må hända ville
han förskaffa sig inom de tyska riddarnes land och
städer den hjelp, som han ej kunde få inom Sverige.

Sedan han i Mars återkommit till Sverige,
utfärdade han ett allmänt krigsuppbåd samt skref
ytterligare från Stockholm den 1:sta Maj ett bref
till Gotländingarna, hvari han varnade dem, emedan
han fatt kunskap om huruledes några af hans ovänner,
till hans och hela rikets skada, hemligen lade råd
om att anfalla ön med en stark krigsmakt, och bad
dem derför hålla vakt både natt och dag.

Det synes härutaf, att det icke var god vilja att
skydda sitt land, som felades Magnus. Han saknade
makt och understöd af de sina, vid detta tillfälle
liksom året förut i Skåne. Vi vilja nu se, huru det
stod till i Visby.

Man bedrager sig mycket, om man tror, att den rika
handelsstaden hade tagit något annat utseende än sitt
vanliga. Köpmannen skötte sin handel, fraktade
sina skepp eller förde dyrbara laddningar i land,
och handtverkaren skötte sitt arbete, och domstolen
ute å torget handlade sina ärenden -- allt gick sin
vanliga gång. Man slog väl ej alldeles i vädret
kungens varningar, men liksom det är svårt att tro på
någon plötsligt inträffande sjukdom, när man känner
blodet strömma friskt och fullt genom alla ådror,
likaså var det för det mäktiga Visby då svårt att
öfver hufvud tro på en öfverhängande fara, ännu mindre
på ett så plötsligt anfall af den danska kungen, som
hittills haft tillräckligt göra med att lappa ihop
sitt eget rike. Stadens egen makt var för stor, de
förenade hansestädernas ännu större. Det var knappast
troligt att Valdemar vågade bryta med dem, helst som
han så nyligen gifvit dem de dyraste försäkringar
om vänskap och bekräftat deras privilegier.

Mau skrattade åt talet om ett anfall af honom
och skämtevisor sjöngos derom. En gammal
krönikeskrifvare anför en af följande lydelse:

<poem>
Jak tör väl inde gange?
Valdemar  med varum luff<footnote>vårt lof.</footnote>
du maal vel ude stande!
Valdemar med varum luff och möydom!

Det vore dig bettre heime bliv,
Valdemar med varum luff,
en du imod Gutherne vill stride!
Valdemar med varum luff och möydom?

Du kand bettre lucke Höe<footnote>berga hö.</footnote>
Valdemar med varum luff,
end at komme och gillie vor Möer!
Valdemar med varum luff och möydom.

Spure din fött, spure din fott<footnote>Sporra din fot! Spänn sporre å fot!</footnote>
Valdemar med varum luff.
Dig kommer nu Gutherne ridend imod!
Valdemar med varum luff och möydom.

Ridt i ring, ridt i ring
Valdemar med varum luff,
oc lad dig hest hier springe omkring!
Valdemar med varum luff och möydom!

Bettre kand du leicke paa lut,
Valdemar med varum luff!
end som du kand komma hier udt
Valdemar med varum luff och möydom.
</poem>

Så hade man hunnit öfver midsommaren 1361. Men då,
i Juli månad, midt under all denna sorglöshet och allt
detta öfvermod kom som ett åskslag underrättelsen,
att Valdemar landstigit vid Klinte och var så godt
som framför Visby stadsportar.

Med en stor flotta lade i Juli månad Valdemar ut
från Seland och seglade öster på. Det gälde dock
icke genast Gotland. När flottan vändt mot norr,
styrdes kurs på Öland. Öländingarne voro alldeles
oberedde, men samlade, sig det oaktadt och sökte göra
motstånd. Men mot Valdemars öfvade trupper och deras
öfverlägsna antal förmådde Öländingarnes tapperhet och
oförskräckthet föga. Fem eller sexhundra Öländingar
stupade och Valdemar tågade såsom segrare genom ön
fram till Borgholm, som han snart bemäktigade sig
och lät i grund nedbryta samt sköflade hela ön<footnote>
Äfven här på ön sjunges en visa, som synes hafva
afseende på denna tilldragelse, i synnerhet om man
får antaga att Valdemar landsteg på östra kusten af
ön. I Långlöts socken, der man ännu ser ruinerna
af Ismanstors borg, belägen utmed sjökanten och
ett märkligt minnesmärke från forna dagar, skall
enligt visan lefvat en skön flicka, som väckt danske
kungens kärlek, och som han fört med sig på flottan,
när han seglade derifrån. Vi anföra några strofer ur
densamma:

<poem>
Så kom den danske kungen seglande fram,
fick höra liten Karin i Björkelunden sang.
<tab>För lindar och för ekar i lunden och det gröna.

Och konungen frågade småsvenner så,
hvem är det som uppå guldharpan slår.
<tab>För lindar och för ekar i lunden och det gröna.

Ingen är som på guldharpan slår,
det är liten Karin i lindelunden går.

Och det var danske kungen steg på snöhvitan sand,
så gick han uti lindelunden för liten Karin fram.

Och hör du, stolts Karin lill', qväd visan för mig!
-- -- -- -- -- -- -- -- -- -- -- -- -- -- --

Och stolts Karin qvädde en visa så klar,
att ekelöfvet dansade, som uti lunden var.

Så qvad hon de visorna, qvad hon de fem,
så danske kungen dansade och alla hans hofmän.

Den danske kungen tog liten Karin i famn,
så bar han henne i det stora skeppet fram.

Den danske kungen seglar från Långlöte hamn,
han offrade en gryta af blankaste malm.

Stolts Karin hon vaknar och kammar upp sitt hår,
Gud nåde mig arma för ord jag talte i går.

Och aldrig skall du komma till ditt fädernesland,
förr än du får sonen till din styresman.

Och aldrig skall du komma till din faderneby,
för än du får dottern som silke kan sy.
</poem></footnote>.

Sedan Valdemar insatt sina fogdar öfver landet, gick
han åter ombord, och nu styrdes kosan mot Gotland.

Vid Kronevall eller Klintehamn midt för Carlsöar
på vestra kusten af ön landade de danska skeppen,
sannolikt den 22 Juli. Gotlandsbönderne mötte här,
men det gick dem, såsom det gått Öländingarne
förut. De blefvo slagna. Dock nedslog icke denna
första motgång deras mod. Vid Fållemyr mötte de
Valdemar för andra gången, men segern blef oafgjord
första dagen. Andra dagen förnyades striden, men
nu segrade Valdemar fullkomligt. Bönderne ledo ett
sådant nederlag, att de ej mera kunde göra Danskarna
något motstånd. Och nu stod vägen öppen för Valdemar
till Visby.

När underrättelsen härom kom till Visby, lade
borgarena råd om hvad som vore att göra. Man stannade
vid det beslut att låta nedbryta förstäderna vid
<sp>Östre-</sp> och <sp>Norre-port,</sp> hvilka med svårighet kunde
försvaras. Detta skedde, och bakom murarna trodde man
sig nu kunna hålla ut en belägring. Må hända hade
utgången blifvit en annan, om detta beslut blifvit
följdt. Men der uppenbarade sig en stridslust och
ett begär att möta Danskarna på öppna fältet, så
häftigt, att stadsportarna öppnades och en väldig
skara välbeväpnade borgare ryckte ur staden. De
blefvo dock med blodiga hufvuden tillbakakastade,
och liken af 1,800 borgare lågo qvar på platsen.

Nu förlorade de stolte stadsboarne lusten att vidare
försöka sig i strid med Valdemar. Underhandlingar
öppnades, och stadsnycklarna öfverlemnades snart
till den danske konungen. Valdemar smålog, när han
af börgmästarne och rådet mottog nycklarna till den
rika och mäktiga staden, hvars fjorton kyrkor med
de manga tornspirorna syntes öfver stadsmurarna. Han
fruktade dock försåt och lät derför, innan han höll
sitt intåg, nedrifva stadsmuren, så att hären kunde
intåga i full slagordning. På ömse sidor om konungen
redo hans son, hertig <i>Christofer,</i> och hertig <i>Erik</i>
af <sp>Lauenburg,</sp> samt efter dem flera tyska furstar och
så hela hären. Det var den 28 Juli.

På slagfältet utanför <sp>Södre- port</sp> lät Valdemar
begrafva de fallna

och uppresa ett stenkors med denna inskrift på latin:
<i>År Ett-tusen trehundrade sextioett efter Christi börd,
tredje dag efter Sanct Jacobi, föllo framför Visby
portar för de danskas svärd Gotländingarne. Här äro
de begrafna. Beder för deras själar!</i>

Sålunda var Valdemar herre öfver den yppersta staden
då för tiden i Norden. En dryg brandskatt räddade
borgarena från plundring, men konungen befalte att
tre de största ölkar, som funnos i staden, skulle
framsättas och inom tre timmar fyllas med silfver,
om Visby borgare ville behålla sina privilegier och
friheter. Detta var dock en obetydlighet af allt
det byte Danskarne den gången vunno. Kyrkornas och
klostrens rikedomar, deras guld- och silfverkäril,
deras ädla stenar -- allt plundrades af Danskarna,
och var bytet så stort att tre skepp fullastades
dermed.

På en af de skönaste kyrkorna, <i>S:t Nicolai,</i> »S:t
Niklavesseskyrka» som den af gammalt kallades, sutto
då tvänne kostbara ädelstenar af röd färg, infattade i
tvänne rosetter på vestra gafveln. Det sades om dessa,
att de »om natten skijnte som dagsens klara sol»,
och de höllos för att icke hafva sin like i verlden.

Tjugufyra väktare gingo hvarje natt omkring templet,
och vid lifvets förlust fick ingen efter solens
nedgång gå der förbi. Äfven dessa stenar lät Valdemar
nedbryta och föra ombord på sin flotta.

Sedan Valdemar derpå stadfästat Visbys privilegier
och tillsatt danska fogdar öfver landet, steg han
ombord på flottan och afseglade. Vid Carlsöar midt
för hamnen, der han kort förut landstigit, gick
det fartyg, som förde de största dyrbarheterna, i
qvaf. Sjelf kom Valdemar lyckligt åter till Danmark.

En sägen från detta Valdemars tåg till Gotland
förmäler, ätt Valdemar föregående året, medan ännu
kriget fördes i Skåne, kommit till Gotland förklädd
till krämare. Han hade då gästat hos en af öns mest
ansedda landtdomare vid namn Ung-Hans. Denne bodde
söderut i landet, väl 10 mil från Visby. Ung-Hans
hade en dotter af utmärkt skönhet, i hvilken Valdemar
förälskade sig, och fadern märkte snart att han
vanärat dottern. I sin harm örfilade han upp kungen
och dref honom bort. Men denne hade under tiden
vunnit sitt hufvudsyfte och fått reda på det bästa
landningsstället, öns försvarsstyrka o. s. v.

När han nu kom tågande mot Visby med sin här,
var landtdomarens dotter med, förklädd till
karl. Hon smög sig in i staden och skaffade Valdemar
underrättelser, som ingen annan kunde. Hon gjorde
det för sin kärleks skull, för denna glömde hon sin
fader och sitt fädernesland och förrådde båda. Men
när Valdemar vunnit seger och med sitt byte seglade
bort från ön, glömde han sina löften och hennes trogna
kärlek, som offrat så mycket för honom, och lemnade
henne qvar.

Den olyckliga föll i sina uppretade landsmäns
händer och blef inmurad i ett af tornen på Visby
stadsmur. Tornet kallas till minne deraf ännu i dag:
<i>Jungfrutornet.</i>

Hvarken Gotland eller Öland blefvo emellertid länge
i Valdemars

händer. Öboarne slogo ihjäl de danska
fogdarna och gåfvo sig åter under svenska kronan.

<b>Konung Magnus försöker återvinna Skåne.</b>

Knappast har någon varit så omgifven af hemliga och
uppenbara fiender, som Magnus Eriksson var det nu. Man
må derför ej undra, om alla hans planer öfverkorsades,
alla hans försök omintetgjordes. Vi hafva sett,
att långt ifrån att, som rimkrönikan gifver vid
handen, han skulle hafva bedt Valdemar »hjelpa sig»
mot Gotland, sökte han så väl förskaffa sig hjelp --
någon annan grund kunde ej gifvas för hans resa till
Estland midt i vintern -- som, då detta icke lyckades,
varna och förbereda Gotländingarna. Det var allt hvad
han kunde göra.

Det på sin makt trotsande Visby hade ej satt tro till
konungens varningsbref, hade ej trott på en sådan
djerfhet hos den danske kungen. Helt visst anade
icke heller någon af de öfriga hansestäderna något
sådant. Underrättelsen om konungens landstigning,
Gotländingarnes nederlag och Visbys fall, som ganska
hastigt spriddes genom städerna, slog dem derför med
häpnad. En allmän ovilja och harm upplågade hos dem
mot iden listige konungen, som så fräckt kunde bryta
sina löften. De önskade nu ingenting hellre än ett
förbund med Magnus och hans son konung Håkan för att
gemensamt anfalla och hämnas på Valdemar.

Redan den i Augusti samlade sig utsedde från städerna
i Greifswald för att lägga råd härom. Enligt beslut
som här träffades fick ingen vid lifvets förlust föra
varor till Danmark, men både varor och krigsfolk till
Sverige och Norge.

Från Sverige kommo i medlet af Augusti sändebud att
underhandla rörande samma ärende. Desse sändebud
voro biskop Nicolaus i Linköping, Erengisle jarl,
drotset Nils Thuresson, Johan Hjerne, Peder Bonde,
Bengt Filipsson, Bo Jonsson, Anund Hemmingson,
Thorkil Erengislesson, Arvid Gustafsson och Carl
Ulfsson. De hade med sig öppna fullmakter försedda
med konungarnes underskrifter och sigill, något som
skulle tala för ett stort förtroende från konungarnes
sida, om icke så väl herrarnas missnöje och afvoghet
i allmänhet som särskildt den omständigheten, att de
fleste af dessa tillhörde konungens afgjorda motparti,
talade mera för en nödtvungen än en frivillig åtgärd
af förtroende. De erhöllo visserligen med sig bestämd
föreskrift huru långt de egde rättighet att gå i
medgifvanden, hvaribland uttryckligen nämndes, att
de icke fingo pantsätta något slott eller landskap
-- men vi känna genom det föregående alltför väl dessa
herrars egenmäktighet för att veta, det de icke skulle
anse sig bundna deraf.

Sändebuden kommo till Lybeck den 22 Augusti, och här
utgåfvo de ett bref om upphörande af all hittills
varande stridighet mellan

Lybeckarna å ena och konungarna å den andra sidan,
så att alla tvister mellan dem skulle anses bilagda.

Från Lybeck begåfvo de sig till Greifswald. Dit
församlades då sändebud från alla städerna vid
Östersjön och äfven andra städer för att öfverlägga
om vilkoren för det förbund, som nu skulle ingås mot
Valdemar. Förbundet kom också till stånd den 8 och
9 September. Magnus och Håkan skulle lemna 2,000
man och ett motsvarande antal fartyg till kriget
samt som säkerhet till städerna öfverlemna Bohus och
Marstrand eller också Varberg. Blef Skåne eröfradt,
skulle dessa slott utbytas mot Helsingborg, Skanör
och Falsterbo, med underlydande m. m., men, om detta
icke lyckades, skulle de behålla Bohus och Marstrand,
tills omkostnaderna blifvit ersatta. Städerna skulle
utrusta 2,000 man liksom konungarne, och båda börja
kriget på samma dag. -- Dessutom öfverlemnade de
svenske herrarne åt städerna nya och mycket utvidgade
frihetsbref för båda rikena.

Enligt den ofvannämnda instruktionen skulle
den gjorda öfverenskommelsen underställas de
båda konungarna. Men brefven, försedda med de
kungliga sigillen, öfverlemnades genast till
städerna, och städernas bref emottogos för att
öfverbringas till konungarne. Vi se således, att
de svenska sändebuden ej blott öfverskredo sina
instruktioner i afseende på vilkorens uppgörande,
de öfverskredo dem äfven derutinnan, att de icke
lemnade det slutliga afgörandet åt de båda rikenas
konungar. Huru föga de bekymrade sig om hvad konung
Magnus skulle säga derom, så synas de emellertid,
synnerligast för hvad beträffade konung Håkan och
Norge, hafva hyst vissa betänkligheter att bekantgöra
sina åtgärder. Åtminstone fick denne senare aldrig
se de bref från städerna som sändebuden hemfört. Han
klagade sjelf deröfver längre fram (år 1379). »Min
herr fader» -- sade han -- »öfverlemnade med fullt
förtroende åt dessa sändebud sina pergamentsbref,
försedda dessvärre äfven med vårt insegel, eftersom
vi då voro oerfarna och ej hade uppnått en mognad
ålder. Detta skedde, för att de, sedan de kommit
öfverens om förbundsvilkoren, skulle komma till
vår fader och oss, men icke under någon annan form
eller på något annat vilkor dessförinnan utlemna
dem. Nu deremot utlemnade de dem till städerna,
men städernas bref gömde de, så att vi icke en gång
fingo se dem. Häraf visar det sig, att de ingingo
denna dagtingan mera till vår faders och vår skada
än till någon nytta och gagn.

Det faller af sig sjelft, att intetdera af slotten
öfverlemnades till städerna. Lybeck och Stralsund
utrustade folk för att taga dem i besittning, men de
måste återvända med oförrättadt ärende, något som
icke kunde underlåta att väcka deras missnöje. Också
gingo krigsrustningarna trögt, och något krigståg på
den utsatta dagen blef icke af.

Dock fortsattes rustningarna, och ett fejdebref
skickades till Valdemar. Sändebudet fordrade genast
svar, och kungen skall då hafva tagit brefvet ur
öfverbringarens hand och på baksidan skrifvit ett
hånande svar.

Och dermed fick sändebudet draga sina färde. Derjemte
skall han för att ytterligare håna dem hafva uppsatt
en förgyld gås på högsta tornet af Vordingborgs
slott.

En mäktig flotta på 27 koggar och 25 mindre fartyg,
som påföljande sommar -- förr blef man icke färdig
med rustningarna -- visade sig i sjön, skulle lemna
danske kungen svar på tal. Grefve Henrik af Holstein,
ty äfven detta landets grefvar voro med i förbundet
mot Valdemar, och borgmästaren Johan Wittenberg från
Lybeck anförde flottan. Man hade först för afsigt att
angripa Köpenhamn, men sändebud från Sverige ändrade
detta beslut.

Sedan man i Sverige vunnit ett ögonblicks andrum efter
de händelser, som tilldrogo sig 1361 och om hvilka vi
här nedan skola tala närmare, sände Magnus och Håkan
om våren 1362 riddaren Herman v. Vitzen till Lybeck
för att köpa lifsmedel och förhyra skepp för deras
räkning. Detta lyckades också enligt ett den i Maj
af den nämnde riddaren till Lybecks stad och råd i
konungens namn utfärdadt skuldebref. Fem krigsskepp
utrustades och öfverlemnades till grefvarna Henrik
och Adolf af Holstein.

Samme herrar, som föregående året varit konungarnes
sändebud, afgingo äfven detta året i samma egenskap
för att bedja städerna vända sig med flottan rakt
på Helsingborg och begynna belägringen, äfven om
konungarne icke voro der, ty de skulle snart infinna
sig med den utlofvade krigsstyrkan. I Juni var också
Magnus nere i södra Halland, der han uppslog sitt
läger vid Varberg, men ju närmare den hanseatiska
flottan nalkades Öresund, dess mera frihet fick han,
så att han kunde lemna lägret och begifva sig uppåt
Vestergötland, dels för att påskynda sina rustningar,
dels ock för att möta de svenska sändebuden, hvilka
han hoppades snart skulle komma tillbaka.

Nu lade sig flottan framför Helsingborg, men ingen af
konungarna hördes af. Dessa väntade i sin ordning på
sändebuden -- och dessa åter hade vid den tiden helt
andra saker för sig, som vi här nedan få se. För en
god utgång af striden var det emellertid nödvändigt
att Magnus och Håkan med sitt folk förstärkte
belägringshären, ty Wittenborg, som, under grefve
Henriks frånvaro, ensam förde befälet, saknade folk
till den grad, att han ej kunde lemna tillräcklig
betäckning på skeppen. Också passade Valdemar på och
angrep den hanseatiska flottan med den framgång,
att han tog 12 stora koggar fulla med lifsmedel,
vapen och krigsförnödenheter.

Men hans son, den käcke och kraftige hertig
Christofer, blef så farligt sårad af ett kastvapen
under striden, att han derefter aldrig fick sin
helsa igen och dog följande året, endast 19 år
gammal. Det var så godt som ett nederlag, ensamt det,
för Valdemar. Lybeckarne blefvo så förbittrade på
Wittenborg, att de läto kasta honom i fängelse och
sedan dömde honom till döden. En följd af striden
vid Helsingborg blef en vapenhvila till November,
då man i Rostock skulle närmare underhandla om freden.

De så ifrigt väntade herrarne, af hvilka Magnus
kunde och borde vänta det kraftigaste understödet,
kommo emellertid icke. Magnus och Håkan sågo sig
derföre nödsakade att med de få trupper, de på egen
hand kunde sammanbringa, rycka nedåt Skåne. De hunno
dock icke längre än till Halmstad, som försvarades
af hertig Christofer. Här mötte dem sändebud från
städerna med underrättelse om stilleståndet, hvari
äfven de skulle vara inbegripna. Konungarne emottogo
ingalunda med välbehag denna underrättelse, dock
bragtes det derhän, att det goda förhållandet mellan
konungarna och städerna återupprättades.

Hertig Christofer i Halmstad bekymrade sig så litet
om den ingångna vapenhvilan, att han kort efter
gjorde ett infall i Finveden, om hvars besittning
han sökte försäkra sig genom att på flera ställen
uppföra förskansningar.

I September samlades konungarne och rådet, deribland
de så länge väntade herrarne till Söderköping, och dit
kommo äfven sändebud från städerna. Här återstäldes
enigheten mellan de förbundna på det sättet, att
städerna fingo Borgholm och Öland i stället för Bohus
och Marstrand, som herrarne egenmäktigt hade lofvat
dem. Brefvet härom undertecknades jemte konungarne af
12 rådsherrar, bland hvilka de välbekanta herrarne
Erengisle jarl, drotset Nils Thuresson, Bengt
Filipsson och biskop Magnus i Vesterås m. fl.

Efter detta möte hörde icke konungarne något af hvad
som tilldrog sig mellan deras bundsförvandter och
Valdemar, hvarför de skrefvo till dem från Stockholm
ett bref med klagomål öfver »att de ännu icke efter
de tyska sändebudens hemresa från Söderköping hade
fått ett enda bref eller någon underrättelse om,
huru städerna aktade förhålla sig med hänseende till
kriget med Danmark», och anhöllo, det de med det
snaraste ville lemna dem besked härom.

Detta bref skrefs den 7 November, men redan dagen
förut hade städernas sändebud sammanträdt med konung
Valdemars för att underhandla om stillestånd, hvilket
också afslutades den 10 och skulle vara till den
6 Januari 1364. Konungarne Magnus och Håkan voro
inbegripna i denna dagtingan, och Valdemars sändebud
Fikke Moltke afgick, ledsagad af ett sändebud från
Rostock, att underrätta dem derom.

<b>Magnus och Håkan.</b>

De med Magnus missnöjde herrarne hade i hans äldre
son funnit en man efter sitt sinne. Efter hans död
synas de hafva väntat sig samma tillmötesgående från
den yngre sonens, konung Håkans sida. Men denne var
ej så lätt att vända, dit de ville, stod ej heller i
samma förhållande som brodern, hvilken utom herrarnes
eggelser äfven, som vi minnas, frestades af det
tillbakasättande, som jemförelsen med Håkan gjorde
så i ögonen fallande.

Dessa herrar yrkade nu, att Håkan skulle bryta
förbindelsen med Valdemars dotter Margareta och i
stället trolofva sig med grefve Henriks

(Jernhenriks) af Holstein syster, <i>Elisabet.</i> Efter
det uppenbara svek, som Valdemar visat mot Magnus,
vill det synas, som om Håkan icke haft något emot
att bryta alla förbindelser med honom. Men i Norge
var ingalunda någon fiendtlig sinnesstämning mot
Valdemar, tvärtom voro Tyskarne mera hatade, och ingen
skulle der gerna hafva sett konungen utbyta danska
konungadottern för en tysk grefvedotter. Hvad Håkan
sjelf hade för tankar härutinnan, veta vi icke, men så
fort han kände sig ega fullkomlig frihet att handla,
blef hans handlingssätt motsatsen af hvad herrarne
önskat.

Emellertid afgick från Sverige under sommaren
1361 en beskickning, hvaribland befunno sig flere
de mäktigaste och inflytelserikaste af de herrar,
som förut deltagit i Eriks uppror, till grefvarne i
Holstein, för att anhålla om deras systers hand för
konung Håkans räkning. Deras anhållan beviljades
och de slöto i konung Håkans namn ett förbund med
grefve Henrik, enligt hvilket Håkan skulle taga hans
syster till äkta, och skulle det ske, att han icke
tog Elisabet till äkta, skulle alla konungarnes
undersåtar i Sverige och Norge förhjelpa grefve
Henrik till skadeersättning och »<i>vända sig till
honom med slott och land,</i> till dess all hans skada
och kostnad blefve betäckt». I brefvet härom, som
ännu finnes i original i det danska geheime-arkivet
och hvarvid konungens norska rikssigill hänger,
jemte 7 andra sigill, säger Håkan, att han lofvade
ofvanstående med sin faders samtycke och med råd af
erkebiskop Peter i Upsala och två lydbiskopar. Ett
löfte i sanning så föga troligt, att man måste anse
herrarne ej blott hafva öfverskridit sin fullmakt,
utan rent af handlat förrädiskt. Det ser till och
med ut, som de begagnat sig af ett af de pergament
med konungarnes underskrifter, som vi veta att de
hade med sig för underhandlingen med städerna.

Följande året 1362, när de samme herrarne åter voro
derute och konungarne förgäfves väntade på deras
hemkomst för att med deras understöd rycka ned
mot Helsingborg, fullbordades trolofhingen genom en
ordentlig vigselakt. Denna skedde nu per procurationem
som det heter, eller så att brudgummens person
förestäldes af riddaren Herman v. Vitzen. Bruden stod
under den högtidliga akten mellan grefve Henrik och
grefve Adolf.

Vid samma tid utbröt kriget mellan städerna och
Valdemar, och grefvarne vågade icke sända sin syster
öfver sjön. Först sedan stilleståndet var slutadt
och hafvet blifvit fritt från danska krigsskepp,
i December månad, läto de henne stiga ombord för
att öfverfara till Sverige. Den 17 December seglade
fartyget ut ur Traven. Riddar Herman v. Vitzen med
flera voro i den kungliga brudens följe. Nu inträffade
dock en händelse som ingen kunnat förutse. Ogynsamma
vindar drefvo nämligen fartyget ur kosan. Det kom
i land antingen vid Bornholm eller kusten af Skåne,
och stranden tillhörde erkebiskopen af Lund.

Den dåvarande erkebiskopen <i>Nicolaus</i> var en stor
vän af

Valdemar, af hvilken han nyligen fått Bornholm med
Hammershus, och nu ville han visa konungen
sin goda vilja genom att låta qvarhålla den
holsteinska grefvinnan. Det skedde med all möjlig
höfviskhet, men den unga bruden suckade dock såsom
fånge. »Det skedde för att förekomma den stora synd
emot Gud och äktenskapslagen, som skulle göras,
om trolofvelsen mellan Håkan och Margareta skulle
brytas» -- sade erkebiskopen i det han bugade sig för
sin förnäma fånge -- »och han hade sjelf varit med
bland vittnena vid denna högtidliga akt.»

Ingenting kunde vara angenämare för Valdemar än
underrättelsen härom, och han var ingalunda den som
påyrkade den grefliga jungfruns hemskickande, tvärt
om söktes alla möjliga skäl för att under sken af den
högsta ridderlighet qvarhålla henne. Innan vi skildra
utgången af hennes öde, måste vi dock framställa ännu
en händelse, som skall hafva tilldragit sig om hösten
1361 och våren 1362 i Sverige.

Enligt en anteckning i minoriternas i Visby annaler
af 1412, således skrifna ett halft århundrade efter
sjelfva händelsen, skall konung Håkan i samråd med
rådsherrarna hafva tagit sin fader till fånga i Kalmar
kyrka om Mårtensdag den 11 November och insatt honom
på Kalmar slott.

När man känner det goda förhållande, som varit
rådande mellan fader och son, och då krönikorna
eller i allmänhet handlingarna från denna tid
icke lemna minsta spår af någon osämja mellan dem,
förefaller denna anteckning af minoriterna i Visby
högst besynnerlig, och man är till och med färdig
att anse den alldeles osannolik, när man vidare
läser om anledningen, hvarför sonen fängslade
sin fader. Det skulle hafva skett -- heter det --
emedan Håkan med faderns samtycke, men tvärtemot
riksrådets löfte bröt förbindelsen med Elisabet och
äktade Valdemars dotter. Nu hafva vi sett att något
sådant icke egt rum, ehuru herrarne af rådet mycket
egenmäktigt gifvit löften i konungarnes namn. Vidare
tillfogas, att, sedan Gotland och Öland blifvit tagna
af Valdemar, satte sig Sveriges adel upp emot konung
Magnus -- och må hända kommer denna del af anteckningen
sanningen närmast.

Ty det är en känd sak och ingalunda något nytt,
att den svenska adeln -- herrarne, som vi säga,
för att undvika en benämning, hvilken då ännu icke
begagnades -- var upprorisk mot Magnus och begagnade
hvarje tillfälle att inskränka hans makt. Må hända kan
man redan i de underhandlingar, som af dem bedrefvos
utomlands så väl under detta som det följande året,
spåra tråden i en spånad, som, när den blef färdig,
slutade med den olagligheten att sätta en utländing
på Sveriges tron. För den statskloka meklenburgska
hertigen Albrekts skarpblick var det icke omöjligt
att redan för länge sedan se, hvad som kunde göras
i Sverige; han hade stått och stod i mycken beröring
med detta land, hade systematiskt bidragit att minska
sin svågers makt; han brann desslikes af begär att
vinna makt för egen räkning och en konungakronas
glans för någon af hans hus skulle sprida sitt sken
vidt omkring. Att denne man hade många vänner bland
den svenska adeln, är påtagligt.

För att nu på ett antagligt sätt kunna förklara denna
åtgärd af konung Håkan, förutsatt att den verkligen
inträffat, synes det, som om han nödgats gifva vika
för påtryckningen af de mäktiga herrarna och genom att
för ögonblicket göra dem till viljes, rädda hvad som
räddas kunde för fadern. Helt visst var der fråga om
allvarsammare åtgärder från herrarnes sida, än hvad
vi af de knapphändiga anteckningarna från den tiden
kunna föreställa oss. De hade redan en gång gjort
ett lyckligt uppror, det andra kunde också göras,
och tidpunkten derför var väl knappast lämpligare
ännu. Håkan vann ockjså sitt mål. Ty sedan han den
15 Februari 1362 blifvit vald till Sveriges konung i
Upsala, befriade han sin fader ur fängelset, så vida
icke detta skett redan förut.

Enligt ett bref, som Håkan utfärdat sjelfva valdagen,
var Magnus då närvarande i Upsala.<footnote>
Vi Haquon med Guds naadh konunger Sverikes och
Norrikes kennomps medh thesso brefve, at vi medh
samtyke oc god vilja wars aldra kärasta Fadhers
konung Magnussa oc Rikesins Raads i Sverige,
som i Upsalom när oss varo, tha vi til konung
väljas skuldom» etc. -- Dess innehall är i öfrigt
af rätt mycken vigt. Det gifver Finlands lagman
samma rättigheter som de öfriga lagmännen i riket
vid konuogaval, så att han med klerker och 12
af allmogen skulle inställa sig på valstället,
dock utan att valet behöfde uppskjutas, om han af
vintern eller oväder blefve förhindrad att komma.</footnote>
Likaledes vet
man, att konung Magnus var i Söderköping den 20 Mars,
och i Lödöse den 27 April. Ifrån Lödöse skref konung
Håkan ett bref till inbyggarne i Upsala erkestift,
hvari han säger, »att då han och hans fader nu här i
Lödöse blifvit förlikta med hvarandra, skulle också
all fiendskap upphöra mellan deras män inbördes». --
Nu säger den åberopade anteckningen, att konung Håkan
befriade sin fader ur fängelset Kristi Himmelsfärdsdag
den 26 Maj. Vi finna deraf huru föga trovärdig
uppgiften är, och det är ingalunda gifvet att den
behöfver vara mera tillförlitlig i den ena än i den
andra delen af hvad den berättar.

Det är tydligt, att Håkan lika väl som hans fader
skulle inse nödvändigheten att bryta med dessa herrar,
hvilka sökte hvarje tillfälle att förödmjuka dem,
och då nu Valdemar syntes vilja gå dem till mötes,
är det mindre underligt, om de åter voro böjda för
att förbinda sig med honom.

Valdemar skulle naturligtvis högst ogerna se de
holsteinska grefvarnes makt utvidgas genom en så nära
slägtskap med konungen af Sverige och Norge. Det
föll honom derför så synnerligen väl i händerna,
att grefvedottern vinddrefs till hans rike, der han
kunde på bästa sätt genom hennes qvarhållande arbeta
på tillintetgörandet af hela denna giftermålshandel.

Enligt stilleståndshandlingen, som afslöts med
städerna, skulle Valdemar eller hans sändebud hafva
en sammankomst med konung Magnus någorstädes mellan
Halmstad och Laholm. Detta sammanträffande föll sig
nu särdeles lägligt. Må hända hade Valdemar också ett
personligt sammanträffande med Magnus här någorstädes,
der det blef lätt för honom att visa fördelarna af en
närmare förening dem emellan. För Magnus borde äfven
numera, sedan Valdemar förlorat hoppet om sin sons,
den raske Christofers räddning, och sedan sålunda

framtidsutsigterna i väsentlig mån ljusnat,
enär derigenom för hans son såsom Valdemars måg
möjliggjordes att återfå de förlorade landskapen
Skåne, Halland och Bleking, om icke att vinna hela
Danmarks rike -- för Magnus måste den danske konungens
tal innebära ganska mycket lockande. Håkan å sin
sida skulle naturligtvis så mycket hellre vilja en
återförening med Valdemar, som detta öfverensstämde
med hans folks önskan, och i afseende på trolofningen
med Margareta borde han hellre vilja se denna gå i
fullbordan än emottaga en brud, som var honom -- emot
hans vett och vilja (om vi få antaga att herrarne
begagnat ett af de blanka pergamenten) -- påtvingad.

Det gick sålunda lått för sig för konungarna att
komma öfverens, och det är alldeles icke otroligt
hvad Olaus Petri i sin krönika säger, att Magnus
gifvit Skåne i hemgift åt Margareta.

Denna Margareta, som sedan så mäktigt ingrep i de tre
nordiska rikenas öde, förtjenar större uppmärksamhet,
än som vi hittills kunnat egna henne. Hon var det
andra i ordningen af Valdemars och drottning Helvigs
barn.

Om hennes födelse berättas följande. Konungen
misstänkte sin drottning för en otillåten kärlek till
Folke eller Folkvard Lavmansson, och hon måste derför
lefva som fånge på Sjöborgs slott. En dag jagade
konungen i granskapet af slottet, och om aftonen
lät en hoftärna, som konungen älskade, drottningen
ikläda sig hennes kläder och besöka konungen. Ett år
derefter födde hon en dotter, som i dopet fick namnet
Margareta. Det var år 1353. Margareta var således
vid denna tid blott 10 år gammal, och bröllopet
firades -- enligt hvad de isländska annalerna intyga
-- med detsamma på Varbergs slott, dit Valdemar
genast lät föra sin dotter (om hon ej var med
honom). Om våren året derpå -- den 9 April 1363 --
voro stora högtidligheter i Köpenhamn med anledning
af giftermålet. Utom konungarna Magnus och Håkan var
äfven drottning Blanka der närvarande, och dertill
ett stort antal förnämliga män, så att prakten,
som der utvecklades, knappast haft sin like. Enligt
andra underrättelser skall äfven sjelfva bröllopet
hafva firats då.

Må hända följde Margareta med sin man konung
Håkan till Sverige eller Norge, att der
uppfostras. Åtminstone var det en svensk fru, som
hade öfverinseendet öfver hennes uppfostan. Det
var fru Märta, S:t Birgittas och Ulf Gudmarssons
dotter. Hon hade först varit gift med Sigvid Ribbing
och efter hans död med gunstlingen Bengt Algotssons
broder Knut. Med denne hade fru Märta en dotter
Ingegerd, sqm nu uppfostrades tillsammans med den unga
drottningen. Man gick på den tiden strängt tillväga
vid barnaupptuktelsen, och det hände ofta -- såsom det
heter i den gamla anteckningen -- »att drottningen och
syster Ingegerd fingdo bådha af eno riise, oc hafdo
kärliken omgängilse sins imellem i barndoms tima».

Nu mera fans intet skäl att längre qvarhålla den
holsteinska jungfrun. Om sommaren 1363 fick hon segla
hem igen. För henne hade alla dessa tilldragelser
varit liksom ett skuggspel. Konungakronan, som
vinkade så

lockande för det unga sinnet, försvann på samma gång
som hennes frihet. Och när hon återfick denna frihet,
sörjde hon sitt öde så mycket, att hon gick i kloster,
i Elten i Tyskland, der hon dog som abedissa.

I sammanhang med Håkans och Margaretas bröllop och
högtidligheterna med anledning deraf i Köpenhamn
har man underliga berättelser, ehuru synbarligen,
liksom så mycket annat, ren dikt. Så säges att konung
Valdemar velat med förgift afdagataga både Magnus och
drottning Blanka och dertill sin egen son. Magnus
skall hafva blifvit räddad af sin läkare, den här
ofvan omtalade Lars Johansson, som just för denna sin
skicklighet skall hafva erhållit Ulf Gudmarssons och
S:t Brigittas dotter Cecilia till äkta.

Det är visserligen sant att så väl Christofer som
drottning Blanka dogo samma år. Men den förre dog
af sitt vid Helsingborg erhållna oläkliga sår
i hufvudet. Drottning Blanka dog mot slutet af
året. Beskyllningen är till alla delar så orimlig,
att den ej behöfver vederläggas.

<b>De missnöjde herrarne välja Albrekt af Meklenburg
till konung.</b>

Nu ansågo sig herrarne kunna af kasta allt sken
och öppet skrida till handling mot sin lagliga
beherskare. Det onda talet, som gick om konung
Magnus, fick ny fart. Allt hvad som skett -- sade man --
under de fyra sista åren, det hade skett efter en på
förhand mellan Magnus och Valdemar uppgjord plan, och
man drog icke i betänkande att med de onaturligaste
beskyllningar göra konung Magnus förhatlig hos
folket. Han skulle hafva mördat eller åtminstone
varit medveten om sin sons, Eriks, förgifvande, han
skulle varit i hemligt förstånd med Valdemar om Skånes
borttagande, han skulle hafva eggat samme Valdemar
till Ölands förhärjande och Visby's plundring och
den holsteinska grefvedotterns bortröfvande.

Vi få dock icke tro, att herrarne lade sina
stämplingar i öppen dager. De bedrefvos under året
1363 med all möjlig försigtighet, ehuru med mycken
ifver. Enligt den med grefvarna af Holstein ingångna
öfverenskommelsen skulle nu den svenska kronan
erbjudas åt grefve Henrik. Biskoparne Nils i Linköping
och Thomas i Skara, Carl Ulfsson af Tofta, Niklis
Thuresson och Erik Carlsson gjorde också verkligen
grefve Henrik detta anbud. Men han afböjde det,
man vet ej bestämdt på hvilka grunder. Må hända
öfverensstämde icke vilkoren med hans lynne; kan ock
vara, att han ansåg företaget alltför vådligt.

Då vände sig herrarne till hertigen af Meklenburg.

Den för oss så välbekante hertig Albrekt, som var gift
med Magnus Erikssons syster Euphemia, hade med henne
tvänne söner: Henrik och Albrekt. Den äldre af dessa,
Henrik, var gift med konung Valdemars dotter Ingeborg
och var derigenom både syskonbarn och svåger med
konung Håkan. Han var till sitt sinnelag allvarsam
och mycket bestämd och syntes icke gerna vilja blifva
en lekboll för andra. Så

väl det ena som det andra gjorde honom olämplig till
konung för dessa herrar. Äfven hansestäderna skulle
ogerna hafva sett en måg af Valdemar med de länder
han möjligen efter sin svärfader kunde ärfva äfven
förena Sveriges krona. Det hade blifvit för mycken
makt på en hand.

Den yngre, Albrekt, var deremot alldeles efter
herrarnes tycke, och honom erbjödo de också den
svenska kronan. Första framställningen härom gjordes
redan om våren 1363 i Vismar, således ungefär vid
den tiden som högtidligheterna pågingo som bäst i
Köpenhamn med anledning af Håkans och Margaretas
bröllop. Denna sak var nu snart afgjord, icke så
sättet att få den utförd. Man gick härvid, som vi
nämnde, tillväga med mycken försigtighet. Så ingicks
midsommardagen i Lybeck ett förbund mellan städerna
å ena samt Albrekt och de holsteinska grefvarna å
andra sidan, men dervid talades endast »om det krig,
som man hade i sinnet att föra». Underhandlingarna
här äro i öfrigt märkliga nog genom det språk,
som städerna förde. Furstarne åtogo sig att utrusta
1200 riddare och väpnare samt 600 krigare, städerna
åter förbundo sig att lemna 1200 mark silfver
och så många fartyg som behöfdes samt anskaffa
nödiga krigsmaskiner. Förbundet skulle räcka ett
år från nästkommande trettondedag jul. Men nu ville
städerna förbehålla sig rättighet att före utgången
af denna tid, om det befans öfverensstämmande med
deras fördelar, sluta särskild fred med fienden mot
att de erlade 600 mark silfver till furstarne, och
då man icke kunde komma öfverens härom -- något som
man icke må undra på -- blef afgörandet uppskjutet.

Ett bref från Niklis Thuresson, skrifvet i Kalmar
den 9 September 1363, och hvari han omtalar de
vilkor, hvarpå han förbundit sig med hertigarne,
visar likaledes huru försigtigt man ansåg sig böra gå
till väga. »Sedan hertigarne» -- heter det -- »kommit
till sin efterlängtade ställning i Sverige», skulle
de bekräfta alla de bref och friheter, som Niklis
erhållit af konungarna Magnus och Håkan, samt hålla
honom skadeslös för alla omkostnader, förluster och
besvär, som kunde blifva en följd af den befattning
han nu åtagit sig.

Konung Valdemar gjorde mot slutet af detta år, 1363,
en utländsk resa. Man vet icke, om han hade någon
aning om de stämplingar, som bedrefvos mot hans måg
och konung Magnus, ehuru troligt det är, att något
sådant icke kunnat undgå hans skarpa blick, öfvad som
den var i ränker och hemliga förhandlingar. Men så
mycket underligare och oförklarligare förefaller det
då, att han liksom öfvergaf alltsammans. Må hända
ville han undvika att förklara sig hvarken for den
ena eller andra sidan. I Oktober reste han öfver
till Pomern och var således ganska nära sjelfva
härden för stämplingarna mot Magnus och Håkan. Han
gjorde dock, som vi nämnt, intet hvarken för att
hindra företaget eller för att underrätta dem det
gälde derom, åtminstone enligt allt hvad man vet. I
början af November begaf han sig från Pomern för att
infinna sig i Krakau<footnote>Polens gamla hufvudstad.</footnote>, der

han skulle öfvervara kejsar Carl IV: s bröllop,
följde sedan denne till Prag<footnote>
Hufvudstaden i Böhmen.</footnote>, reste derifrån
i Januari 1364 öfver Köln och Flandern ner till
Avignon i södra Frankrike, der han inträffade i
Februari. Först på högsommaren 1364 återkom han hem.

Det ser ut, som om man just afvaktat Valdemars
bortresa. Ty han hade knappt lemnat Pomern, förr än
hertig Albrekt med sin son och en betydlig krigsstyrka
lade ut från Warnemünde.

Flottan med den blifvande konungen lade först i land
vid Kalmar<footnote>
Enligt andra skulle hertigen först d. 18 begifvit
sig från Rostock och först landstigit på Gotland,
der han låtit hylla sin son. Rimkrönikan berättar
detta sista, och det kan vara sannolikt.</footnote>,
hvilket sedan år 1361 innehades såsom
förpantning af grefve Henrik af Holstein. Den
29 November anlände flottan till Stockholm, som
genast öppnade sina portar. Redan dagen derpå blef
den unge hertig Albrekt hyllad af borgerskapet, som
till största delen bestod af Tyskar. De förklarade
honom för sin »rätta och kära herre, med hvilken de
önskade att i trohet, sanning och lydnad både lefva
och dö, och icke af någon anledning skiljas från
honom». På Stockholms slott var då Nils Kettilsson
(Vasa) borgfogde, och han, som utan tvifvel hörde
till det mot konungen fiendtliga partiet, öppnade
beredvilligt slottsportarna för Albrekt.

Ett riksmöte utlystes derpå till Upsala i Februari
månad 1364. Tiundalagmannen, och det var nu Carl
Ulfsson af Tofta, förde här ordet. Rådet och en
mängd herrar infunno sig, men Magnus och Håkan, som
voro instämda, uteblefvo naturligtvis: Men en talrik
allmoge var närvarande, må hända dock lika mycket
för distingsmarknadens skull, hvilken då pågick,
som för konungavalet.

De gamla och af oss väl kända klagomålen anfördes
mot Magnus och Håkan, och på grund deraf dömdes de
förlustiga kronan, hvarpå den unge hertig Albrekt
valdes till konung och hyllades vid Mora Stenar. Detta
skedde den 15 Februari 1364.

Vi behöfva ej spilla många ord på att visa det
olagliga i detta val, som var upprorets slutpunkt och
skulle tjena till att liksom göra det lagligt. Icke
blott den omständigheten, att Albrekt var en utländing
och således enligt Sveriges lag ovalbar, sjelfva
valförsamlingen var olaglig såsom utgörande blott
en del af dem som deruti skulle deltaga, och hvad
klagomålen beträffar, veta vi väl af hvilken halt de
voro.

Så särdeles stort var i följd häraf icke den nyvalde
partikonungens rike. Mälarlandskapen och Östergötland,
och knappast dessa fullständigt -- se der hans hela
konungarike! Grannstaterna dröjde äfven att efkänna
honom som konung i Sverige. Hansestäderna lemnade
väl understöd i hemlighet, men togo ingen uppenbar
del i striden, och vid stilleståndet, som afslöts
om sommaren 1364 mellan städerna och Danmark, innan
Valdemar ännu var återkommen, nämnes Magnus och Håkan
såsom konungar i Sverige och Norge, medan Albrekt
endast kallas »hertigens af Meklenburg son».

<h1>Albrekt af Meklenburg.</h1>

Historien om konung Albrekt sönderfaller med afseende
på händelserna i trenne afdelningar, nämligen: 1)
Albrekt och Magnus Eriksson samt striden (Jern
emellan; 2) Albrekt och rådet; 3) Albrekt och
Margareta, konung Håkans enka.

<b>Albrekt af Meklenburg och Magnus Eriksson, 1364--1371.</b>

Oaktadt de upproriske herrarne så till vida vunnit
seger, att de tillsatt en ny konung, voro dock derför
utsigterna för konung Magnus ingalunda så svåra,
som man skulle tro, och för den nye konungen kunde
den vunna segern lätt blifva ett nederlag. Emellertid
sökte herrarne, som naturligt var, på allt sätt stärka
sitt parti, och de onda ryktena, det falskeliga talet,
som blifvit satt i omlopp om Magnus, tog ny fart,
förstärkt och ännu mera nödvändigt nu, sedan en ny
konung stod liksom i spetsen derför.

Att konungen var bannlyst och varit det i fem år,
men att han uppenbarligen föraktat bannet och kyrkans
myftdighet; att han med uppsåt låtit Gotland och Öland
sköflas af rikets argaste fiende; att han varit nog
nedrig att afhända riket Skåne, Halland, Bleking och
andra tillydande länder, som voro så dyrt köpta; att
han betungat landet med odrägliga skatter och bördor;
att han aldrig handhaft lagskipning och hvarken sjelf
eller genom andra låtit rätten hafva sin gång; att
hvar man kände hans skamliga och förargliga lefverne;
att hans hat till riksens råd gått ända derhän, att
han förföljt dem till döden, och då de velat föra
honom till rätta, hade han drifvit dem ur riket från
hustrur och barn, hus och gods; att han aldrig hållit
eder och löften, men deremot förbundit sig med rikets
argaste fiende och följt hans råd -- sådant icke blott
talades om honom, utan det skall till och med hafva
blifvit formligen uppsatt såsom den rättsgrund, hvarpå
han dömdes rike och krona förlustig. Vi finna att
det är, med tillägg blott af mordet på konung Erik,
alldeles detsamma talet, som ännu gick om honom
hundrade år efteråt, då det upptecknades för bättre
minnes skull i den stora rimkrönikan.

Alla dessa beskyllningar äro af konungens
egna handlingar och af de underrättelser,
som tillförlitliga urkunder och intyg
från hans tid lemna, nöjaktigt vederlagda.

Men medan Albrekts vänner på allt sätt sökte stärka
sitt parti och undergräfva sin laglige konungs
anseende, och medan de till den ändan satte dett ena
beskyllningen och lögnen värre än den andra i omlopp,
låtom oss se, hurudan Magnus Erikssons ställning
egentligen var.

Först och främst veta vi, att större delen af riket
ännu lydde under honom och ingalunda erkände den
nye konungen. Men vigtigare ändå var det stöd,
hvarpå han kunde räkna hos många af de mäktiga
herrarna, äfvensom den trohet, ja, den kärlek, som
Norrmännen under alla tider visat honom. Till dessa
herrar hörde de, hvilka hade gods och förläningar i
Norge, äfvensom de Norrmän, hvilka egde besittningar
i Sverige eller genom giftermål blifvit befryndade med
svenska ätter. Erengisle jarl var nu på konungarnes
sida, må hända af fruktan för sin förläning af
Orkneyöarna. Vidare de mäktige Hafthorssönerne,
af hvilka Sigurd, äfvensom Jons son Ulf, hade
stora egendomar i Vermland. Från denne Ulf Jonsson
härstammar den svenska ätten <sp>Roos till Ervalla</sp>.<footnote>
Roos till Ervalla-ätten bör skiljas från
ätten Roos till Hjelmsäter. Den sistnämnda
härstammar äfvenledes från en från en Knut
Brynjelsson, som år 1451 inkom till Sverige.</footnote>
På Åbo slott satt såsom fogde i Finland riddaren
Narve Ingevaldsson, också en pålitlig konungens
vän och anhängare. På Elfsborgs slott, som först i
dessa tider börjar omnämnas, var en Peder Porse,
en slägting till den bekante Knut, borghöfding. De
förnämste af Magnus Erikssons anhängare i Sverige voro
Erik Kettilsson (Puke), hvijken nämnes som »marsk inom
Vermland» redan 1363; Johan Christinaeson, som under
de sista åren varit konung Magnus' drots; Laurens
Björnsson, af en Vestgötaslägt, sedermera af konung
Håkan mycket använd; Ulf Jonsson (Blå), må hända
en af de mest betydande; Peter Israelsson (Brahe),
Israel Birgerssons son och S:t Britas brorsson; Knut
Algotsson, hertig Bengts broder; Johan Erengislesson
Hjärne, Magnus Anundsson Sture och Trotte Petersson
af Eka-slägten.

Julen 1363 tillbragte Magnus Eriksson i Jönköping,
och om våren 1364 lät han iståndsätta Axevalla
slott, hvartill han lät utskrifva en skatt af
de närmast omkring Axevalla liggande häradenas
invånare. »Han kunde hvar dag vänta sig ett anfall
derpå af sina fiender» -- säger han i ett bref till
bönderna i de nämnda häradena.

Vi veta dock ingenting närmare om
krigshändelserna. Den 24 April ingick Magnus
stillestånd på 3 veckor. På Magnus sida voro en Fjalar
Pijk och Lars Björnsson underhandlare, på Albrekts
Carl Ulfsson af Tofta. Efter midsommaren måste Magnus
ingå ett nytt stillestånd till årets slut, enligt
hvilket Albrekt behöll östra Sverige jemte Småland.

Detta stillestånd slöts i Jönköping, och der
sammanträffade äfven Albrekt och Magnus. Det säges,
att konung Magnus vid detta tillfälle sagt till sin
systerson »käre frände, då det nu en gång kommit så

vida, unnar jag ingen hellre riket än dig; du är det
genom födseln lika nära som min son Håkan; han är
son af brodern, du af systern; riket är stort nog
för oss bägge två; låt mig behålla Vestergötland så
länge jag lefver, och behåll du det öfriga; när jag
är död, kan du få alltsammans».

Konung Albrekt och alla de närvarande furstarne och
herrarne skulle med mycket nöje hört dessa konungens
ord, men konung Håkans frånvaro skulle hafva hindrat
fredens uppgörande på detta sätt. Hvad som nu är sant
häraf, är svårt att afgöra. Det är icke omöjligt,
att konung Magnus i ett ögonblick af vankelmod kan
hafva fält detta yttrande, den gamle
krönikeskrifvaren, som anför detsamma<footnote>
Corner.</footnote>, synes i allmänhet
väl underrättad om dessa tider, men det strider å en
annan sida emot de följande tilldragelserna och den
handlingskraft Magnus kort derefter visade.

Dock är det sant, att konungarne verkligen
sammanträffade i Jönköping. Vi veta det af ett
bref som Albrekt utfärdade kort derefter »vid
Jönköping den 26 Juli 1364». Detta bref innehåller
tillika en tilldragelse af enskild natur, som vi
här vilja meddela, emedan den i sin mån visar oss
egenmäktigheten och laglösheten hos de store på denna
tid.

Erengisle jarl, grefven som han också -- den föfsta
i vårt land -- kallas, hade befalt tvänne sina män
Olof Skytte och Nils att taga Lindorm Eskilsson till
fånga. Desse hade utfört befallningen, tillfångatagit
Lindorm, röfvat ifrån honom hans saker och dyrbarheter
och sedan affordrat honom en stor penningesumma samt
på ett grymt sätt tvungit honom att ställa borgen
för densamma. Lindorm hade dessförinnan skiftat sin
egendom mellan Nydala kloster och sina arfvingar samt
sjelf gått i kloster. Nu uppträdde han här i Jönköping
inför konungarna och de församlade furstarna och
klagade öfver det våld, han lidit. Konung Albrekt
förklarade honom fri och dömde den mäktige jarlen
att återgifva det röfvade godset samt alldeles
eftergifva sitt påstående om penningesumman, och
detta vid straff af lif och gods. -- Då jarlens
förnämsta besittningar lågo i Småland, som under
stilleståndet skulle tillhöra Albrekt, är det
troligt, att han nödgades rätta sig efter denna
dom, ehuru han nu var på Magnus Erikssons sida.

I den följande månaden, Augusti, hade den nye
konungen ett sammanträde i Stockholm med de
förnämsta prelaterna och herrarna. Der infann sig
erkebiskopen, »den blygsamme och fromme» <footnote>
Han kallas så i biskopskrönikan.</footnote> Peter,
biskoparne i Strengnäs, Vesterås och Vexiö, riddarne
Nils Thuresson, gamle Gustaf Arfvidsson (till Vik),
Valdemar Eriksson, den ofvannämnde Erik Valdemarssons
son, Beng Thuresson (Ulf), Carl Ulfsson till Tofta,
Magous Gislesson (Sparre till Aspanäs), Lindvard
Haraldsson<footnote>
eller Lyndivard Haraldsson af Vinstorpa-slägten.</footnote> och

Erik Carlsson (Örnfot till Broby), samt svennerne Nils
Jonsson, som var lagman i Östergötland, Bo Jonsson,
Håkan Algotsson, Finvid Finvidsson (till Fridsvik
och Salistad) och Folke Jonsson. Bland prelaterna
må vi äfven nämna den sluge och lärde domprosten
i Upsala Birger Gregersson, som dessförinnan varit
kanik i Strengnäs och pastor i Österhanninge och
som nu var konung Albrekts kansler.

På sammankomsten öfverlades om understöd för
Linköpings kyrka, som hade lidit mycket under
kriget. Det bref, som utfärdades härom den 22
Augusti, är det enda, hvarur vi veta något om denna
sammankomst. Men ehuru deruti intet nämnes, som icke
rör den ifrågavarande kyrkan, är det tydligt att här
äfven blef fråga om det förestående krigståget till
Finland, som konungen också strax derefter företog.

Finland hörsammade ännu konung Magnus. Förgäfves hade
lagmannen öfver Finland, riksdrotset Nils Thuresson,
hvilken innehade Viborgs slott, sökt att vinna denna
landsända för Albrekt. Konung Magnus hade der en
pålitlig man i Narwe Ingevaldsson på Åbo slott, och
mot honom kunde riksdrotset intet uträtta. Af ännu i
behåll varande bref ser man, att Narwe Ingevaldsson
befarat, det riksdrotset skulle erhålla hjelp från
det gent emot på andra sidan Finska viken belägna
Reval, till hvars magistrat han också skref om detta
ärendet. Magistraten svarade honom dock, »att man
var konungarna och honom högeligen förbunden och
ville gerna vara en hvar af deras och hans vänner
och tjenare till hjelp, men man hade icke heller
något emot Nils Thuresson, och om hans förrättningar
förde honom till Reval, kunde man icke billigtvis
neka honom tillträde. Deras stad var fri och en hvar
hade rättighet att komma och gå för att köpa och
sälja. Dock skulle de icke under någon omständighet
understödja honom mot konungarna».

Så stodo sakerna i Finland, då konung Albrekt i
September kom dit öfver. Han var åtföljd af sina
Tyskar, men äfven af en mängd svenska herrar,
må hända just de, som varit närvarande på mötet i
Stockholm. Så fort konungen anländt till Finland,
började han belägringen af Åbo slott, som med allt
allvar bedrefs. Herr Narwe visste dock att vara på
sin vakt, och vecka gick efter vecka, och månad
efter månad, utan att något väsentligt vans. Men
slottet var hårdt inneslutet, och Albrekt skref till
och med ett strängt bref till magistraten i Reval,
som vågat skrifva till hans fiende om utlemnandet
af några fat osmundsjern, hvilka tillhörde revalska
borgare. Julen gick och vintern, och våren kom, och
ännu höll sig den tappre Narwe Ingevaldssion på Åbo
slott. Ännu om sommaren, i Juni månad, var konung
Albrekt qvar i Finland. Den 26 Juni 1365 utfärdade
han ett dombref vid Åbo slott.

Under denna belägring af Åbo fick riksdrotset Nils
Thuresson (Bielke) sin bane. I minoriterbrödernes i
Visby annaler finnes antecknadt för år 1364, att herr
Nils nemligen blifvit dräpt af borgfolket. Förmodligen
skedde det vid ett nattligt utfall från borgen. Herr
Nils

Thuresson var son af Thure Kettilsson och en
Sigrid. Farfadern Kettil uppgifves såsom Bielkeättens
äldste kände ättefader.

Vi vilja nu se, hvad som föregick i Sverige, medan
konung Albrekt var i Finland. Strax före sin afresa
hade han utnämnt Carl Ulfsson af Tofta till sin marsk
och gifvit honom Stockholms slott med underlydande
länd i förläning. Frampå nyåret 1365 fick herr
Carl tidender om att konungarne Magnus och Håkan
voro i antågande med en stor här, och strax derpå
bekräftades dessa underrättelser genom konungarnes
öppna bref till erkebiskopen samt ridderskap och
klerker i efkestiftet.

Denna här bestod af folk från både Norge och Sverige,
till och med från Danmark, säges det i rimkrönikan. Af
svenska herrar, som voro med dem, märke vi Johan
Christinaeson, Erik Kjellsson (Puke), Fjalar Pijk,
Peder Porse. Att de voro omgifna af flera norska
herrar, faller af sig sjelft.

Utan något motstånd hade konungarne ryckt fram
till Arboga. Det var härifrån, som de utfärdade
det ofvannämnda brefvet till de gode männen i
erkestiftet. »Det Var allom bekant» -- yttras häruti --
»hurusom utländske herrar af roflystnad och med våld
hade förträngt dem från deras rike. Nu hade de kommit
för att vinna det tillbaka och återföra det i sitt
forna skick. Alla undersåtar borde veta, att de voro
konungarnes arfborne män, och att konungarne voro
deras herrar, med lag och rätt komna till riket. Utan
afseende på, huru de blifvit behandlade, skänkte de nu
sin nåd åt alla, som sökte den. Dem, som icke sökte
eller mottogo denna deras nåd, sågo de sig tvungna
att hemsöka med eld och brand, såsom dem, hvilka buro
afvog sköld mot sin rätta herre, en hårdhet, som de
blott nödtvungne och med största sorg tillgrepo».

Det är troligt att detta bref -- och helt visst
utskickades liknande till de öfriga Mälarlandskapen --
icke blef alldeles utan verkan. I den oreda, hvari
under dessa år allt befann sig, visste bonden
knappast hvem han borde lyda. Tre kallade sig
konungar i Sverige; de mäktigaste och kraftfullaste
herrarne stodo omkring den konungen, som kommit
från Tyskland, och den ena beskyllningen hårdare an
den andra utspriddes om den gamle konungen. Detta
oaktadt hängde dock folkets sinne fast vid den
infödde svenske konungen, och hade de fått handla
på egen hand, hade Magnus sjelf blott i rättan tid
visat litet mera kraft, skulle helt säkert Tyskarne
blifvit med blodiga nackar jagade ur landet, oaktadt
alla herrarnes bemödanden.

Från Arboga ryckte konungarne fram till Vesterås,
der hären förlades så väl i staden som i trakten
omkring. Här börjades nu ett vanligt lägerlif, som
när man icke tror på någon fara. Man drack och man
svirade. Vägen stod öppen till Stockholm. Konung
Albrekt var frånvarande i Finland, och på något
allvarsamt motstånd mot den mäktiga hären kunde
knappast marsken Carl Ulfsson och de qvarvarande
tyska herrarne tänka. Härutinnan bedrog sig dock
konungarnes folk.

Bland tyskarna befann sig en bepröfvad och tapper
riddare, herr <i>Rafn Barnekow.</i> Han synes hafva
varit den, på hvilken den gamle hertig Albrekt
litade mest, när han lemnade sin son på egen hand i
Sverige. Sannojikt var icke Carl Ulfsspns här till
antalet så stor som konungarnes, men »de tyska
ryttarne och riddarne voro mer krigsvanda. Carl
Ulfsson och Rafn Barnekow hunno ända fram till
Enköping och gränsen af Vestmanland, till Sagån,
der landsvägen ännu i närheten af Östensbro<footnote>
Den tallas <sp>Östanbro</sp> på den af topografiska
kåren upprättade karta.</footnote> leder
öfver strömmen, utan att hafva mött någon fiende.

Något norr om Östensbro ligger nu Nyqvarn. Så väl
i Björksta socken som i de öfriga socknarna omkring
Sagån finnas många minnesmärken från fordomtima och
ännu lefvande sägner. Sjelfva socknarnes namn hafva
gammal klang, såsom Thortuna, Sparrsätra, Kungsåra,
Ängsö, Svingarn. I Björksta socken ligger den gamla
gården Målhammar, som en gång tillhörde riksmarsken
Thorkel Knutsson; der finnas äfven lemningar efter
ett slott Näsborg, och i den norr om Thortuna belägna
Sävalla socken finnas likaledes lemningar efter
ett fäste Gullbo, som enligt sägnen blifvit besatt
af Albrekts folk just i denna fejd mot Magnus och
Håkan. Österut från Björksta kommer man till <i>Tillinge</i>
socken. Här är numera ett skoglöst land, som har
sitt enda vatten i en liten till Enköpingsån flytande
ström eller bäck. Skoglöst såsom nu var det ännu för
100 år sedan<footnote>
Enligt Salvii beskrifning om Upland.</footnote>.
I äldre tider fans här må hända skog,
åtminstone talas om en sådan i närheten af Tillinge
kyrka. Det var <i>Gata-</i>skogen och efter densamma har
slaget, som slutligen afgjorde Magnus Erikssons öde,
fått sitt namn<footnote>
Salvius i siii ofvan nämnda beskrifning kallar
stället <sp>Bondeberget</sp>.</footnote>.

Konungarnes folk anade icke, att faran var så nära,
och när bud kom, att fienden stod vid Östensbro,
låg hären spridd öfver hela trakten och kunde derför
icke så hastigt, som ögonblicket kräfde, samla sig
och rycka ut. Konungarne måste derföre draga till
striden med de få, som de kunde få tillsammans.

När de kommit öfver Östensbro, stötte de på Carl
Ulfsson och Rafn Barnekow. Det var den 3 Mars 1365.

Striden började och det gick skarpt tillväga å
ömse sidor. Gamle konungen och hans son stridde i
spetsen för sitt folk, men antalet och erfarenheten
voro större på Carl Ulfssons och Rafn Barnekows
sida. Hästen blef nedstucken under Rafn Barnekow
och äfven en yngre riddare af samma namn förlorade
sin häst liksom riddarens bågskytt och två af
hans tjenare. Men riddar Jon Christisaeson föll
i striden och likaså Nils Månsson (Röde af Tofta
på Svartsjölandet), och konung Håkan blödde redan
ur flera sår. Slutligen blef konung Magnus fången,
och konung Håkan lyckades med knapp nöd rädda sig
öfver Östensbro, som han enligt yngre källor skall
hafva låtit uppkasta för att hindra förföljandet.

Söder om landsvägen ligger gården Taxhufvud och
här skall en

del af striden hafva utkämpats. I närheten ligger
äfven den så kallade <i>blodskällan,</i> och derinvid -- så
går sägnen -- skall en konung hafva hållit ett hårdt
fältslag, då blod flutit i strömmar och källan fylts
af blod, hvaraf den skall hafva fått sitt namn.

Oaktadt det rikare flöde af vigtiga händelser,
som historien erbjuder, sedan man väl kommit
ur hedendomens töckenverld, finner man dock för
hvarje steg man tar framåt inom denna fornverld,
att töcknet i viss mån är qvar. Det är ljusare,
morgonsolen lyser derpå -- det är alltsammans. De
vigtiga händelserna, de enda snart sagdt som man med
visshet känner, förefalla som bergstoppar, hvilka
sticka upp ofvan om en ljus sky. Men munken i sin
cell, der han upptecknade sitt klosters vigtiga öden,
eller krönikeskrifvaren, oftast munk han också, var ej
fallen för vidlyftiga utläggningar. Ett par korslagda
svärd inhuggna i klipphällen var urinvånarens satt att
beteckna och för efterverlden bevara minnet af ett
fältslag. Klosterkrönikan gör ungefär detsamma. »Då
och då stod ett slag», säger hon, hvarken mer eller
mindre. Hon begagnar bokstäfver, hennes föregångare
en bild -- det är hela skilnaden. Derför framstå så
ofta dessa tiders händelser för oss ofullständiga. Vi
se masten på skeppet som seglar förbi, något mera se
vi icke.

Så omtalas såsom den enkla följden af slaget vid Gata,
att konung Magnus blef fången. Det var hufvudsaken,
det var det enda som var värdt att minnas.

I Vadstenaklostrets diarium -- »Clostersens Tänkiebok»,
som den också kallas -- finnes för år 1365 endast
följande anteckning: »Herr Magnus, Sveriges konung,
blef tillfångatagen i kriget, förd till Stockholm
och insatt i tornet. Och utvaldes en ny konung öfver
landet, herr Albrekt, grefve Albrekts af Meklenburg
son. Då satte sig roffoglar på bergens spetsar;
ty de tyske tyranniserade under många år.»

Vi anföra detta endast som exempel. De öfriga
krönikorna och klosteranteckningarna äro ännu
fåordigare.

Nu finnas dock åtskilliga samtida vittnesbörd, som
visa att de hittills om detta slag och konungens
tillfångatagande följda berättelserna ingalunda få
tagas efter orden. Så fann en dansk diplomsamlare<footnote>
Langebek.</footnote>
år 1751 i den norska staden Skiens arkiv ett bref,
utfärdadt i Tunsberg af konung Magnus och besegladt i
hans närvaro den 5 Oktober 1365. Detta bref uppbrann
1777 i Skiens brand, men afskriften finnes qvar
i det danska geheimearkivet. Ett annat af konung
Magnus likaledes i Tunsberg utfärdadt och i hans
personliga närvaro beseglagdt bref af den 14 Oktober
1365 förvaras i original i Köpenhamn och konungens
sigill hänger ännu derunder.

Dessa båda bref visa att konung Magnus ännu i Oktober
1365 hade frihet att begifva sig hvart han ville.

Andra underrättelser, erhållna genom forskningar i det
storhertigliga meklenburgska arkivet i Schwerin<footnote>
Af C. G. Styffe.</footnote>, visa, att Albrekts folk och

förnämligast den ofvannämnde Rafn Barnekow
varit i beständig rörelse hela året och ofta haft
underhandlingar i Thorsharg (Thorshälla), Vesterås
och Arboga. Man ser detta icke af någon berättelse
om förhandlingarna, som man skulle tro, utan af
en redovisning för Nyköpings län, sannolikt från
den tid herr Rafn i tillträdde det efter segern
vid Gata; från slutet af Mars 1365 till samma tid
1367. I Arboga och Vesterås dagtingade den tyske
riddaren med Vestgötarne, på det senare stället den
19 Juni. Anteckningen i räkenskaperna, ordagrant
öfversatt, lyder så: »till herr Rafn och herr Lars
Pedersson, då de skildes från konungen i Vesterås
efter dagtingningen med Vestgötarne», hvarpå följer
uppteckningen af de matvaror som derunder åtgingo.

Vi hafva således här tvänne saker bevisade, först
att konungen blef tillfångatagen, för det andra att
han ända till slutet af Oktober var på fri fot. Först
under loppet af det följande året, 1366, får man höra
talas om Magnus såsom fånge på Stockholms slott. I
ett bref af den 16 Januari 1367 talar han sjelf om
»den yttersta nöd och sina kedjors tvång».

För att förklara detta återstår icke annat än att
antaga, det Magnus på ett eller annat sätt efter
slaget vid Gata erhållit sin frihet för en viss tid
och troligtvis på sitt hedersord att efter denna
tidsförlopp åter inställa sig som fånge, om han icke
kunnat genom uppfyllande af stadgade vilkor under
tiden utverka sin fullkomliga frihet.

Oaktadt den gamle konungens tillfångatagande
och den brådstörtade flykten från slaget, som
rimkrönikan skildrar, var konungarnes styrka ingalunda
upprifven. Tvärt om var den utan tvifvel ännu ganska
vördnadsbjudande. Troligen är det med den, som den
tyske slottsherrn på Nyköpingshus underhandlar i
Arboga och i Vesterås, på senare stället i konungens
egen närvaro. Att den här närvarande konungen icke
var Albrekt är tydligt, då denne, som vi veta, vid
denna tid ännu befann sig i Finland; icke heller är
det Håkan, ty han befann sig den 8 Juni i Aalborg på
Jutland.

Konung Håkan begaf sig från Gata till Norge och i
början af sommaren till Danmark, för att med sin
svärfar konung Valdemar underhandla om hjelp. För
ögonblicket var denna underhandling utan någon
verkan. Valdemar var till och med så föga tillgifven
sin svärsons bästa, att han kort efter dennes besök,
i Juli månad, ingick i förbund med grefvarna af
Holstein, som kort förut varit deras gemensamma
fiender. Detta förbund gälde Varbergs slott, som
ännu tillhörde konung Magnus, och hvars intägter
denne ännu den 23 April qvitterade till Thorkil
Erengislesson. Om grefvarne fingo slottet i sitt
våld, skulle de öfverlemna det till Valdemar, och
grefvarne skulle få understödja hvem de ville, Håkan
eller Albrekt. Den sistnämnde erkändes såsom konung.

När nu ingen hjelp stod att vinna från Danmark och
icke heller några penningar kunde anskaffas, om,
såsom troligt är, en lösesumma blifvit bestämd till
vilkor för frigifningen, återstod för Magnus intet

annat än att infria sitt löfte och återgå i
fångenskap, och det gjorde han.

I tornet Kärnan i Stockholm fick konung Magnus,
den forne herskaren öfver Sverige, Norge och
Skåne, tillbringa långa år af nöd och elände. Må
hända framstodo här för hans tankar mer än en gång
skiftningarna i hans öde och all tings förgänglighet.
Genom fängelsegluggen kunde han se stället, der den
unge, ridderlige, förhoppningsfulle konungasonen,
junker Magnus, Birgers och Märtas son, halshöggs
för 46 år sedan, för att bereda honom vägen till
den krona, som numera var en annans. Det var en egen
sammanställning. Stupstocken för konung Birgers son,
fängelset för hertig Eriks -- och båda ledo icke för
sin egen, utan för andras skull.

Någon gång hemtades konungen upp ur fängelset. Det var
händelsen, då han skref det ofvananförda brefvet
af den 16 Januari 1367. Han fördes då upp i stora
matsalen på slottet och här försiggick underhandlingen
och här framlades till hans underskrift det troligen
redan förut uppsatta brefvet. Han frikallar
deruti Gerdt Snakenborg från all anmärkning för
det han återlemnat Axevalla slott, som han under
sin fångenskap anförtrott honom. Salen var full af
utländska herrar. Bland de svenska voro riksmarsken
Carl Ulfsson till Tofta och biskop Nils i Linköping,
Men sedan förhandlingen var slut, fördes konungen
åter ned i sitt dystra och trånga fängelse.

Först på sensommaren 1365 kom konung Albrekt åter
från Finland, som han då underlagt sig.

Konung Håkan förlorade för denna olyckas skull icke
modet, och icke heller konungarnes öfriga anhängare.

Hela vestra delen af riket var i konung Håkans
händer och äfven i de norra delarna af riket synas
utländingarne haft strider att bestå. I Rafn Barnekows
räkenskaper ser man omtalas en slagtning i Dalarna, om
hvilken man dock icke känner mera, än att riddarens
folk i densamma förlorade några hästar. Det är
dock klart att herr Rafn hade framgång här, ty han
förlänades derefter med Dalarna. Der omtalas äfven
ett tåg till Helsingland.

Men på våren 1366 vid pingsttiden bröt konung
Valdemar, åtföljd af hertig Erik af Saxen, in i södra
Sverige. Sannolikt, ehuru ej med visshet kändt, är
att konung Håkan med norska trupper var med. Oaktadt
tappert motstånd intogs vestra delen af Småland
och de angränsande häradena af Vestergötland. Man
känner dock af krigshändelserna föga mer, än hvad
som antyddes i de nämnda Rafn Barnekows räkenskaper.

Enligt dessa skall en strid hafva stått vid -- det
må hända samtidigt uppförda fästet -- Oppensten,
Ruinerna af detta slott synas ännu i Åsarps socken
i östra delen af Vestergötland (Kinds härad). Åsarps
socken ligger söder om Sämb-sjön, hvilken åter ligger
strax söder om Åsunden. I dessa anteckningar omtalas
äfven förluster som blifvit gjorda vid ett ställe,
kalladt Uerve, men om hvars läge man är okunnig.

Nu föll norra Halland med Varberg i Valdemars
händer, dock icke genom grefve Henrik af Holstein,
utan må hända genom utbyte mot Bohus, der vi efter
denna tid finna den tappre Narve Ingevaldsson såsom
slottsherre. Äfven Gotland tillföll åter Valdemar.

Det började nu se mörkt ut för konung Albrekt,
och fadern, den sluge hertig Albrekt, började frukta
för fortvaron af sin familjs välde i Sverige. Tydligt
fans för Meklenburgarne ingen annan utväg än att genom
kloka eftergifter söka afkyla Valdemars hjelpsamhet
för sin svärson, och den gamle hertigen skyndade
genast att öppna underhandlingar, hvilka slutade
dermed att en sammankomst beramades mellan hertigen
och konung Valdemar på Aaleholms slott på Laaland.

Det var den 28 Juli 1366, som de här sammanträffade,
och som den traktat ingicks, hvilken skulle bestämma
öfver Sveriges öden, utan att konung Albrekt var
närvarande eller ens visste något derom.

Valdemar skulle erhålla Gotland, Värend och
Finnheden i Småland, Kind och Mark i Vestergötland
samt Elfsborgs slott med den deromkring liggände
landsträckan vid vesterhafvet, äfvensom bekräftelse
på besittningen af Halland med Varberg. Dessa
länder skulle för evärdeliga tider afträdas
till Danmark. Valdemar lofvade deremot att
bistå konung Albrekt emot hvem som helst,
och skulle han göra några vidare eröfringar i
Sverige, skulle han genast antingen nedbryta
slotten eller öfverlemna dem åt Albrekt.

Man ser tydligt att Valdemar dikterade fredsvilkoren,
så helt och hållet till hans fördel äro de,
och den listige meklenburgaren gick in på allt, ty i
sjelfva verket var det icke han som förlorade dessa
länder, utan Håkan och Magnus. Men icke nog härmed,
der finnes i Aaleholms fredstraktat en punkt af
följande lydelse:

»Konung Albrekt lofvade, <i>att han icke skulle släppa
konung Magnus lös ur sitt fängelse, förr än han</i>
hade gifvit konung Valdemar och Danmarks rike sådana
försäkringar på de nyssnämnda landskapen och på denna
öfverenskommelse, att konung Valdemar, hans arfvingar
och Danmarks rike dermed kunde vara betryggade,
samt <i>att kan icke skulle ingå någon förlikning med
Håkan under de första två eller tre åren, förr än
denne gått in på samma bestämmelser</i> och gifvit konung
Valdemar full säkerhet för de afträdda slotten och
landskapen. Om konung Håkan icke ville gifva någon
sådan säkerhet, och till följd deraf krig uppstodo
mellan honom och Albrekt, <i>då skulle Valdemar och
Albrekt med all sin makt bistå hvarandra mot konung
Håkan,</i> tills han uppfylt de nämnda vilkoren».

Efter ett halft år eller vid Kyndelsmessan år 1367
skulle konung Albrekt infinna sig i Kalmar och
konung Valdemar i det nybyggda fästet vid Bröms<footnote>
Den nu s. k. Brömsebro bäck.</footnote>
på gränsen till Bleking. Bägge skulle åtföljas af
sina rikens råd och här sammankomma för att öfverlägga
om och ytterligare befästa den nu aftalade freden,
men utan att upphäfva något

af de redan bestämda vilkoren. Denna, som de kallade,
<i>eviga fred</i> skulle beseglas af alla domkapitel,
biskopar, prelater och abboter, alla riksråd samt
femtio de förnämsta riddare och svenner och slutligen
af tio de förnämsta köpstäderna i hvartdera riket.

Slutligen lofvade Valdemar i ett särskildt bref
af samma datum som fredstraktaten att försvara de
meklenburgska hertigarnes och deras arfvingars rätt
till svenska tronen, om konung Albrekt doge utan
manliga arfvingar, hvaremot dessa hertigar gingo
i borgen för att konung Albrekt skulle inom den 2
Februari 1367 bekräfta denna fredstraktat.

Man vore färdig att tro, det dessa underhandlingar
i Aaleholm endast hade för ändamål att lemna medel
i händerna åt underhandlarne sjelfva mot hvarandra
inbördes. Det ligger på en gång så mycket af både
förräderi och enfald i dessa fredsbestämmelser,
att man har svårt finna någon annan grund för deras
antagande af så statskloka hufvuden, som Valdemar
Atterdag och den gamle hertigen af Meklenburg. I alla
händelser voro vilkoren förträffligt egnade att skilja
Valdemar och Håkan från hvarandra, äfvensom att skilja
Albrekt från Sveriges rike, det förra, om Håkan, det
senare om svenska herrarne erhöllo kännedom om dem.

Hertigen vann dock sin hufvudafsigt, han vann tid,
och de följande händelserna trädde sedan på ett för
Valdemar oväntadt sätt emellan.

Kriget fortsattes alltså å nyo. Bergstrakterna kring
Jönköping voro dess skådeplats, äfvensom Kalmar.

Detta sistnämnda belägrades som bäst af konung Håkan
och hertig Erik af Saxen, medan ränkerna smiddes i
Aaleholm. Härunder bemäktigade sig konung Håkan äfven
Öland och Borgholm. Detta slott är ett bland de äldsta
i vårt land och omtalas redan under Magnus Ladulås'
tid. Huruvida några lemningar efter denna äldsta
befästning finnas qvar i Borgholms nuvarande ruiner,
är ovisst. Tornet <i>Kärnan</i> omtalas i äldsta tider. Det
skall hafva legat midt på nuvarande gamla borggården,
norr om den stora, som omslutes af Carl X Gustafs
praktfulla slottsbyggnad. I de nuvarande ruinerna
är det nordvestra tornet må hända det äldsta. Det
är mångkantigt, då deremot de öfriga äro runda;
murarne äro äfven tjockare och belägenheten sådan,
att man tydligen ser, det ändamålet med detta torn
varit försvar och icke prydnad.

Hansestäderna innehade nu detta slott. De höllo der
turvis besättning, men det synes, som om kostnaden
härför varit de enskilda städerna en alltför stor
börda, så att de gerna velat slippa undan detta
besvär. Nu var det Stettins och Greifswalds tur,
och borghöfdingen hette Fredrik Suderland. Dessa
städer anhöllo om hjelp på hansedagen i Lybeck 1366,
men fingo det besked att Fredrik Suderland skulle
förblifva på slottet till Mikelsmessan, då han skulle
aflösas af Greger Sverting på Rostocks vägnar,

Nu uppfordrade hertig Erik slottet och hotade
att, om det icke gaf sig med godo, taga det med
våld. Suderland hade svårt att längre hålla sig och
öfverlemnade derför slottet åt konung Håkan mot löfte
att denne skulle sända fyra riddare till städerna
för att ställa saken till rätta med dem.

Kalmar lyckades de förbundne icke intaga.

Konung Albrekt, som befann sig i Linköping den
26 September, sände derifrån Rafn Barnekow och
Bo Jonsson jemte flera sina tjenare till det nyss
uppförda slottet Rumlaborg. De fingo i uppdrag att
försvara slottet och rikets gränser, men tillika att
göra aftal med konung Valdemar eller konung Håkan
eller deras ombud om stillestånd. Man vet ej huru
detta aflopp, men det är troligt att ett stillestånd
utverkades. Så mycket är säkert att konung Håkan den
2 Oktober befann sig på Bohus, der han skänkte herr
Lars Björnsson gården Havitsfors på Dal »för hans
trohets skull», och under vintern hör man icke af
några fiendtligheter.

Härunder lyckades Albrekt utan svärdsslag göra en
betydande eröfring.

Gerdt Snakenborg, en landsman till konungen,
hade af konung Magnus blifvit satt till höfding
på det väl befästade och vigtiga Axevalla slott i
Vestergötland. Med herr Gerdt inlät sig nu konung
Albrekt i underhandlingar och för att pådrifva
dessa, kanske ock för att afsluta dem, gjorde han
sin landsman den betydliga skänken af Aranäs gård i
Kinne härad, en gård som egentligen var konung Magnus
enskilda egendom, men af Albrekt blifvit indragen
till kronan. Riddaren erhöll gården »med afseende på
de tjenster, som han framdeles skulle göra» konung
Albrekt.

Det var då som konung Magnus uppfördes i den stora
matsalen på Stockholms slott, der han lockades eller
så godt som tvangs till den förklaring, att han
sjelf befalt riddaren att återlemna slottet i hopp
att derigenom återvinna sin frihet, samt att frikalla
riddaren från allt ansvar och hvarje anmärkning för
det han »i samma hopp» frivilligt uppgifvit slottet.

Den 29 Januari sände konung Albrekt en icke obetydlig
styrka att taga slottet i besittning.

Men den gamle konungen fördes åter i sitt
fängelse. Större lösepenning fordrades för honom än
Axevalla slott.

Kort efter sedan konung Albrekt sålunda vunnit
Axevalla, drogo han och hans fader, hertigen,
nedåt södra Sverige till Kalmar, der de förblefvo
en hel månad till slutet af Februari. Härunder
hölls visserligen ett sammanträde med de holsteinska
grefvarne, hvilka den 5 Februari erhöllo anvisning på
100 skeppund koppar årligen af konungens inkomst af
Kopparberget vid Falun för en skuld af 3500 lödiga
mark, men rätta anledningen var utan tvifvel att
enligt öfverenskommelsen i Aaleholmsfördraget
mötakonung Valdemar.

Man känner föga om sjelfva detta möte. Albrekt
vägrade att bekräfta de hårda fredsvilkoren, dertill
förmådd mindre af de svenska herrarnes föreställningar
än af de förändrade förhållandena i allmänhet.

Det hade nämligen begynt uppväxa en storm mot
Valdemar, som snart utbröt med oemotståndlig fart
öfver hans hufvud. De preussiska städerna hade
redan långt för detta låtit utgå en uppmaning till
de öfriga städerna att ingå ett gemensamt förbund
mot Danmark. Detta kände meklenburgarne, och det
var med stod häraf, som konung Albrekt förkastade
de Aaleholmska fredsvilkoren. Valdemars våldsamma
ingrepp i städernas handel, förnämligast i det
indrägtiga fisket på skånska kusten, hade framkallat
detta missnöje, som äfven var verksamt mot konungen
i Norge, för det denne hade vägrat att bekräfta
städernas privilegier.

Mot dessa båda konungar, Valdemar och Håkan, voro
Meklenburgarne och städerna naturliga bundsförvandter,
och den gamle hertigen dröjde icke att rusta sig. Så
fort han och konungen återkommit från Kalmar, börjades
underhandlingar med de svenska herrarna om hjelp
från deras sida, och som det synes med en förvånande
framgång. Tvänne bref i det meklenburgska arkivet
från riddarne Carl Ulfsson af Ulfåsa, S:t Britas son,
och Erik Carlsson intyga detta. De äro båda af samma
innehåll, att riddarne »bevilja konung Albrekt och
hans fader, i anseende till den riket öfverhängande
nöd, <i>hälften af inkomsterna för året af alla sina
gods,</i> och lofva att förmå alla, som de kunna, till
en dylik bevillning samt att med all sin makt bistå
konungen för att tvinga dem, som icke vilja ingå på
dess erläggande.

Dessa bref äro daterade den 2 Maj 1367, och den 4 Juni
utfärdade konung Albrekt ett öppet bref, hvari han
lemnar sina rådgifvare Bengt Filipsson och Bo Jonsson
uppdrag att, jemte biskopen, inom Linköpings stift
uppbära den af frälset och presterskapet beviljade
krigshjelpen. Den kallas i brefvet »ett allmosebidrag
som aldrig oftare skulle begäras». Ett dylikt uppdrag
lemnades åt den ofvannämnde Carl Ulfsson och biskop
Thyrgillus för Strengnäs stift, och naturligtvis
utfärdades liknande bref för de öfriga stiften,
öfver hvilka konung Albrekt egde att råda.

Men underhandlingarna och öfverläggningarna mellan
städerna äfvensom de angränsande furstarna rörande
det stora förbundet, som afsåg ingenting mindre än att
eröfra hela det danska riket, drogo ut på tiden. Hela
sommaren 1367 förgick, utan ätt man kommit till
något afgörande beslut. Det ligger i sakens natur,
att hertig Albrekt skulle på det ifrigaste medverka i
detta förbund. På hansedagen i Stralsund den 24 Juni
slöt han sig till förbundet och begaf sig derefter
till Preussen för att påskynda afgörandet. Hans son
konung Albrekt, som mot slutet af året låg framför
Borgholm, sysselsatt med slottets belägring, utfärdade
härifrån en fullmakt för fadern att underhandla med
de wendiska städerna om ett förbund, som han före
midsommaren ville bekräfta.

I Januari 1368 egde ett nytt sammanträde rum i Wismar,
och här slöto sig grefvarne af Holstein, äfvensom
flere af den missnöjda utländska adeln, till
förbundet, och alla brunno af förhoppningar. Herrarne
gjorde sig så säkra om framgång, att de på förhand
öfverenskommo om delningen af Danmark, enligt hvilken
Gotland och Skåne »jemte de deremellan och Sverige
belägna provinser» skulle tillfalla konung Albrekt.

Frampå våren detta år bröt kriget ut. Konung Valdemar
drog sig tillbaka för denna fara. Han lemnade
styrelsen åt Henning Podebusch och rådet och begaf
sig till Tyskland.

De fiendtliga flottorna nalkades under tiden. De
wendiska och de öfriga Östersjö-städernas flottor
angrepo de danska öarna och intogo städerna på skånska
kusten. De nederländska skeppen vände sig norrut,
der de härjade och brände södra Norge samt den del af
Vestergötland som ligger vid Kattegat ända upp till
Lödöse. Konung Albrekt å sin sida återtog den del af
Småland, som Valdemar eröfrade 1366, samt ryckte derpå
in i Skåne, hvilket han till största delen underlade
sig. Här bekräftade han enligt löfte förbundet med
städerna mot Valdemar på samma gång som han mottog
hyllning af skåningarna och utfärdade privilegier.

Ingenting har någonsin varit mera vanskligt än att
under dessa tider tro på helgden af gjorda aftal och
skriftliga förbindelser. Det ser nästan ut som om
man i allmänhet gifvit mindre helgd åt det skrifna
än åt det muntliga löftet.

Så behöfdes det blott här, att hansestäderna fingo
utsigt på säkerhet för sina fördelar, för att de
skulle lemna de öfriga förbundne i sticket. Henning
Podebusch och konung Håkan öppnade under loppet af
sommaren 1369 underhandlingar med städerna, och dessa
ledde snart till fredens återställande. Det skedde
med stora uppoffringar för Danmark, men så var också
det stora förbundet sprängdt, och Albrekt och herrarne
fingo stå der med sina stora förhoppningar. Städerna
behöllo under 15 år de skånska fästena vid sundet
jemte största delen af kronans inkomster från åtta
angränsande härad, till betäckande af omkostnaderna
under så väl detta som det föregående kriget,
hvarförutom de till säkerhet, som det hette, för
fredsvilkorens uppfyllande fingo Varbergs slott.

På Albrekts anspråk tänkte härvid ingen. Han fick
vara glad att få behålla den del af Småland, som
Valdemar nyss förut hade eröfrat. Städerna uppmanade
väl Visby att låta underkasta sig sin forna öfverhet,
konungen af Sverige, men utan framgång. Gotland och
Visby förblefvo fortfarande under Danmark.

Konung Håkan hade redan dessförinnan afslutat
stillestånd med städerna samt bekräftat deras
privilegier.

Konung Albrekt såg sig nu alldeles ensam i kriget mot
Valdemar, och det farliga i hans belägenhet var så
mycket större, som hans fader nu var allt för mycket
upptagen af sina egna angelägenheter för att

kunna lemna sonen något verksamt bistånd. Han vände
sig då till hansestäderna med anhållan om deras
bemedling för erhållande af fred med konung Håkan.

Den 9 Maj 1370 utfärdade han från Örebro fullmakt för
två biskopar och tre af sina förnämsta rådsherrar,
Carl Ulfsson, Bengt Filipsson och Bo Jonsson, att i
Juni månad infinna sig vid Göta elf, der då ett möte
skulle hållas mellan konung Håkan och hansestäderna m.
fl. Den 1 Juli slöt konung Håkan på Bohus ett förnyadt
stillestånd med städerna, som skulle vara 5 år eller
till 1375, och ifrån Bohus begaf sig konungen med sina
rådsherrar till Lödöse att der möta konung Albrekts
utskickade. Underhandlingarna med dem ledde dock
icke till någon annan följd, än att ett stillestånd
ingicks på 14 dagar, inom hvilken tid fullmäktige från
konungen skulle »rida upp till Sverige» och dagtinga
»med konungens och rikets fiender» om konung Magnus'
utlösning och om fred mellan rikena. Med detta besked
fingo de af Albrekt utskickade svenske herrarne draga
sina färde.

Konung Håkan begaf sig åter till Bohus och utnämnde
der genast den 12 Juli sina sändebud till konung
Albrekt. Bland dessa, som inalles voro åtta, märka vi
riddarne Erik Kettilsson och Jon Hjärne samt väpnarne
Lars Björnsson och Ulf Jonsson, hvilka, som vi veta,
voro infödde Svenskar. Men för att vara beredd på
allt utfärdade konung Håkan några dagar derefter
den 19 Juli från Marstrand befallning till allmogen
i Norge att hålla sig färdig inom natt och dag. »Vi
bjude eder» -- heter det -- »att hålla eder redo med
edra hästar och vapen till rikets värn och eder egen
fred och frälsning, så att fem bönder utrusta den
sjette med häst, vapen och kost, och att I sitten
sålunda färdiga natt och dag för att draga söder ut
till oss, när I erhållen närmare bud. Våra ombudsmän
bjuda vi att nämna de män och hästar till denna
färd, som de under sin ed och redlighet anse för de
tjenligaste. . . . Skulle en så stor här, det Gud
förbjude, angripa landet, att hela allmogen behöfdes,
så skall härrör uppskäras och sändas omkring både
till lands och till vatten, enligt lagens bud, och
då skola alla vara redo att vända sig dit, der de som
bäst behöfvas, vid det straff som lagen bestämmer.»

Underhandlingen uppe i Sverige misslyckades,
liksom den i Lödöse. Men det är troligt, att de
svenske herrarne begagnade sig af tillfället för
att närmare lära känna sinnesstämningen uppe i
Sverige och må hända äfven för att känna sig före
hos Albrekts förnämsta anhängare bland herrarna,
såsom den orolige biskopen i Linköping, hvilken icke
långt derefter öfvergaf Albrekt och uppträdde bland
hans motståndare.

Mot slutet af året 1370 befann sig konung Håkan i
Opslo hos sin drottning Margareta, som vid den tiden
väntade sin nedkomst. Och i adventstiden, omkring
den 1 December, födde hon sonen <i>Olof.</i> Glädjen var
stor inom konungafamiljen, men länge öfverlemnade sig
icke Håkan åt den. Strax på nyåret finna vi honom i
Vestergötland och på sjelfva Axevalla slott, som nu
åter fallit i hans händer. En af hans

förnämsta anhängare Laurens Björnsson var då
befallningsman på slottet. Äfven på Aranäs vistades
konung Håkan vid detta tillfälle, detsamma Aranäs,
som konung Albrekt gifvit Gerdt Snakenborg till
belöning för att han skulle uppgifva Axevalla. Från
Aranäs utfärdade konungen den 28 Februari 1371 ett
bref till invånarne i Agnaholms län (Vermland), att
de icke skulle rätta sig efter någon annan än Erik
Kettilsson.

Emellertid kom det missnöje, som redan länge legat och
jäst i Sverige öfver den främmande konungen och hans
Tyskar, till utbrott. Allmogen i landskapen norr om
de stora skogarna Kolmorden och Tiveden reste sig och
uppmaningar utgingo till allmogen i de söderut belägna
landskapen att förena sig för samma ändamål, Tyskarnes
fördrifvande och konung Magnus' befrielse. Det var
en folkresning, sådan som vi framdeles flera gånger
få tillfälle att se i farans stund. Förbittringen,
äfvensom orsakerna till resningen, synes bäst af den
skrifvelse som sändes från Uppsvearna till männen
»sunnanskogs», en skrifvelse som allraförst anföres
af Olaus Petri.

»Vi klaga» -- skrefvo de -- »inför Gud, inför Jesus
Kristus och hans moder samt alla helgon, alla goda
kristna, konungar, höfdingar, herrar och städer,
öfver det våld och den orätt, träldom och omildhet,
som I och vi och all Sveriges allmoge lidit af tyska
män, sedan hertigen af Meklenburg och hans son herr
Albrekt, som vår konung skulle vara, fick makt öfver
oss; vi klaga af rätt nöd, som vi kunna och måga
bevisa, hvar helst vi skola, och som vi ofta hafva
förestält herr Albrekt, som vår konung skulle vara,
men som är en rätt menedare och tillika med sin
fader en rätt förrädare af Sveriges rike, och hos
hvilken vi heller ingen lisa eller hjelp hafva fått,
som uppenbart är öfver hela detta land och uppenbart
vara skall, så vidt som kristendomen når; och uppsäga
vi härmed förenämnda herr Albrekt, hans fader och
alla Tyskar öfver hela Sverige tro och lydnad. De
hafva illa behandlat oss både till lif och lemmar,
och vilja vi hålla oss under Gud, hans moder jungfru
Maria och rikets skyddshelgon, samt under den ärlige
och gode herren, konung Magnus, fast han nu fången
är. Med all vår makt vilja vi hjelpa honom af hans
vånda och hoppas till Gud, att vi med honom skola
blifva under lag och rätt. Med alla dem, som med oss
vilja vara, vilja vi gladeligen lefva och dö, men dem,
som stå oss emot och icke vilja hjelpa oss, vilja vi
nederslå och förderfva. Låten oss höra att I ären
till, på oss skall intet brista. Vilja riksens råd
ställa sig i spetsen för oss, derom tigga vi gerna;
vilja de det ej, då skall skulden vara deras, ändock
att skadan är både deras och vår.»

Faran var verkligen stor för Albrekt. Han vågade
icke heller qvarstanna i landet, utan drog öfver
till Tyskland. Det var också något alldeles nytt
för dessa främlingar att se folket, bonden från
plogen, resa sig i massa för att taga hand om rikets
angelägenheter. Begreppet allmoge, sådant som det fans
hos oss, var för dem helt och hållet främmande. Det
behöfdes blott att riksens råd trädde i spetsen för

denna bondehär, för att kronan skulle flyttas från
Albrekts hufvud och åter på hans fånges, den gamla
konungens.

Emellertid kom bondehären tågande mot Stockholm,
det var i början af April 1371. Många herrar voro
med, särskildt de, hvilka förra året varit uppe
i Sverige och underhandlat om fred, samt flere af
konung Magnus' gamla anhängare och sannolikt äfven
många af dem, hvilka förut hyllat Albrekt. Så voro
här bland andra riddarne herr Erik Kettilsson,
Ulf Jonsson (Jon Hafthorssons son), Magnus Sture,
Knut Algotsson, Birger Thuresson, Fjalar Pijk samt
svennerne Ulf Jonsson (Blå), Peter Israelsson (Brahe)
och framför alla den orolige biskop Nils i Linköping,
som nu öfvergifvit Albrekt och förenat sig med sina
forna herrar.

Vid norra ändan af Edsviken i Sollentuna socken,
föga mer än en mil från Stockholm, slogs läger.

I Stockholm blef stor uppståndelse. Man fruktade
högeligen en belägring. Riksmarsken Carl Ulfsson,
Bengt Filipsson och Bo Jonsson jemte flere af konung
Albrekts anhängare, som befunno sig i staden, sökte
afvända faran. Tillika med borgmästarne i Stockholm
begåfvo sig dessa herrar ut till det fiendtliga lägret
för att underhandla. Detta lyckades.

Den 15 April afslöts ett stillestånd, som skulle räcka
till den 25 Maj och sedan i fyra veckor ifrån den dag,
då det blef uppsagdt. Ej blott staden och slottet
med alla, som reste dit och dän, skulle kunna trygga
sig vid detta stillestånd, utan det skulle äfven
gälla för alla partiernas anhängare, bland hvilka å
Albrekts sida biskop Thyrgils i Strengnäs särskildt
nämnes. Stilleståndet skulle iakttagas, äfven om
konung Albrekt eller hans fader skulle anlända till
Stockholm före den bestämda tidens utgång. Konung
Magnus skulle hederligt och väl behandlas, och icke
bortföras från Stockholm hvarken till lands eller
vatten. Bo Jonsson, som sedan år 1369 var utnämnd
till »konungens väldiga embetsman», lofvade särskildt
att ej med olagliga skatter besvära de provinser och
städer, som han å konungens vägnar innehade, då han
af landet for, men deremot skulle bönderne vid lagligt
straff vara pligtige att på länsmannens bud erlägga i
hvarje folkland och härad vanliga utskylder med hvad
deraf ännu kunde innestå.

Man skulle hafva väntat sig att nu få se konung
Håkan i spetsen för en norsk här rycka den svenska
bondehären till hjelp. Må hända var det också hans
afsigt, eftersom hans förnämsta män stodo i spetsen
för denna folkresning; men han hade icke tillräckligt
krigsfolk hos sig, och den 16 Maj utfärdade han från
Lödöse ett bref, hvari han ålade bönderna i Opslo
stift böter för deras försummelse att efterkomma
hans påbud om utfareledning eller utskrifning till
krigstjenst. Hans män, som stodo i spetsen för
bönderna, vågade troligen icke lita på uthålligheten
hos denna här, när det blef fråga om en långvarig
belägring, och icke om ett afgörande med ens med svärd
och yxa på öppna fältet. Derför voro de böjda att gå
in på stilleståndet. Man må väl också

antaga, att de behöllo de fasta platser, som de vid
stilleståndets afslutande innehade, så att de skulle
kunna underlätta arbetet för konungen, när han en
gång blef färdig att börja kriget.

Den gamle hertig Albrekt var, medan denna fara
hotade sonens hufvudstad och likaså utider årets
lopp, förhindrad att komma sonen till hjelp, emedan
andra ärenden upptogo honom. Men han var derför
ingalunda overksam.

Hertigen sammanträffade nämligen på våren samma år
(1371) med biskop Gotskalk, som af konung Håkan
var utsänd att underhandla med hansestäderna. Denne
biskop Gotskalk hade redan af konung Magnus blifvit
hos påfven föreslagen till Linköpings biskopsstol,
emot hvars innehafvare, biskop Nils, konungen, som
vi minnas, till påfven insändt ett klagobref. Påfven
godkände konungens klagan, men det oaktadt satt
biskop Nils qvar på sin biskopsstol och satt der
ännu 1371. Biskop Nils var en orolig man. Vi hafva
sett det. Han hade ursprungligen varit kansler
hos konung Magnus och som sådan blifvit stiftet
påtrugad »mest för herrarnes trug och bön», säger
biskopskrönikan. Sedan funno vi honom vid konung
Eriks sida, då denne gjorde uppror mot sin fader,
och efter dennes död, och sedan de missnöjde herrarne
förgäfves sökt att sätta den yngre sonen upp emot
fadern, var biskop Nils den som företrädesvis verkade
för den meklenburgska fursten. Krönikeskrifvarne
synas derför haft skäl för sitt yttrande om honom,
att han »till örlig satte allt sitt sinne», äfvensom
att han »med mången list gick fram».

Nu hade biskop Nils -- man vet ej af hvad skal --
gått öfver från det meklenburgska partiet till de
infödda konungarnes. Deraf uppstod naturligtvis
hos Meklenburgarne begär att hämnas, och hvad var
naturligare än att i detta afseende använda just
den, som hade personliga fördelar af biskop Nils'
fall. När derför hertigen, konung Albrekts fader, nu
på våren sammanträffade med Gotskalk, gaf han honom de
lifligaste försäkringar, att konung Albrekt och hans
arfvingar skulle förjaga biskop Nils ej blott från
Linköpings stift, utan från hela riket och förhjelpa
Gotskalk att komma i ostörd besittning af detta stift
samt på allt sätt beskydda och understödja honom,
hans kyrkor, kloster och presterskap. Gotskalk var
ingalunda känslolös för dessa löften, och han åtog
sig å sin sida att söka utverka fred med konung Håkan
så väl i afseende på konung Magni fängelse som andra
tvistepunkter. Rörande dessa hertigens löften erhöll
Gotskalk hertigens bref, och upptogos deruti äfven de
punkter, hvartill Gotska]k utfästat sig. Brefvet, som
finnes i Riksarkivet, är dateradt den 17 April 1371,
således samtidigt med stilleståndets afslutande med
bönderna utanför Stockholm.

Huru Gotskalk sedermera uppfylde hvad han här åtog
sig, är svårt att afgöra, men att han gjort det
och på ett för hertigen och hans son, konungen,
nöjaktigt sätt, dertill synes man kunna sluta af
den omständigheten, att biskop Nils verkligen blef
jagad i landsflykt och Gotskalk hans efterträdare på
Linköpings biskopsstol.

På sommaren detta år (1371) fann sig konung
Håkan tillräckligt rustad att företaga tåget mot
Stockholm. Han mötte intet motstånd under tåget,
som gick norr om Mälaren, och redan den 2 Augusti
befann han sig i ett befästadt läger utanför
Stockholm. Anteckningen härom i gråmunkarnes
klosterdagbok i Stockholm lyder så i öfversättning:
»År 1370 (1371) blef genom konungen i Norge Håkan,
Magnus son, ett fäste Konungsberg uppfördt mot
Stockholm». Huru vida nu detta verkligen var ett fäste
eller ett slott, är omöjligt att afgöra. Troligt är
emellertid att den nuvarande »Kungsbacken» vid norra
ändan af Drottninggatan i Stockholm bevarar namnet
af detta »Konungsberg».

Konung Albrekt hemkom ungefär vid samma tid
från Tyskland, men något krig blef derföre icke
af. Föreföllo några strider, voro de af en så
underordnad och ringa betydenhet, att ingen ansåg
det mödan värdt att uppteckna dem. Det är endast
genom ett samtida bref, som man kan sluta sig
till att fångar gjordes, och att sålunda strider
verkligen föreföllo. Men sjelfva afgörandet
försiggick genom underhandlingar, må hända äfven
ränkfulla. Åtminstone strider det icke mot det
sannolika, att den ofvannämnde biskop Gotskalk,
som nu följde med konung Håkan, varit verksam och
sprungit emellan de mäktiga herrarna å ömse sidor<footnote>
Det ofvannämnda brefvet af hertig Albrekt
skall enligt den Norska historieskrifvaren
Munck nu i Augusti hafva öfverlemnats till biskop
Gotskalk. Konung Albrekt skall hafva fört det med sig
och öfverlemnat det, samt nu låtit inskrifva datum,
för hvilket rum var lemnadt. Som läsaren finner,
inverkar det dock föga på gången af det hela, om
brefvet lemnades den 17 April eller den 4 Augusti,
om saken i April uppgjordes endast muntligen och i
Augusti bekräftades genom bref, eller om alltsammans
skedde vid det personliga sammanträffandet mellan
Gotskalk och hertigen.</footnote>.

Man finner nämligen några, som hittills varit
konungarna Magnus och Håkan trogna, hafva öfvergått
på konung Albrekts eller rättare på hans anhängares
sida. De voro inalles fyra, herr Jon Hjärne, Ulf
Jonsson och Laurens Björnsson och, hvad man minst
skulle tro, Erik Kettilsson. Men innan vi närmare
vidröra detta, böra vi framställa en händelse, som
för utgången af hela denna strid och hela landets
öde under en lång tid var af en ingripande betydelse.

Konung Albrekt insåg mer än väl, att så hatade som han
och hans tyskar voro öfver hela landet, det blott hade
behöfts, att de herrar, hvilka stodo på hans sida,
öfvergått till motpartiet, för att det för alltid
skulle hafva varit slut med hans konungadöme. Det var
derför nödvändigt att försäkra sig om dessa herrars
tillgifvenhet, hans räddning berodde derpå. Och faran
kunde komma öfver honom hvarje ögonblick, eldarne som
syntes hvarje afton från konung Håkans läger, larmet
och stridslurarna, som hördes ända till slottet,
allt påminde honom om, att ingen tid var att förlora.

Då sammankallade han sina rådsherrar till
Gråmunkeklostret på Riddarholmen. Det var dagen före
Larsmessodagen den 9 Augusti.

Här lemnade konungen med ens så stora förmåner åt
herrarna, att ej ett ögonblicks tvekan kunde uppstå
hos dem, om hvilkendera sidan de borde sluta sig
till.

Först erkände konungen, »att somlige af de män, åt
hvilka han sitt och riksens land och hus antvardat
hade, dessvärre hade genom sina hårda gerningar
gjort både klerker, riddare, svenner, köpstadsmän och
bönder ovilliga mot honom». -- »Men», tillade han,
»de hafva gjort det tvärt emot vår vilja, så vidt
som riket är, ändock att vi högt misstänkte äro, att
dylikt ofog skall vara gjordt med vår vetskap och vårt
bud, det vet Gud. Dock äro vi derutinnan skyldiga
att vi ej så strängt, som vi bort, bestraffat dem
som brutit hafva. Och för den skuld har en så stor
misstronad varit mellan oss och rikets män och all
rikets allmoge, oss och riket till stor skada och
förderf. Men detta vilja vi ändra, rätta och bättra
med Guds nåd och riksens goda mäns råd, med kärlek,
troskap, nåd och med mildlek, och med allt det
goda som en god och rätt herre bör göra sitt rikes
älskeliga inboende män, hvilka de helst äro, lekmän
eller lärda, och låta ut ur vårt hjerta all ovilja och
all misstanke, på hvad sätt den än uppkommit mellan
oss och Sveriges män, och aldrig draga det till minnes
med något svek, som om det aldrig hade timat».

Dessa ord, hvilka bilda inledningen till det här
uppsatta brefvet, voro synnerligen egnade att stämma
sinnena för konungen. Ännu mer skedde detta genom
det som derefter uppgjordes.

»I rådets händer öfverlemnades Stockholms hus äfvensom
rikets alla öfriga slott och fästen, både dem, som
konungen redan nu innehade, och dem, som han framdeles
kunde få i sitt våld, likaså alla slotten i Skåne,
Halland och Bleking, när han kom i besittning af
dem. På dessa slott skulle rådet ega att tillsätta
inländska fogdar med konungens begifvande. Dessa
fogdar skulle konungen visa all välvilja och på allt
sätt styrka och aldrig vika från rådets beslut och
godtfinnande, i hvad mål det vara måtte, äfvensom
det helt och hållet berodde på rådet att utskrifva
folk och kost (gärder)».

Synnerligen vigtig är följande punkt i brefvet,
hvari uttryckeligen bestämmes, åt hvilka konungen
inrymde så stor makt. Den har följande lydelse:
»Med dessa rådgifvare mena vi värduga fäder, herra
Birger, erkebiskopen i Upsala och alla de andra sex
lydbiskopar i Sverige, och hederliga herrar och män,
herr Erengisle jarlen, herr Carl af Tofta, herr
Bengt Klipsson, herr Erik Kettilsson, herr Bengt
Niklisson, herr Jöns Hjärne, herr Anund Jonsson,
herr Erik Carlsson, riddare; Bo Jonsson, Finvid
Finvidsson, Ulf Jonsson och Laurens Björnsson,
svenner. -- Kunna några af dessa förenämnda riksens
rådgifvare frånfalla, då skola de der efter lefva
fullmakt hafva andra så många infödda riksens män i
deras ställe taga, och vårt råd svärja låta, och i
samma makt som förra är sagdt med dem blifva».

Här bestämmes icke blott, hvilka af de nu lefvande
herrarna som hade dessa utvidgade, nästan konungsliga
rättigheter, utan här stadgas

äfven, huru tomrummen skulle fyllas, när någon af de
nu lefvande föllo ifrån, och äfven detta öfverlemnas
helt och hållet åt de qvarlefvande herrarna. De
7 andlige och 12 verldslige herrarne bildade en
sluten krets, ett fåmannavälde, som hade hela makten
i sina händer.

Konungen var numera utan all betydelse. Albrekt
hade köpt sin krona med kronan sjelf. Men för detta
pris fick han det nöjet att fortfarande bära namn af
Sveriges konung. Han var, kan man med den ofvannämnde
histörieskrifvaren säga, ett afgudabeläte, som man
både bugade sig för och föraktade.

Det bör nu väcka förundran att bland namnen i denna
slutna krets af regerande herrar finna en Jon Hjärne,
en Ulf Jonsson, en Laurens Björnsson och framför allt
Erik Kettilsson. När vi sist lemnade dem, stodo de
i spetsen för bondehären vid Edsviken, offentligen
talande om att fördrifva tyskarna och befria den
ärliga och goda herren konung Magnus.

Tvänne sätt att förklara detta gifvas. Antingen
voro dessa herrar upptagna i rådet utan att hafva
blifvit åtsporda, eller hade de till följd af gjorda
underhandlingar vetskap om hvad konungen ämnade
erbjuda och hvad herrarne i Stockholm fordrade. Hvad
Erik Kettilsson beträffar, synes den förra
förklaringen vara den enda antagliga. Han stod
konung Håkan för nära äfven efter denna tid, för
att han uppenbart skulle kunnat handla förrädiskt
mot honom. Huru det förhöll sig med de andra,
är ovisst, och tidens handlingar gifva forskaren
icke ens en skymt af fingervisning. Det är mycket
troligt att under sommarens lopp medlemmar af båda
partierna åtskilliga gånger sammanträffat, och att
dervid försök gjorts att värfva anhängare, om icke
för konung Albrekts räkning, så för herrarnes egen,
för aristokratien. Lyckades man då dertill visa,
huru ofantligt mycket större utsigter herrarne hade
att vinna förstorade privilegier och utvidgad makt
under en främmande konung, som för att få behålla
konunganamnet vore färdig att göra hvilka uppoffringar
som helst, än under den återinsatte konung Magnus,
som under hela sin regering visat, att han ingalunda
var någon vän af dessa herrar -- så förefaller det icke
osannolikt, att ett sådant tal kunnat göra verkan på
en och annan.

Här var fältet för biskop Gotskalks verksamhet. Han
hade konungens öra och kunde lätt intala honom att,
om han vunne sjelfva hufvudsaken, sin fars befrielse
ur fängelset, låta fordringarna på riket fara och
draga sig tillbaka i lugn till Norge. Härunder
hade han tillfälle att hos herrarna framhålla
fördelarna för dem af en förlikning i godo, men han
lät Albrekt förstå, att han oförtrutet verkade till
hans fördel och sålunda gjorde sig förtjent af det
utlofvade stiftet, som var målet för hans ifrigaste
önskningar. Att en hemlig dagtingan föregick den
offentliga, synes vara utan tvifvel.

Dessa underhandlingar öppnades af herrarna i Stockholm
med Håkan och afslutades den 14 Augusti 1371 några
dagar efter konung Albrekts dagtingan med dem i
Gråbrödraklostret. Sjelfva

fredsdokumentet finnes nu ej mera, men Olaus Petri, den
förste som omnämner vilkoren, hade troligen tillfälle
att se det. Enligt Olaus Petri voro fredsvilkoren
följande:

Konung Albrekt lösgaf konung Magnus mot en lösen
af 12,000 mark lödigt silfver, och 60 riddare och
frälsemän från Norge gingo i borgen för denna summa,
så att, om den icke inom bestämd tid vore betald,
skulle de infinna sig hos Albrekt i Stockholm
och vara hans fångar, tills den blefve till fullo
erlagd. Sveriges rike afstod Hakan till Albrekt
på sina och sin faders vägnar, äfvensom deras
rättighet till Skåne. Konung Magnus skulle få till
sitt underhåll under sin öfriga lifstid uppbära alla
kronans inkomster af Skara stift (Vestergötland,
Vermland och Dal); dock skulle frälset i dessa
landskap vara tjenstskyldigt under Albrekt, och Magnus
icke hafva något att säga öfver dess gods.

Sedan freden sålunda var sluten, fördes den gamle
konungen ut ur sitt fängelse. Sedan hade icke
han något inflytande på gången af våra öden. Med
fängelsedörrarnas öppnande för honom slutar
egentligen hans historia.

Sedan konungarne några dagar uppehållit sig i
Stockholm, begåfvo de sig på återtåget till Norge. Den
10 September voro de i Örebro och i slutet af månaden
den 27 i Lödöse. Här utfärdade Magnus ett skuldebref
till biskop Nils i Skara på 1000 mark svenskt, som
denne hade länt konungen före hans fångenskap till
afbetalning på det påfliga lånet. Biskopen fick Aranäs
i pant.

Julen 1371 tillbragte konung Magnus i Norge, och sedan
lefde han beständigt qvar i detta rike. Men hans år
efter frigifvelsen ur fängelset blefvo icke många.

Det var mot slutet af år 1374. Konung Magnus
hade varit i Ryfylke, som ligger mellan Bukke-
och Hardangerfjord, och skulle derifrån begifva
sig sjövägen, troligen till Bergen. Sannolikt
sammanträffade han i Ryfylke för sista gången med
sin son. Dock må vi icke förtiga en annan åsigt,
enligt hvilken konungen kom ifrån Bergen och ämnade
sig till östra delen af landet till Tunsberg eller
Opslo. Vare nu härmed huru som helst, när skeppet,
hvarpå konungen befann sig, kom ut på Bömmelfjorden,
en fjord som i vester begränsas af Bömmelön och
i öster af den sönderskurna landttunga, hvars
södra hälft utgöres af Ryfylke, uppstod en häftig
storm. Bömmelfjorden bildar en likbent triangel
med basen norrut. Här ligger Mosterön midt emellan
Braemsnäs och Balestrand. Söderut närmar sig Bömmelön
fastlandet, så att fjorden här afsmalnar till ett sund
mellan Espevaer och Sveen. Det var vid inloppet till
denna fjord i närheten af Lyngholmen, som skeppet
kom i fara och var nära att kantra. Konungen sprang
öfver bord för att rädda sig. Hans tjenare lyckades
visserligen draga honom upp ur sjön och få honom i
land. Men hans timma var slagen. Han dog under ett
anfall af kramp.

Ett sådant slut fick hertig Eriks son.

Vi hafva följt honom från vaggan till hans graf,
vi hafva sett honom på höjden af lycka och anseende,
vi hafva sett honom i djupet af olycka och elände,
förrådd af sin egen son, utan vänner, omgifven af
falska smickrare, hvilka, mer statskloka än han, drogo
fördel af hans olyckor. Han har varit orätt bedömd
i våra häfder. Man har uteslutande tagit för sanning
allt hvad hans motståndare och fiender haft om honom
att säga, hvilket, om det också i mer eller mindre
mån var deras öfvertygelse, dock alltid blir blott
den ena sidans dom. Vi hafva sökt framställa äfven den
andra sidan, vi hafva sökt låta hans handlingar tala,
och de hafva lemnat en helt olika bild af konung
Magnus Eriksson. Det är också märkligt att medan
man i Sverige på allt sätt sökte skymfa Magnus med
lastmälen, finnes i Norge icke ens en antydan till
något sådant. Tvärt om kallades han der <i>den gode,
milde konung Magnus,</i> alldeles som vi sågo bönderna
i Sverige kalla honom, när de reste sig till hans
befrielse. Och så olika kunde ej Magnus vara till
lynne och seder i de båda rikena. Det är deraf ännu
mera klart, huru vrängt han hittills blifvit bedömd.

Konung Magnus Eriksson hade ett godt hjerta. Han
var af ett vekt lynne, ja, till och med svag, och
derför var det så lätt att bedraga honom. Tillika
synes det som om han haft ett visst begär efter
omvexling i kläder och seder. Men detta rör den
enskilda menniskan. Såsom konung ville han stå
fast vid den gamla goda seden att ej förtrycka
allmogen, och hans nyhetsbegär yttrade sig endast
uti förbättrade lagar och skärpta straffbestämmelser
mot de stores sjelfsvåld, och ett sådant nyhetsbegär
synes oss vara berömvärdt. Dertill var Magnus Eriksson
mera sparsam i sina gåfvor till kyrkor och kloster
än hvad hans fäder varit, också något, hvarför vi
icke kunna tadla honom, och något så praktfullt och
lysande hof, som hans far och farfar förde, veta icke
tidens handlingar någorstädes att tala om.

Året derpå, den 24 Oktober 1375, gick också konung
Valdemar Atterdag i Danmark till sina fäder. Hans
regering hade varit lika orofull som »hans käre
broders» i Sverige.

De sista ären höll Danmarks rike på att springa sönder
i hans hand, och freden, som slöts med hansestäderna,
var högst ogynsam, så att Valdemar icke gerna ville
gå in på den. Dock nödgades han dertill slutligen i
Oktober 1371, och följande året återvände han till
Danmark. Men icke heller hans dagar blefvo derefter
många. Han hade en längre tid lidit af gikt, som han
sökte lindra genom bad i kalla källor.

Valdemar dog på sitt jagtslott Gurre, i närheten
af Helsingör på Seland. Här i denna vilda, men
sköna trakt af Seland var det som han helst älskat
uppehålla sig, här och på Vordingborg. Dessa slott
älskade han så högt, att han skulle hafva sagt: »Jag
afundas icke Gud i himmelriket, om han blott vill
låta mig jaga på Gurre och Vordingborg evinnerlig»,
och ännu vet bonden att berätta en saga »om kong
Volmar och hans vilda jagt», eller »om den vilda
jägaren, som hvar natt

på sin hvita häst jagar kring Gurre och Vordingborg,
följd af svarta hundar med glödande tungor, aktande
hvarken skogens hägn eller bondens korn. Och i
Gåsetornets ruiner eller Vordingborgs slottstorn
tillaga då sköna tärnor hans läger till nästa natts
ridt». En annan sägen låter honom gifva påfven,
som förmanat honom till större mildhet mot sina
undersåtar, följande svar: »Kung Valdemar helsar den
romerske påfven, lifvet hafva vi af Gud, riket af våra
undersåtar, vår egendom af våra fäder, vår tro af dina
företrädare; men denna sända vi dig härmed tillbaka,
om du icke lemnar oss i ro, lef väl!» -- Dessa och
liknande sägner häntyda icke på någon kärlek från
folkets sida. Också veta vi att bonden till och med
kallade honom: den onde.

Nu sofva både han och Magnus
Eriksson, och händelsernas ström förde långt ifrån
ro och frid öfver deras grafvar till Nordens folk.

<b>Albrekt och Rådet, 1371--1389.</b>

Nu skulle konung Albrekt vara ensam herre öfver
Sveriges land. Vi säga: »han skulle vara» det,
ty vi veta mer än väl, hvem som var den egentlige
herskaren. Det var herrarne, de store, både lekmän
och prelater, och medelpunkten för dessa store var
<sp>riksens råd</sp>. Detta »riksens råd» är till saken utan
tvifvel lika gammalt som konungadömet. Tolf drottnar
omgåfvo Odin, förestodo offren och dömde mellan
folket, tolf de visaste män sutto ännu vid hednatidens
slut omkring konungen öfver domar och rådslogo öfver
svåra mål. Namnet »konungens råd» och sedan »riksens
råd» har deremot icke samma ålder. Det förra var det
ursprungliga. Benämningen »riksens råd» började först
användas under konung Magnus Erikssons minderårighet,
och båda benämningarna omvexlade sedermera, till dess
den af »riksens råd» slutligen blef den vanliga.

Genom konungabalken i Magnus Erikssons landslag
omkring 1350 stadgades rådets sammansättning. »Nu då
konung vald är» -- heter det der -- »då eger han sitt
råd att välja, först erkebiskopen och så lydbiskopar,
så många honom behagar bland dem, som i hans rike bo,
och andra klerker, som honom äro nyttige. Tolf ega
i konungens råd vara bland riddare och svenner,
och ej flere; de nu nämnde ega konungen sin ed
svärja. Konungen skall sitt rike styra och råda med
inländske män och ej utländske efter thy som gammal
lag och riksens rätt hafver af ålder varit; och ej
må utländsk man i hans råd tagas.»

Erkebiskopen var sålunda den ende sjelfskrifne
i konungens råd. Biskopar och andra klerker egde
konungen i rådet inkalla så många han fann nyttiga,
men af riddare och svenner ej flera än tolf och ingen
utländsk man. Antalet 12 öfverskreds dock icke sällan,
så att 1361 och 1364 voro de verldslige rådsherrarne
19 och 1434 ända till 42, det största antalet under
medeltiden.

Rådets medlemmar voro fördelade på de särskilda
landskapen. Enligt Magnus Erikssons stadga om
interimsregering af år 1344 skulle det finnas
tre rådsherrar i hvarje lagsaga. Upland var
emellertid den landsdel, som var talrikast
representerad i rådet. Dernäst kommo Södermanland,
Småland, Vestergötland, Östergötland, Vestmanland,
Nerike. Finland hade åtminstone under den senare
hälften af 1400-talet åtskilliga medlemmar i rådet,
hvilka dock naturligtvis mera sällan kunde deltaga
i de svenska rådsmötena<footnote>
Jmfr  <i>O. Alin,</i> Om svenska rådets sammansättning
under medeltiden, Upsala 1877, sid. I, 21.</footnote>.

Riksens råd hade nu intagit en helt olika ställning
till konungen än förut. Det var icke längre konungen,
som efter godtfinnande infordrade sina rådgifvares
råd och följde det, om han så fann för godt, utan det
var nu konungens pligt att följa rådets vilja. Vi
hafva sett huru denna makt efter hand förvärfvades
och att medlen för detta förvärfvande icke alltid
voro de rätta.

Nu hade denna herremakt uppnått sitt mål. Den så
kallade förlikningen med Albrekt af den 9 Augusti
1371, som förflyttade all makt i rådets händer och
öfverlemnade åt de deri nämnda rådsherrarna att
sjelfva bestämma, hvilka som efter dem skulle vinna
inträde i rådet, var egentligen ingenting annat än
hvad som skedde redan 1319 och 1322. Det var äfven
då föreningar af de store, som togo riket om hand,
och det var så nu också. Den enda skilnaden ligger
deruti, att det nu var uppenbart emot konungamakten,
då det 1322 hettes vara för densamma. Då var konungen
ett barn, och de store förde styrelsen i konungens
namn. Nu var konungen lika vanmäktig som ett barn och
nästan mera beroende af herreföreningen än någonsin
förut.

Så länge konungen hade makt att sjelf utse sina
rådsherrar, valde han dem bland de mest ansedda
i landskapen. Biskoparne inkommo tidigt i rådet
och utöfvade stort inflytande, först som kanslerer
och sedan såsom sjelfskrifne medlemmar, hvilket de
efter hand blefvo. Det är synnerligast under Magnus
Ladulås, som man ser biskoparna och äfven ändra af
det högre presterskapet vara närvarande vid alla
vigtigare öfverläggningar. Det var under samma
konung som lagmännen inkommo i rådet, och redan
konung Birger kallar Tiundalagmannen, den förnämsta
i riket, »sin tro tjenistu man» (sin trotjensteman),
en omständighet af ganska mycken vigt, när man vet,
huru noga de gamla landskapslagarne voro om bondens
frihet och oberoende, hvilket ansågs upphöra, så fort
man var en annans tjenare.

Så väl biskoparne som lagmännen utöfvade ett stort
inflytande på folket. Deruti låg en nödvändighet för
deras närvaro i rådet. Hvad biskoparne beträffar,
ökades denna nödvändighet deraf, att desse endast
på detta sätt kommo i något närmare samband med
konungen. Vi veta nämligen, att presterne utgjorde
så godt som ett samfund för sig, med en främmande
herskare, påfven, till sitt öfverhufvud.

Men detta riksråd var ännu icke en ständigt hos
konungen vistande rådsförsamling. Rådsherrarne bodde,
liksom konungarne, på sina gods i landskapen, och när
konungen kom till ett landskap, sammankallade han
flera eller färre af de der boende. Blott när något
särdeles vigtigt var för handen, sammankallades hela
rådet.

Sådant som detta riksråd blef under Albrekt,
var det, som vi nämnde, egentligen medelpunkten
för aristokratien<footnote>
Vi nödgas begagna detta främmande ord för att
beteckna sammanfattningen af herrarnes makt.</footnote>,
som i rådet hade sin
sammanhållnings- och föreningspunkt, och vi få i de
följande händelserna tillräckligt tillfälle att se,
af huru mycken vigt för den svenska aristokratien
denna rådssamling blef. Föreningen af 1371 bildar
i afseende på rådets makt öfvergången till hvad som
sedan blef lag.

Bland de verldsliga herrarna intager vid denna tid
utan motsägelse <i>Bo Jonsson Grip</i> första rummet.

Han var son af riddaren Jon Knutsson och Ingeborg
Bosdotter (Natt och Dag). På en halfö i Storsjön inom
norra <sp>Tjusts</sp> härad och Eds socken i Småland ligger
den gamla gården Vinäs. Den nedersta våningen i den
ännu här befintliga byggnaden vittnar genom sina
tjocka murar om sin höga ålder, och ett litet trångt
rum der kallas ännu »Bo Jonssons kammare». Gården var
en af den rike mannens hufvudgårdar. Han förekommer
under namnet »Bo Jonsson till Vinäs».

I de redan skildrade händelserna under senare
hälften af Magnus Erikssons regering hafva vi sett Bo
Jonsson flera gånger såsom deltagande. Såsom väpnare
eller sven af vapn förekommer han redan 1360, men
ännu mera framstår han som en man af betydenhet,
sedan Albrekt väl kommit till Sverige. Efter Carl
Ulfsson till Tofta finna vi år 1367 befälet öfver
Stockholms slott anförtrodt åt honom, och år 1369
nämnes han till konungens »välduga embetsman» eller
»general-embetsman». Denna plats skänkte honom stor
makt och gjorde honom så godt som till konung i
konungens ställe. Bo Jonsson erhöll den med rådets
samtycke, och man ser deraf, att Bo Jonsson redan
då intog en af de mest framstående platserna inom
rådet. Enligt fullmakten »lemnar konungen Bo Jonsson
i hand det konungsliga embetet med fullt välde att
stånda för konungens gård och omkost och råda öfver
hans fogdar och alla hans embetsmän, hvarförutan
alla konungens hus skulle Bo Jonsson öppna stånda,
och han hafva rätt att fogdar och andra embetsmän i
dem till- och afsätta. För den gäld, hvari Bo Jonsson
härigenom kunde komma, skulle konungen ansvara». Det
var en myndighet, hvilken liksom Nils Ambjörnssons
fullmakt under Magnus Eriksson påminner om de gamla
jarlarnes. Man har ansett att detta var detsamma som
drotsembetet, men Bo Jonsson förekommer flera gånger
såsom »konungens välduga embetsman», innan han nämnes
drots. Detta embete tillträdde han icke förr än 1375.

Såsom rikets drots utöfvade han högsta domsrätten
i Sverige, och det ej å konungens utan å sina egna
vägnar. Dessutom var han sedan 1367 häradshöfding i
Dalarna och sedan 1369 lagman i Östergötland samt blef
1378 tillika lagman i Finland, utan att han derför
på minsta vis höll sig för god att låta utnämna sig
till häradshöfding i Tjust. Befälet å Stockholms
slott lemnade han år 1371, men de öfriga embetena
bibehöll han till sin död, skötande de underordnade
genom vikarier. Dessa domareembeten skänkte honom
genom de sakören han egde att uppbära, äfvensom
genom indragningar af all den anklagades egendom --
något som då för tiden var ganska vanligt -- betydliga
inkomster.

Bo Jonsson var Sveriges rikaste man på sin tid, och
derutinnan har icke hans like funnits hvarken förr
eller sedan. Han synes också hafva varit en man, som
satt högt värde på rikedomen, till och med så högt att
han för densamma tillgrep äfven mindre goda medel. När
hans första hustru dog -- det var en Margareta Porse --
år 1360 vid en förlossning, lät han öppna liket för
att, om barnet vore vid lif, bemäktiga sig hennes
arf. Priorn i Kalmar kloster och tre andra personer
intygade också att barnet verkligen varit vid lif<footnote>
Intyget är dateradt d. 29 Sept, 1360, och konung
Magnus' derpå grundade dom d. 15 Mars 1361.</footnote>,
och Bo Jonsson låg sedan flera år i tvist med hennes
far och öfriga slägtingar. Flera exempel på, huru
han sökte begagna tillfället att slå under sig gods,
hvilka sedan efter hans död tilldömdes de rätta
egarne, emedan Bo Jonsson »met oraett ok öfvervåld
sik under trughet» dem, skulle kunna anföras.

Det gamla folkungagodset <sp>Broo,</sp> numera <sp>Bro</sp>-kind
i Vårdnäs socken och Kinds härad af Östergötland,
tillhandlade han sig på ett sätt, som äfven visar,
huru föga han gjorde afseende på lag och rätt, när det
gälde att förvärfva gods. Vi få här nedan tillfälle
att tala derom.

Ännu i dag gå här på folkets läppar sägner om det
mäktiga och rika drotset, huru han for sjöledes
mellan sina gårdar Vesterby, Säby och Broo, samt
huru han derunder brukade lägga till på den lilla
täcka, med vacker löfskog, vilda fruktträd och
buskar beväxta <sp>Bosholmen</sp> (vid Stångåns inlopp
i stora <sp>Rengen</sp>). Lemningar af en källare och
tjocka murar utvisa att här i fordomtima varit någon
byggnad. Enligt folksägnen hade Bo Jonsson här endast
ett förfriskningsställe.

Ett blodigt minne är fästadt vid Bo Jonssons namn,
riddaren Carl Niklissons (Färlas) mord inför sjelfva
högaltaret i Gråmunkarnes klosterkyrka. Det skedde
den 19 Juni 1381. Man känner icke anledningen till
denna våldsbragd. Några dagar derefter den 28 Juni
sammanträdde Bo Jonsson med den mördades syster och
svåger på Viby gård i Upland och kungjorde för dem
i närvaro af riddarne Carl Ulfsson till Tofta och
Knut Carlsson, att han tagit alla den dödades gods i
Södermanland »för hans stora och margfaldiga brott,
der han

före fälder var såsom mångom godom marmorn i Sverike
veterlikt och kunnokt är». Och Bo Jonsson tillade
uttryckligen, »att han alldeles icke fått dessa gods
genom köp eller skifte eller på något annat sätt,
och att fru Ingeborg Niklisdotter och hennes man
Greger Anundsson egde efter riddar Carl intet hvarken
aerfva eller gialda». Men gården Viby sålde han till
dem. Den 29 November utfärdade Greger Anundsson och
fru Ingeborg ett bref, hvari de i mycket ödmjuka
ordalag erkänna sig af drotset hafva erhållit Viby,
icke med deras rätt eller i arf utan för drotsets
»egen heders, kärleks och godviljas skuld». »Dessutom
gaf han oss» -- heter det här vidare -- »200 marker
svenska penningar, hälften i kläde och hälften i
reda penningar, och framdeles mig, enkanneligen
Ingeborg, ett halft stycke brunt kläde och 4 timber
goda gråskinn. Och detta erkänna vi oss fulleligen
efter vår goda vilja af den ärliga mannen Bo Jonsson
hafva uppburit och anammat ej för ärfdabot eller
någon vår rätts skuld som förr är sagdt utan af hans
synnerliga godvilja och nåd. Vi afsäga oss all rätt
till Carl Niklissons gods i Södermanland och gifva Bo
Jonsson, hans arfvingar och vänner en rätt »urfejd»
(förlikning) för det Carl Niklisson vardt slagen,
och vilja det härefter aldrig påröra med ord eller
råd eller dåd, hvarken lönligen eller uppenbarligen,
utan skall det vara ganskeliga dödt och nederlagdt».

Brefvet har synbarligen blifvit affordradt och
skrifvet under tyngden af en öfvermäktig vilja, af
fruktan för en vrede, som man sökte undvika. Man ser,
huru egenmäktig förbrytaren var, och huru fåfängt
det var för den mindre mäktige att mot eller af honom
vinna rättvisa. Mot en ringa nådegåfva köpte han den
mäktige brottslingen målsegandens löfte om tystnad.

Då man nu besinnar, att det var rikets drots, den
som hade högsta domsrätten att vårda, som gjorde sig
skyldig till sådana saker, kan man få ett begrepp om
de stores sjelfsvåld i allmänhet under dessa tider.

Det anförda visar oss tillika, huru Bo Jonsson visste
att vid alla tillfällen föröka sin rikedom. En
annan god inkomstkälla var konungens ständiga
penningeförlägenhet. Bo Jonsson fylde gång efter
annan konungens behof, men tog bra betaldt för sin
hjelpsamhet, och det ena efter det andra af rikets
slott kom såsom förpantning eller förläning i hans
hand. Tavastehus och Viborgs slott erhöll Bo Jonsson
redan vid förlikningen 1371, och när han derefter
fått Åbo med Åland samt Korsholm, var han herre öfver
hela Finland. Genom att inlösa förpantningsrätten
af hertig Albrekt eller hans rättsinnehafvare erhöll
han äfven Nyköpings slott och län, Kalmar slott och
län samt en stor del af Vestmanland med Bergslagen
och Dalarna. Dessutom innehade han hela Helsingland
eller det nuvarande Norrland, Ringstaholms slott med
en stor del af Östergötland, Kind och Ydre härad,
Rumlaborgs län, som omfattade Vista, Tveta, Mo och
halfva Vedbo

härad samt Habo och Fiskebäcks socknar i Vartofta
härad jemte staden Jönköping, och slutligen
Örestens och Oppenstens slott med Kind och Mark i
Vestergötland.

Med alla dessa län hade konungen intet att skaffa. Der
regerade Bo Jonsson sjelf. Han till- och afsatte
fogdar och höfvidsman, uppbyggde borgar, utdelade
frälserätt<footnote>
Så skrifver han i ett sådant bref: »Det skall allom
veterligt vara, att jag Bo Jonsson, drots i Sverige,
uppenbarligen genom detta mitt öppna bref hafver undt
och gifvit min älskeliga sven Finke allt det gods
han här till antingen köpt eller med rätt fangit
hafver af skattegill jord, hvar det helst ligger i
Åbo biskopsdöme, löst och frälst från alla skatter,
så att han skall min herre konungen och kronan och
mig å min herres vägnar deraf tjenst göra etc.--».</footnote>
och uppbar skatterna, hvartill äfven
sakören hörde.

Bo Jonssons enskilda gods voro i förhållande till
de ofvannämnda besittningarna. Han talar i sitt
testamente om sina gods i Upsala, Strengnäs och
Vesterås biskopsdömen, i Östergötland, Tjust,
Kind, Ydre, Kalmar län och Öland, och dessa gods
synas hafva varit arfvegods. Han omtalar sedan sina
aflingegårdar i Vidbo, Tveta, Vist, Grenna, Rindhaga,
Vestergötland och Halland samt Ringstaholm och det
gods, som deromkring beläget var. Uti Finland nämner
han Kassakyro.

Den frikostighet, för hvilken Magnus Ladulås och hans
yngre söner berömmas, blir ett intet, om den jemföres
med Bo Jonssons. Han bortskänkte i silfver ända till
115,000 lod.

Till slut må om Bo Jonsson nämnas, att han skall
hafva låtit på svensk vers öfversatta Alexander
den stores historia. Sjelf hade han dock så föga
kännedom om latinska språket, att han begagnar
formen <i>exsecutoribus</i> öfver allt i sitt testamente,
der han talar om sina testaments-verkställare eller
exsekutorer. Det är märkeligt att Bo Jonsson aldrig
blef riddare, en värdighet som likväl eftersträfvades
äfven af konungarna. Han var sven af vapn eller
väpnare till sin död. Det bevisar det olika
förhållande som rådde hos oss mellan riddare och
svenner, emot i utlandet. I klosteranteckningarna
finner man Bo Jonsson beskrifven »som en mycket
mäktig herre i sina dagar, som styrde allt i riket
efter sin vink, så att konung Albrekt intet förmådde
mot honom, fast han någon gång försökte det». Det är
Vadstenaboken som yttrar detta. Visbyannalerna säga
att »han var en käck man och mycket frikostig, som
liksom höll hela riket och hela Finland i sin hand».

Rummet näst Bo Jonsson Grip intager den ofta nämnde
<i>Carl Ulfsson Sparre</i> till Tofta.

Carl Ulfsson var af en lysande börd, beslägtad med
konungahuset och härstammande i lika led med konung
Magnus från Erik den heliges sonson<footnote>
Se slägttaflan å följande sida.</footnote>. Han var gift
med Israel Birgersson Brahes dotter <i>Helena.</i> Han
hade erhållit en för den tiden ovanlig uppfostran
och studerat samt vunnit anseende vid utländska
akademier.

Om Carl Ulfssons fader, Ulf Ambjörnsson, yttrar
S:t Birgitta i sina uppenbarelser, att den fromme
riddarens själ syntes uppfara till

himmelen så lysande, som den mest strålande stjerna i
all sin glans.» Hvad som föranledt S:t Birgitta till
detta beröm, känna vi icke. Dock bör det utvisa, att
mannen var ansedd; må hända öfvergaf han verlden och
inneslöt sig i ett kloster, såsom det stundom hände
äfven bland våra store. S:t Birgitta säger äfven,
att herr Ulfs husfru gaf till Vadstena kloster de
frikostigaste skänker. Kan ock vara, att riddarens
fromhet bestack sig deruti.

Sonen Carl Ulfsson omtalas såsom den lärdaste
man på sin tid.

Herr Carls fromhet, hans rykte och ridderliga dygder
lofordas högeligen i samnia klosterbok (S:t Birgittas
uppenbarelser), som anfört det ofvannämnda yttrandet
om hans fader. En gammal kronologi kallar honom
till och med »klerkernes frommaste fader», medan
Vadstenaboken omtalar hans stora frikostighet mot
sitt kloster.

I sin tids vigtigaste händelser deltog han på ett
kraftigare och mer ingripande sätt än de flesta,
äfven af dem som hörde till samma parti. Som lagman
i Upland nämnes han redan 1360 och såsom marsk
1364. Det senare embetet behöll han till 1376, då
han efterträddes af <i>Sten Bengtsson (Bielke)</i>. Sitt
lagmansdöme öfverlemnade han åt sin son <i>Knut,</i>
men öfverlefde denne. Han uppnådde en hög ålder,
omkring 90 år, och dog 1408. Det anmärkes, att det
var så sträng vinter det året, att hela hafvet låg
fruset, så att man kunde gå på isen från Rostock till
Seland. Två år derefter fördes hans lik till Vadstena,
der han valt sin lägerstad.

<i>Erengisle jarl</i> är äfven ett namn, som ofta förekommer
för dessa tider. Sin titel af jarl hade han fått genom
giftermål med en dotter till Orknejinga jarlen <i>Malise
af Stratherne,</i> äfvensom en del af Orknei-öarna såsom
arf med sin hustru <i>Annot</i> af Stratherne. Efter 1353
var han dock aldrig i sitt jarldöme, och när Annot
dog, förlorade han denna sin rätt, ehuru han behöll
titeln af jarl till sin död. Han förde i sitt vapen
en båt och synes derför tillhöra denna ätt. Att hans
ätt varit ansedd och mäktig är tydligt, äfven om den
icke kan bevisas härstamma från Odin och Freja, som
en författare försökt. Genom sin syster <i>Christina,</i>
som var gift med Ulf Ambjörnsson, blef han morbror
till Carl Ulfsson. Sjelf var han tre gånger gift,
såsom hans slägttafla utvisar, sista gången med
<i>Ingeborg,</i> Magnus Gudmarssons dotter och S:t
Birgittas systerdotter.

<img></img>
Erik d. helige,
Knut,
Erik X Knutsson,

Nils till Tofta g. m. Märta,
Ambjörn Nilsson,
Ulf Ambjörnsson,
Carl Ulfsson,

Erik XI.

Ingeborg g. m. Birger jarl,
Magnus Ladulås,
Magnus Eriksson.

Han dog 1392 och begrofs i Vadstena vid sidan af sin
tredje husfru Ingeborg, som dött ett par år förut.

Af <i>Brahe</i>-slägten lefde ännu under början af
Magnus Erikssons regering den mäktige och ansedde
Tiundalagmannen Birger Pedersson till Finstad, som dog
1327. Sonen Israels lefnad faller helt och hållet inom
det nu genomgångna tidskiftet. Äfven han var lagman
i Tiundaland och åtnjöt mycket anseende hos konung
Magnus. Han dog, som vi veta, i Riga 1351. Såsom bevis
på äfven denna slägts rikedom må vi nämna, att enligt
en förteckning, funnen i det meklenburgska arkivet,
herr Israel ensamt inom 5 socknar af nuvarande Kalmar
län egt icke mindre än 114 gårdar och lägenheter
samt 5 qvarnar. Lägga vi nu härtill, att slägten
egentligen tillhörde öfra Sverige, och att till följd
deraf den hufvudsakliga egendomen varit der belägen,
kunna vi göra oss ett någorlunda begrepp om de stora
slägternas rikedom denna tid.

Herr Israel efterlemnade trenne barn, Helena,
den ofvannämnde Carl Ulfssons husfru, den bekanta
fru <i>Ramborg till Vik</i> och <i>Peder Israelsson</i>, som
fortplantade ätten. Med herr Israel gick dock
lagmansdömet ur ätten, så att vi icke förr än
under Gustaf Vasa finna en Brahe såsom lagman i
Upland. Sådant anseende som farfadern egde på långt
när icke herr Peder. En <i>Magnus Gregersson (Läma)</i>
blef lagman öfver Tiundaland efter lagman Israel, och
efter Magnus Gregersson Carl Ulfsson, herr Peders
svåger. Så godt som ensam bland sina många mäktiga
fränder stod herr Peder på de infödda konungarnes
sida i den sista striden.

Af den med Braheätten så nära beslägtade
<i>Hjorthufvudätten,</i> (Ulf Gudmarssons) hafva vi lärt
känna de båda bröderna Birger och Carl, så att vi ej
här behöfva tillägga något rörande dem. Herr Birger
dog efter 3 dagars sjukdom på Ringstaholm i Augusti
1391 och begrofs i Vadstena. Herr Carls tredje fru
<i>Catarina Kettilsdotter,</i> som öfverlefde honom, gifte
sig för andra gången med en tysk riddare <i>Johan Molteke</i>
och hade med honom tvänne döttrar. Hennes son med herr
Carl, <i>Carl Carlsson,</i> var ämnad för presterliga ståndet
och skickades utrikes, förmodligen till Paris, för att
studera. Hans egendom skulle derigenom hafva öfvergått
till hans halfsystrar. Men när den unge Carl Carlsson
kom hem och fick se sina halfsystrar, öfverkorsade han
med ens sina fränders beräkningar. När han fick se
sina halfsystrar, sade han: »Dessa garpissor skola
aldrig ärfva mig!» och ett par åt derefter gifte
han sig med en dotter till Algot Månsson, vid namn
<i>Katarina.</i> Men sedan han »berömligt någon tid lefvat i
sitt äktenskap», dog han i September 1398 och begrofs
i Vadstena vid sidan af sin farbroder Birger. Med
Carl Carlsson utslocknade Ulf Gudmarssons slägt.

Om <i>Ribbingarna</i> och deras slägtskap med S:t Birgittas
slägt är förut taladt.

<i>Sture</i>-namnet börjar äfven vid denna tid
omnämnas. Slägtens upprinnelse sväfvar för öfrigt i
dunkel liksom så många andra af våra herreslägter. Den
äldst kände är en <i>Anund Sture,</i> som skall hafva

varit sonson till den gamle Vestgötalagmannen Algot,
om hvilken vi förut talat. Anunds son var <i>Magnus
Sture,</i> som förekommer i striden mellan Magnus
Eriksson och sonen Erik. Denne Magnus hade en son
<i>Algot Månsson,</i> en för dessa tider mycket framstående
man. Slägten synes hafva varit en folkungaslägt. Man
har ett intyg derför i en utsago af kaniken <i>Sven
Johansson</i> i Skara år 1417, då man undersökte den
berömde Skarabiskopen Brynjolfs slägtförhållanden i
och för hans ifrågasatta kanonisation. Att den döde
biskopen var af hög börd, är så mycket mera säkert,
sade kaniken, »som hans slägt fordom kallades och
ännu i dag af alla Sveriges rikes store och ädlingar
kallas folkungaslägten, något som ännu i dag är
förhållandet med herr Algot Månsson, hvilken i tredje
led härstammar från samme Brynjolfs fader<footnote>
Enligt en uppgift, i Ser. R. S. I p. 33 not. b. var
Anund son af <i>Sune Sture,</i> som var gift med <i>Ingegerd
till Hendelö,</i> en dotter af Svantepolk till Viby och
Bengta, Sune Folkessons dotter.</footnote>».

Algot Månsson begagnade dock icke sjelf
Sturenamnet. Han hade<footnote>
Enligt Ugglas rådslängd.</footnote> två söner <i>Gustaf</i> till Ängsö
och Grönsjöberg och <i>Anund</i> till Räfsnäs, Almarestäk
och Ängsö. Denne Anunds sonson var <i>Sten Sture,
riksföreståndaren.</i> Alla dessa Sturar, hvilka kallas
<i>de gamle Sturarne,</i> förde i sitt vapen <i>tre sjöblad.</i>

En annan Stureslägt var <i>de yngre Sturarne,</i> om hvilka
mera framdeles.

<i>Vasa</i>-slägten tillhör äfven denna tid, men är till
sitt ursprung lika dunkel som Stureslägten. En <i>Nils
Kettilsson</i> känna vi såsom innehafvande Stockholms
slott, när konung Albrekt kom till Sverige. Han är
också den förste, om hvilken man är ense att han
tillhör Vasäätten. Stamfadern skall hafva hetat
<i>Ingemund</i> och lefvat på Magnus Ladulås' tid. Den
ofvannämnde Nils var fader till <i>Christer Nilsson</i> till
Björnö, som vid denna tid börjar blifva bekant. Om
anledningen till namnet Vasa är man lika obekant som
om ättens ursprung. En gård af det namnet ligger i
Skeptuna socken af Seminghundra härad i Upland, och
emedan den af ålder tillhört slägten, har man härledt
namnet derifrån. Andra hafva härledt det från vapnet,
som skall föreställa en sädeskärfve, som kallas vase,
eller -- hvilket må hända är troligast -- en risknippa,
som man brukat begagna sig af vid stormningar.

Af <i>Bielke</i>-slägten hafva vi redan lärt känna
flefa. Riksdrotset <i>Nils Thuresson,</i> som så verksamt
deltog i arbetet för konung Magnus Erikssons
afsättning och Albrekts upphöjande på tronen, och som
stupade vid Åbo, känna vi af det föregående. Hans
bröder <i>Erik, Sten</i> och <i>Bengt</i> voro alla framstående
män för dessa tider. Bengt var gift med <i>Ingeborg
Magnusdotter</i> af Ulfåsaätten och hade med henne
sonen <i>Sten Bengtsson</i> till Ridö, hvilken var lagman i
Vestmanland och Dalarna redan 1308 och blef riksmarsk
år 1376. Detta embete innehade han till 1388; blef
sedan höfvidsman på Stockholms slott 1390

och lagman på Öland 1406, men dog 2 år derefter på
Marieborg<footnote>
Marieborg heter nu Haga och ligger i Svinnegarns
socken, men icke på samma plats som fordom, ty der
nu sätesgården är belägen, stod fordom ett kapell
med sin kyrkogård, den nuvarande trädgården.</footnote>,
1/4 mil utanför Enköping, den 20 Juli
1408. Äfven riksmarskens broder <i>Thure</i> var en mäktig
och ansedd herre. Han var lagman i Upland och var
gift med <i>Margareta,</i> dotter af Arvid Gustafsson och
fru Ramborg. Med denna sin hustru fick herr Thure
Wiks gård i Balingsta socken, hvars stenhus nämnda
fru Ramborg uppbyggt.

Bielkeättens stamfader uppgifves vara en <i>Kettil,</i>
men man sväfvar angående denne och ättens ursprung
i allmänhet i samma dunkel som i afseende på våra
andra gamla ätter.

<i>Bonde</i>-ättens äldst kände stamfader var en <i>Thord
Bonde,</i> som dog 1327. Han hade tvänne söner <i>Peder</i>
och <i>Rörek.</i> Den sistnämndes son hette efter farfadern
<i>Thord</i> och dog 1413. Peder Bonde hade äfvenledes en
son <i>Thord,</i> som var lagman i Vestmanland och Dalarna
och dog 1412.

Thord Röreksson var gift med <i>Cecilia Nilsdotter (Vasa)</i>
och hade med henne sönerna <i>Peder, Knut</i> och <i>Carl.</i>

Men utom dessa infödda storherrar hade med
Meklenburgarne inkommit i landet en mängd tyskar. Vi
känna af det föregående <i>Rafn von Barnekow,</i> som
innehade Nyköpings län från 1365 till 1375. Detta
län jemte en stor del af riket hade konungens fader
hertig Albrekt förbehållit sig såsom godtgörelse för
de utgifter, han haft i och för sonens uppsättande
på tronen. Rafn erhöll sedan år 1366 äfven Dalarna
med Bergslagen samt slutligen derjemte vestra delen
af Vestmanland. En <i>Henrik Parow</i> innehade för en
tid Stäkeholms län eller norra och södra Tjust,
som sedan 1370 pantsattes till bröderna <i>Johan</i> och
<i>Vicke Ummerejse,</i> hvilka åter i sin ordning samma år
öfverläto länet åt <i>Henneke Bützow.</i> Tre år derefter
lemnade hertigen det åt <i>Henrik Molteke</i> och hans son
<i>Henneke.</i> Kalmar, som vi veta att grefvarne af Holstein
innehade åren 1361--1364, synes derefter hafva kommit
i hertig Albrekts händer, och var riddar <i>Vicke von
Vitzen</i> der för en tid höfvidsman.

Alla dessa län behandlades så helt och hållet som
hertigens, att innehafvarne af dem skulle, om hertigen
doge, öfverlemna dem åt hans andra båda söner Henrik
och Magnus eller deras afkomlingar. Sedermera, när en
förändring i förhållandena hade inträdt efter 1371,
och hertigens myndighet i Sverige började aftaga,
afstod han till konungen eller drotset en stor del af
sina förpantningar i Sverige, deribland Kalmar län
och Nyköpings län, hvilket sistnämnda öfverlemnades
åt Bo Jonsson.

Konung Albrekt omgaf sig under hela sin regeringstid
med Tyskar, och de förläningar, han kunde bortgifva,
gaf han företrädesvis åt Tyskar.

<i>Gerdt Snakenborg</i> känna vi redan. <i>Herbrickt von
Königsmark</i> var en annan. Han blef år 1371 höfvidsman
på Stockholms slott. En

annan af samma namn <i>Ivar Königsmark</i> blef gift med
Valdemar Erikssons enka, <i>Helga Anundadotler.</i> Såsom
bevis på tidens råhet må vi här anföra ett bref af fru
Helga, hvari hon klagar öfver, att hon med hugg och
slag blifvit af sin man tvungen att afhända sig sin
lagliga egendom. »Alla de dandemän» -- skrifver hon --
»som detta mitt öppna bref höra eller se, helsar jag,
Helga Anundadotter, som herra Valdemar Erikssons
hustru var, kärliga med varom Herra; kungör jag det
allom dandemannom, som detta vilja höra eller se, det
mig var afhändt Broo, och det gjorde Ivar Konungxmark,
som min husbonde var, för den skuld det han ville det
unna hvarken mig eller mina arfvingar, och det gjorde
jag med stor nöd och jag var slagen och trugad och
illa haldnat dertill med nöd och ej med lust, och
honom trängde der hvarken fängelse eller fattigdom
eller något det honom måtte skada i någrahanda måtto,
och han tog mitt insegel och satte derför utan min
tack och utan min vilja, det gjorde han med rätto
vålde etc.»

Vi se, huru det understundom gick till i de förnämas
hus. Här skedde våldet till och med till förmån för
den, som sjelf hade högsta domen i sin vård, nämligen
drotset Bo Jonsson, och det blir då ganska klart,
att för fru Helga all klagan skulle vara fåfäng.

Som konungen med stor, ja, allt för stor
frikostighet mottog och omhuldade sina öfver hafvet
kommande landsmän, tillströmmade sådana i mängd,
så att synnerligen Stockholm fyldes med tyskt
slödder. Det berättas såsom något mycket vanligt,
att Albrekt gifvit hundra mark silfver i fadder-
och nyårsgåfvor. Enligt samtida underrättelser,
må hända något öfverdrifna till följd af hatet
mot Tyskarna, var det nog att vara tysk och kunna
dansa väl för att vinna inträde vid konungens hof,
man måtte för öfrigt hafva skinnare eller smed till
fader. De skräflade om sin slägtskap med kungen,
och kungen kallade dem »min vetter» eller »min oheim»
(farbror eller morbror). Svenske män, både höga och
låga, och svenska seder föraktades af dessa Tyskar,
hvilka, när de hitkommo, här ville fara fram på
samma sätt som i sitt fädernesland, utan afseende på
de förhållanden som voro rådande hos oss. Konungen
sjelf, liksom de tyska riddarne på slotten, omgaf sig
med tyskt folk, som utgjorde besättningar på slotten
samt deras följen på resor, och med den ringa makt,
konung Albrekt hade, fingo lidelserna fritt spelrum,
och våldets och styrkans rätt var allrådande.

Vi komma nu till de förnämsta prelaterna.

Efter erkebiskop <i>Peter,</i> som dog 1366, blef den förut
omnämnde konung Albrekts kansler <i>Birger Gregersson</i>
erkebiskop. Det var en man af mycken »frihet och
klokhet» samt »förfaren i all vetenskap, synnerligen
i teologien, lagarna och canonerna». Han sammanskref
sin samtidas, den heliga Birgittas lefverne,
äfvensom en legend om S:t Botvid. Den märkligaste
händelsen i kyrkligt afseende, medan han innehade
erkebiskopsstolen,

var skrinläggningen af den heliga Birgittas ben,
hvilket skedde i närvaro af konungen, erkebiskopen,
lydbiskoparna och riksens råd år 1381.

På en af sina visitationsresor i Helsingland
deltog han med Finvid Finvidsson i granskningen
af Helsingelagens bestämmelse om landets
gränser. Herrarne befunno sig i Svartasund i
Norrala socken, då erkebiskopen lät ur Sälångers
kyrka hemta Helsinglands lagbok, som der förvarades
fastsmidd med jernkedjor vid väggen. Kyrkoherdarna i
Baldanäs och Norrala, hvilka både hette <i>Mathias,</i> voro
äfven närvarande. Man jemförde trenne lagböcker med
hvarandra och fann af gammalt stadgadt: <i>sva skeptis
landum tväggiga konunga mellan, att Sverikis och
Norikis birias ij Ulu Träski och ledhir äptir Ysma
fämtan vikno laugan,</i> vid hvilket stadgande man blef
ståndande, så att konung Albrekt sedan genom bref af
1377 bestämde Ule träsk och ström som gräns mellan
Åbo och Upsala biskopsdömen.

I striderna och de politiska händelserna synes han ej
hafva synnerligen deltagit, ehuru hans namn förekommer
i ett och annat bref rörande rådet. Han var 40 år
gammal, när han blef erkebiskop och dog 1383.

Hans efterträdare blef <i>Henrik Carlsson</i> af Gårdsby, en
herre af <i>Stensta-</i> eller <i>Lisa</i>-slägten. Han befann sig i
Vendel i norra Upland, då han fick underrättelse om
valet, och begaf sig 6 dagar derefter till Stockholm
att begära konung Albrekts samtycke, hvilket dock
vägrades. Den nyvalde erkebiskopen gick då dagen
derefter ombord på ett skepp och for utrikes för att
vid romerska hofvet få sitt val bekräftadt. Detta
lyckades honom äfven, och han hemkom 1384 af påfven
vigd och stadfästad i sitt embete. Han var sedan
erkebiskop i 24 års tid.

I <i>Linköping</i> satt den för oss bekante <i>Gotskalk</i> som
biskop, sedan biskop Nils måst gå i landsflykt. Äfven
Gotskalk skall hafva blifvit stiftet påträngd. Vi
anföra honom här, icke för den betydelse han egde
såsom biskop, utan för det sorgliga slut han fick,
hvilket i hög grad visar, huru det stod till med
lag och ordning i Sverige under konung Albrekts
regering. Biskopen befann sig i Februari 1374 på en
resa genom sitt stift. Det var den 3 Februari, som
han utanför Linderås kyrka i Sydvestra Östergötland
mötte riddaren <i>Mats Gustafsson (Sparre)</i> med hans
beväpnade följe. Riddaren öfverföll genast biskopen,
som mördades, och åtskilliga biskopens tillhörigheter
togos från hans tjenare. Domkapitlet i Linköping
utfärdade den 8 Februari, så fort underrättelsen
om dråpet kom det till hända, bannlysning öfver
den djerfve riddaren, men dermed stannade också
alla åtgärder för att beifra en slik våldsbragd. I
det stället skyndade riddarne Henneke Molteke på
Stäkeholm, Henning Königsmark på Öland samt Gerdt
Snakenborg, Arnold von Vitzen och Erik Carlsson
att tillegna sig så väl biskopens lösören som
biskopsstolens gods och inkomster, så att intet blef
öfrigt för biskopens enskilda tjenare, hvilka hos
honom hade stora summor innestående.

Först efter ett par års förlopp började riddar Mats
tänka på sitt brotts försonande. Detta skedde genom
gåfvor till kyrkan, men fullkomligt uppgjord blef
icke saken förrän år 1377. Då erhöll den
mördade biskopens hofmästare Conrad von
Helpten genom rådets beslut af
efterträdaren, biskop <i>Nils,</i> en anvisning att för
sina och sina medtjenares fordringar återfordra af
de nämnda höfvidsmännen och borgherrarne, hvad de
tillegnat sig af tionden och sådana gods, som biskop
Gotskalk sjelf inköpt.

Emellertid beredde man sig i Linköping till nytt
biskopsval, och man var i allmänhet ense om personen,
nämligen den aflidne erkebiskop Peters systersson,
erkedjeknen Nils. Han var känd för utmärkta
studier, han hade tagit en grad i Orleans<footnote>
En stad i mellersta Frankrike.</footnote>
och var befryndad med rikets store. Då ankom till
domkapitlet ett bref från riksmarsken, riddar Sten
Bengtsson (Bielke). Marsken skref å rådets vägnar
och tillkännagaf, att rådet ansåg konungens kansler,
<i>Arnold</i> i Skara, böra utses till biskop i Linköping,
»så vidt kapitlet ville frälsa sin kyrka från
odrägliga lidanden och undvika det värre var än det
redan utståndna.»

Rådets genom marsken uttalade önskan blef dock icke
uppfyld, utan blef den ofvannämnde Nils vald. Vi hafva
redan förut talat om honom. Det var en man af mycken
kraft och mycket mod; han lemnade ett godt minne
efter sig. Man ville efter hans död förklara honom
för <i>helig,</i> hvilket dock icke beviljades, men väl att
han var <i>salig.</i> Biskop Nils var äfven författare. Vi
skola här nedan lemna prof på hans författarskap.

Efter biskop Bengt i <i>Skara,</i> som dog strax i början
af konung Magnus Erikssons regering år 1321, följde
under dessa tider icke mindre än sju innehafvare af
denna biskopsstol. Den siste af dessa var <i>Nicolaus de
Kaln</i><footnote>
Enligt Rhyzelius skall <i>Kaln</i> vara detsamma som
<i>Kålland.</i></footnote>.
Han skall hafva blifvit biskop 1358 och var
således samtida med de sista striderna mellan konung
Magnus och herrarne samt deras konung. I den rimmade
biskopskrönikan säges om honom att »han i örlig led
mycken bedröfvelse och orätt». Han stod på Albrekts
sida och lånade honom en betydlig penningesumma,
för hvilken han fick Aranäs i pant. Likaså var han
med bland konung Albrekts underhandlare med konung
Håkan i Lödöse 1370. Han lefde till år 1386.

Han följdes på biskopsstolen af en tysk vid namn
<i>Rudolf,</i> som skall hafva varit konung Albrekts
frände och af honom blifvit stiftet påtrugad. Han
var »svikefull» -- säges det -- »och lät bortkomma
kyrkans klenodier, silfver och guld». Vi behöfva ej
tillägga, att han troget höll sig till sin frände,
konung Albrekt.

<i>Strengnäs</i>-biskoparne efter den myndige Storbjörn voro
af mindre vigt. En af dem, <i>Thyrgils</i> eller <i>Thorkel,</i>
som blef biskop 1360, hafva

vi sett på Albrekts sida. Han efterträddes 1370 af
en kraftfull, rik och mäktig man, <i>Thord,</i> hvilken vi
återfinna bland Bo Jonssons testamentsverkställare.

Bland <i>Vesterås</i>-biskoparna känna vi redan från
Magnus Erikssons minderårighet <i>Israel Erlandsson
(Engel).</i> Sjelf af en bland de yppersta slägterna i
landet, var han befryndad både med konungahuset och
Braheslägten. Bland de betydliga gods, som biskop
Israel förvärfvade åt sin kyrka, märka vi Ön i
Dalarna, ett gods som fordom tillhört Torkel Knutsson.
Vi må äfven anteckna, att han var en ifrig bergsman,
och lade sig såsom sådan mycken vinn om kopparverken
i Dalarna, hvaraf han också vann betydliga
inkomster. Han skall dock hafva varit så frikostig
mot kyrkan (förnämligast Upsala och Vesterås), att
han redan 1317 uttömt alla sina tillgångar. Vi veta af
det förra, att han var en gammal vän till hertigarna
Erik och Valdemar. Men han dog bort från de strider
som väntade hertig Eriks son. Han afled år 1332.

Af Israel Erlandssons fem efterträdare på Vesterås
biskopsstol är ingen särdeles märkelig. <i>Mats Larsson,</i>
som dog omkring år 1379, var från Mora i Dalarna,
och efterträddes af en <i>Hartvig,</i> som skall hafva varit
borgmästarson från Stockholm. Denne dog i fattigdom
1387, och efter honom blef en kanik från Skara, som
hette <i>Beno,</i> biskop i Vesterås efter Albrekts fall,
mot hvilken han på det ifrigaste arbetat.

I <i>Vexiö</i> funnos för dessa tider inga biskopar af
märkligare betydelse. Vi vända oss derför till det
sista af de svenska stiften.

<i>Åbo</i> stift har för dessa tider sju biskopar,
inberäknade <i>Ragvald,</i> som dog 1321, och <i>Bero Falk,</i> som
blef biskop 1384. Biskopskyrkan flyttades 1300 från
Rändemäki till Åbo med påfligt tillstånd, och biskop
Magnus, som verkstält flyttningen, begrofs i den
nya biskopskyrkan. Ragvald blef biskop efter honom,
men såg snart Åbo och sin kyrka brännas och härjas
af Ryssarna. Ragvald dog 1321 och efterträddes af
en kanik från Upsala, <i>Bengt,</i> hvilken var samtida med
Mats Kettilmundssons höfdingeskap öfver Finland. Så
väl vid dennes sida som sedan vid konungens (Magnus
Erikssons) var biskop Bengt verksam för kristendomens
utbredande och stadfästande inom Finland.

Bengt var en af Finlands märkligare biskopar,
men öfverglänstes vida af sin efterträdare, biskop
<i>Hemming.</i> Denne var född i Bälinge i Upland och var
liksom företrädaren kanik i Upsala, då han 1388 af Åbo
domkapitel enhälligt valdes till biskop. Det var en
verksam och allvarlig man, som höll strängt på kyrkans
stadgar och rätt. Han var samtida med konung Magnus,
sedan denne blifvit myndig, med den af honom utnämnde
hertigen öfver Finland Bengt Algotsson och med den
heliga Birgitta. Konung Magnus säges hafva fängslat
biskopen, må hända till följd af några stränga ord
från biskopen om hertig Bengt. Sedermera finna vi
dock biskopen på konungens sida, och det säges att han
varit konung Håkan behjelplig, då denne sökte befria
sin fångne fader. »Jag vill hellre hafva konung Magnus»
-- skall

biskopen hafva sagt -- »hurudan han ock varit, än det
tyska regementet». Sanningen af dessa uppgifter är
visserligen tvifvel underkastad, men vi hafva anfört
dem, emedan sådant en gång både varit berättadt och
trodt om biskop Hemming<footnote>
Vi hafva dessa uppgifter af <i>Ericus Olai,</i> som
lefde på konung Carl Knutssons tid, och på denne
konungs begäran sammanskref sin krönika. Ericus Olai
dog d. 24 Dec. 1486. Han är den förste utförligare
svenske häfdatecknare. Efter honom har reformatorn
<i>Olaus Petri</i> anfört detsamma.</footnote>.

S:t Birgitta ärades högt af biskop Hemming, och för
hennes erkännande skall han hafva varit verksam i
Rom. Biskopen värderades lika högt af S:t Birgitta,
och de stodo i en förtrolig andelig vänskap med
hvarandra. Ur Birgittas uppenbarelser vilja vi här
anföra ett drag, som är målande för tiden. Det hände
sig en gång, att biskopen satt till bords med S:t
Birgitta, och Birgitta lät sig dervid väl smaka af
allehanda läcker spis, allt »till Guds ära». Biskopen
tyckte dock, att detta var något underligt och tänkte
i sitt sinne: »Hvi afhåller hon sig icke från läcker
spis, då hon likväl har den heliga andes gåfva?»
Birgitta visste då intet om dessa biskopens hemliga
tankar, men om aftonen vid tiden för vespern hörde hon
i andanom en röst som sade: »Se, din granne vid bordet
har bekymmer om din spis!» Hon sade detta genast till
biskopen, som erkände, att han så illa tänkt, samt
anhöll om hennes förlåtelse och förbön. Tredje dagen
derefter visade sig jungfru Maria för Birgitta och
sade: »Säg biskopen, att emedan han brukar begynna
alla sina predikningar med mitt pris och efter han
dömde dig vid bordet efter sitt omdöme, men detta
härflöt icke af illvilja, men af kärlek, så bör hans
kärlek hugsvalas. Säg honom, att jag vill vara honom
en moder och framställa hans själ för Gud!»

Under biskop Hemming väcktes fråga om ett nytt
biskopsstift för Finland i <i>Viborg,</i> och konung
Albrekt gjorde till och med anslag till detsamma,
men dervid stannade det. Biskop Hemming är egentliga
grundläggaren af den biskopliga makten i Finland. Han
införde domprostvärdigheten i sitt stift och till den
första domprosten <i>Elof</i> sade han: »Prosten är och bör
vara biskopens öra, anmäla allt för honom och icke
företaga något mot hans beslut, utan i allt lyda
hans föreskrifter!» --

Han dog år 1367. Mer än hundra år derefter
ifrågasattes och genomdrefs i Rom af den då utmärkte
<i>Hemming Gad</i> biskop Hemmings kanonisation. Men den gick
om intet genom den storm, som i tiderna näst efter
gick fram öfver den katolska kyrkan och bortsopade
alla dess helgon ur de troendes hjertan, vi mena
<i>reformationen.</i>
</chapter>

<chapter name="Om Elisif och Bernhard den långe">
<h2><small>Om Elisif och Bernhard den långe.</small></h2>

En händelse, som timade under dessa tider och som
blifvit skildrad af en med dem samtida, vilja vi här
anföra. Det är berättelsen om <i>skön Elisif</i> och hennes
bortförande ur Riseberga kloster af en tysk


riddare <i>Bernhard den långe.</i> Konung Albrekt och
riddaren hade en gång fått se den sköna nunnan
vid en messa, som de afhörde i Riseberga, och
då riddaren upptändes af kärlek, bad han konungen
blifva sin förespråkare hos nunnans mäktige fader,
herr <i>Erik.</i> Men denne sade dertill tvärt nej, och derpå
följde klosterrofvet. När det sedan gick olyckligt för
Albrekt, flydde Bernhard med sin sörjande brud öfver
hafvet, men en storm krossade skeppet mot klipporna
vid Gotlands kust, och Elisif var den enda som blef
räddad. Hon fördes till Visby, der hon träffade
biskop Nils från Linköping, som då befann sig der,
och som sedan förde Elisif tillbaka till Riseberga,
der hon dog.

Biskop Nils skref en visa om dessa händelser. Vi
anföra den här, ej blott emedan den bäst och lifligast
skildrar sjelfva händelsen, utan äfven såsom ett prof
på svenskt skaldeskap under medeltiden. Biskop Nils
är den förste namngifne skalden i vår medeltid<footnote>
En nyare granskare har sökt visa, att biskop
Nils icke varit denna visas författare och att
densamma skall blifvit sammanskrifven långt senare,
möjligen af den <i>Johan Göstaf Hallman,</i> som år 1732
utgaf densamma. (Se »Korta anteckningar om våra
historiska folkvisor af <i>R. Bergström</i>» i Historiskt
Bibliotek 1877, III, s. 50 etc.)</footnote>.

<poem>
I Östgötha bodde en Herre sva bold,
Herr Erik han sig månde kalla;
Många byar och gods han egde i våld,
Som honom med rätta tillfalla,
<tab>Herre Christ radi fyr oss allom!

Han egde ena Dotter, Stolts Elisif hon het,
Sva mikliga fromman och fager.
Den vyrdlika Herr Bengt uti Varnemo,
Han spådde henne sorglika dagar.
<tab>Herre Christ radi fyr oss allom!

Herr Erik han sadla' sin gångare grå,
Han månde sig åt Risebergha fara.
Stolts Elisif var då på sitt sjunde åhr;
Hon skulle der till dödaga vara.
<tab>Herre Christ radi fyr oss allom!

Vår heliga fru Karin var då förder dit
Till Jomfru Maria och hennes Sons ähra;
När hon den fagra Elisif fick si,
Hon hölt henne så hiärtliga kära.
<tab>Herre Christ radi fyr oss allom!

Den heliga Fru Karin och Stolts Elisif,
De lefde i sva gudlika gamman;
Aldrig man såg så fagra vif,
Så kärlika lefva tillsamman.
<tab>Herre Christ radi fyr oss allom!

Sina lekesystrar de ej skötte om förvisst,
Som barnalekar dem ville lära;
Men vår Jomfru Maria och nådiga Herre Christ
I mässan de flitelika ära.
<tab>Herre Christ radi fyr oss allom!
</poem>

<poem>
Den heliga Moder i klösteret var
Det vittnismålit om dem sade,
Att den heligha klösterrätt i alla sina dar
De aldrig öfverträdt hade.
<tab>Herre Christ radi fyr oss allom!

Deth led så fram i många åhr,
Fru Karin Herr Eghard<footnote>Eggert von Kyrnen.</footnote> fick!
Elisif blef i klösteret qvar,
Som tidast i ottesång gick.
<tab>Herre Christ radi fyr oss allom!

Deth var på den heliga Likamadag,
Hon skulle till mässan gå;
Den tyske konung Albrekt kom ridandes i mak,
Stolts Elisif han skåda får.
<tab>Herre Christ radi fyr oss allom!

Den långa Bernhard, en Tysker man,
Var med i Konungens föllja;
Till Stolts Elisif den lusta han fann
För Konung Albrekt han ej ville dölja.
<tab>Herre Christ radi fyr oss allom!

Konung Albrekt och Bernhard de rida så fort
Allt öfver den mörka skog;
När som de kommo till Ladhära port,
Deras hjerta de lekte och log.
<tab>Herre Christ radi fyr oss allom!

»I, rike Herr Erik, I sitten i roo!» --
Kong Albrekt till honom sade --
»Än alla de Herrar i Rikena boo,
Vi kärare ingen hade».
<tab>Herre Christ radi fyr oss allom!

»Vid Risbergha klöster vi voro i gåhr,
Stolts Elisif, Ehr Dotter, vi sågo;
Herr Bernhards begähr till eder nu står,
Om han henne kunde få ägha».
<tab>Herre Christ radi fyr oss allom!

Tå Herr Erik Kong Albrekt förstått,
Han buga' sig för honom det mästa: --
»Hvadan kommer mig fyre sva brådt,
Att Kong Albrekt vill Östgötha gästa?»

»Aldrig kan Herr Bernhard Stolts Elisif få
På denna här verldens öö;
Det löfte hon gjort gåhr hon aldrig ifrå,
I klöstret måste hon döö».

»Hon är ock födder i verldena fram
Af ädlasti stämma och rot:
Om hon Herr Bernhard skulle taga till man
Deth vore vår ordning emot».
</poem>

<poem>
»Hennes Moder, den rika Fru Anna,
Af Norske Gylleroten är;
Och jag, dess Fader så sanna,
Min härkomst af Jarlarne bär».

Det var den Tyska Kong Albrekt,
Sva vreder blef han till mods:
»Och jag skall förgöra all din släkt
Och borttaga alla dina gods!»

Kong Albrekt stiger uppå sin häst,
Hans sadel och sporrar voro ny;
Om morgonen, förrn de mässan läst,
Han framkom till Risbergha by.

Kong Albrekt och Bernhard, den långe man,
Så gudelika sig stälte,
Så mången uti klöstret försann
Sin förbön för dem fälte.

Men, när som mässan var sjungen till slut,
Och bönen hon hade en ända,
Då Elisif träder ur kyrkan uth,
Herr Bernhard åt henne sig vände.

Så satte han henne på gångaren grå
Som sadlad och sölfspänder står,
Och reste så hastigt det klöster ifrå,
Fast hon fäller så mången tåhr.

Stolts Elisif fick så bedröflikan verld,
Hon blifver så sorglig i hogen:
»Nåde Gud den arme Kong Albrekts själ,
Han följde ock med öfver skogen!» --

De färdas så fram i fullo godt mak,
Till Kumblabo kloster de rida;
De budo Herr Hugo, i klösteret var,
Han ville dem tillsammans via.

Den gudlika man han svara' sva brådt:
»Bevare mig Gud fyr dätta!
Stolts Elisif det helighe löffte ingått,
Deth lärer hon aldrig oförrätta». --

Kong Albrekt ifrån Kumblabo kom:
»Ja, vånde», sa' han, »hvad det kost'e,
Den helige Fader, som sitter i Rom,
Stolts Elisif Herr Bernhard gifva måste». --

Till Urban den Sjunde han ydmykeliga skref:
Han nådelika ville tillstädia,
Uti ett efterlåtilsebref,
Herr Bernhard Stolts Elisif äga.

Hastigt kom bod fyr Kong Albrekt,
Att fejd kom på Svea land;
Det valte den ädla Stolts Elisifs släkt,
Som uppsagt sitt trohets band.
</poem>

<poem>
Kong Albrekt sva vredlik svor:
Han skulle hennes fränder betala.
Sva snarlike han till Falköping for,
Att föra krig mot dem alla.

Den rika Drottning, hon svara' sva snart:
Hon ville dem alla försvara,
Och alla hans Tyskar ville hon dräpa med fart
Och Drottning öfver Sverike vara.

Nåde Gud dem alla, som orsaken var,
Att Sverike kom i den vanda;
Sva nog blod de utgjutit har,
Förr'n landet kom Drottning Margareta tillhanda!

Den långe Bernhard qvar i Stockholm blef,
Att der förbida och vänta
Den helige Urbans tillåtilsebref,
Derpå han flitelika trängta'.

Men när han fick detta sorglika bod,
Att Kong Albrekt måtte fången vara,
Sva snarlika han fatt'e det råd
Och gaf sig i Hättebrödraskara.

Men måste sen ifra Stockholm fly;
Stolts Elisif han med sig tog.
Han gaf sig på en skuta ny
Och yfvir deth salta hafviet drog.

Bernhard han seglar i böljorna blå,
Hans segel de stodo sva spände;
Stolts Elisif fäller sva mången tåhr
Alt yfvir sitt stora elände.

Den Bernhard låter sik strängelika höra
Han henne sva svåre tilltalar:
»Menar du, jag skall skona din ära
Alt fyr dina många tårar?»

Han tog henne uti sin famn,
Han hafdi sva ondan vilja.
Hon ropa' till Gud Fader och then Helige And',
Han ville henne från honom skilja.

Hastelik uppkom sva blåsande vähr,
Och skutan hon brakas all sunder;
Den långe Bernhards syndighe sjähl
Til Hälvetitt hamna den stunden.

Sva underlika Stolts Elisif allena kom till land,
Deth var alt vid Gotlands öö:
Hon tacka' sva ydmykeliga Gud och Helige And',
Som frälste henne af den nöö.

En fiskare, som stod och lagade sin noth,
Han bar henne i sin öka
Och förde henne till Visby klöster fort,
Att henne torka och sköta.
</poem>

<poem>
Biskop Nils i Linköping var derhos,
Han blef sva svåra förskräckt:
Bedröfvad han såg den fagra Ros
I den Helige klösterdrägt.
<tab>Herre Christ radi fyr oss allom!

Fyr honom hon talar all sin nöd
Och all sin olycka klagar:
Hon hade hellre velat varit död,
Än hafft så orolika dagar.

Biskop Nils hon sva kärlika bad,
Han ville henne till Risbergha föra:
»Ty der vill jag, med Guds heligha nåd
Mitt löfte till fullo göra».  

Till klösteret, som hon hade begärt,
Han då henne varlika förde:
Om sitt bröst och hufvud svårt
Man henne klaga hörde.

När som de kommo till Risbergha by,
Hon sade, sva sjuk som hon var:
»Hähr har jag lofvat att jag skall döö,
Deth sker innan tvänne dar».

Biskop Nils han stod och lydde därpå,
Han såg hennes bleka hyy:
»Gud du ydmykeliga tacka må,
Du framkom till Risbergha by!»

Hon bars sva in i klösteret där,
Sva litet hon vånda' sin möda:
»När jag här skall lemna min sjähl
Sva far i himmelriks öde». --

Deth var då morgonrodnad röd
Sig viste sva arla och tida,
Till den fagra Elisifs död
Det månde sva makliga skrida.

Deth vill jag säga för vist,
Två dagar förlidna voro,
Se'n hennes själ, nu hos Jesum Christ,
In i Risbergha klöster vi boro.

Deth vill jag säga försann,
Deth alt mitt hjerta rörde;
Jag, Biskop Nils, är samme Man,
Som detta skref och hörde. --
<tab>Herre Christ radi fyr oss allom!
</poem>
</chapter>

<chapter name="Svenska folkets hat till Tyskarna">
<h2><small>Svenska folkets hat till Tyskarna.</small></h2>

Vi hafva här ofvan talat om detta hat, och de
föregående skildringarna hafva äfven visat att det
till en viss mån var berättigadt. De tyske herrarne
på sina slott och de tyske fogdarne, hvilka skulle
indrifva de kungliga gärderna, kände icke Sveriges
lag och Sveriges folk och vårdade sig icke om att
lära känna dem. De liksom togo


Tyskland med dess sjelfsvåld och träldom med sig till ett
land, som aldrig vetat hvad träldom ville säga. Också
kände bitterheten och hatet inga gränser.

En samtida skildring af dessa Tyskar och deras
öfvermodiga framfart torde bäst sätta läsaren i
tillfälle att bedöma folkets lidande och följderna
deraf. Det diktades nämligen strax efter Albrekts
fall en visa, som med någon -- dock med afseende på
innehållet oväsentlig -- förändring blifvit bevarad
till våra dagar och som kallas <i>En lustig liknelse
om Sverige och konung Albrekt.</i> Vi anföra derur
följande:

<poem>
Viljen I mig gifva ljud en stund
jag vill eder säga af en vänan lund --
</poem>

En fager lund, der de ädlaste frukter växte, och
der sköna tärnor mötte med rosenkransar och med
dryckeshorn och bägare af silfver och guld, egdes
af en riker och välduger herre, som dock ej hade den
fagra lunden kär, utan inkallade dit pantrar och lejon
och osjäliga kreatur, ulfvar, björnar och till sist
en räf, och dessa sköflade den fagra lunden. Men

<poem>
-- den ädela höfdingen satt till bord,
honom tyckte det vara gamman och skämtsam ord,
det han gaf bort den ädela frukt,
så att han hade hvarken smak eller lukt.
Sommom gaf han kransar af gull,
och somma fingo der säckar full.
Sommom gaf han hus och jord.
</poem>

Sedan »liknelsen» dermed blifvit afslutad,
fortsätter sångaren:

<poem>
Nu vill jag mina ord omvända,
ty jag vill det raskeliga ända.
och vill eder nu detta tyda,
om någon vill mina ord märka och lyda.
</poem>

Den fagra lunden är Sveriges land, den väldige
höfdingen är konung Albrekt. Sveriges herrar och
Sveriges män kunde ej få ett ord fram för det tyska
skräflet, som ville förtrycka både gamla och unga. Men
deremot --

<poem>
En kom ej så arm från Tyskeland,
hade han ett svärd i sin hand;
kunde han dansa, springa och hoppa,
han skulle ju hafva skälla och förgylda klocka,
dertill hundra lödiga mark,
ty att han var kommen af slägt så stark,
ändock att han hade skinnare till fader, eller smed,
förty de torfta alla fränderna vid,
de räknade sig honom strax till nästa frände,
ändock att de honom ej förra kände.
Den slägt hon vardt omsider så stark,
hon fylde i Sverige både skog och mark.
</poem>

Derigenom utplundrades den fagra lunden, Sveriges
land:

<poem>
Det taskorna och visthusen äro så tomma,
det hafva oss vållat de »fäddra» och de »Oma».<footnote>»Vetter» och de »Oheim».</footnote>
</poem>


<poem>
Med de lejon och få pantere
menar jag hans rådgifvare och andra flere
som hafva förrådat sin rätta herre
med deras råd och ty är värre.
-- -- -- -- -- -- -- -- -- -- -- -- -- -- -- 
Med dessa ulfva och grymma björna,
som alltid voro redo att törna,
der menar jag med hertugar och grefvar med sin fickt.<footnote><sp>girighet,</sp> längtan af <sp>fika</sp>.</footnote>
i Sverige tänkte att lägga samman rikt.
Hvar de kommo i bondans hus,
der lefvade hvarken mat eller ljus,
de förderfvade både hö och korn,
röfvade bort silfver, kläder och djurshorn:
de läto till Stockholm med slädar köra,
sedan till Tyskland med skeppom föra.
Gud och S:t Erik dem sände en näfst,
att de torfva ingen läkare utan präst.
Jag vill eder tyda af den räf,
som väl vet både hool och gräf,
der menar jag med den legodräng,
som hafver förderfvat både åker och äng.
De vilja alla till hofva rida
vid bondens kornlada att strida.
Fick han en kogerbyssa och pilar uti,
då skulle ju bonden till skogen fly,
spangat bälte<footnote>bälte med spänne</footnote> och krusadt hår,
rostadt svärd och stålhandske vid hans lår,
rider i gård och går i stuga,
sedan vill han fattiga bonden truga:
»hustru, hvar är din unga höna,
den skall du ej länger för mig löna,<footnote>gömma.</footnote>
ligger hon sig i bänk eller pall,
bär henne fram och äggen all,
hon sitter ej så högt å rang<footnote>stång.</footnote>
jag slår henne neder med min spetsstang,
hafver du ej mer än ena gås,
den skola vi i afton hafva till krås».
Han beder upptända femton ljus,
han dricker och skrålar i fullan dus.
Det månde de ädela bönder sörja,
att legodrängar skola tocken lek uppbörja.
Hans bredan timp<footnote><sp>Timp</sp> i Småland och <sp>Lad</sp> i Dalarna betecknar ännu hufvudprydnader eller bonader.</footnote> det var hans lad<footnote><sp>Timp</sp> i Småland och <sp>Lad</sp> i Dalarna betecknar ännu hufvudprydnader eller bonader.</footnote>
hofman och knape var han i stad,
han såg högt och bligade bredt,
som han hade supit hett.
</poem>

»Sådana måtte galgen bära!» yttrar derefter diktaren,
hvarpå han säger om konungen:

<poem>
Det tycktes den herren ett löje vara
att bonden kom fram med sin kära.<footnote>Käromal.</footnote>
</poem>

<poem>
»Söte herre konung I skipen oss rätt!»
»Ich kan, trowen,<footnote>Ett utrop, trauen, sannerligen, tro mig, min sann.</footnote> nicht better leue<footnote>Leut, vasall.</footnote> knecht!<footnote>»Jag kan, minsann, icke hjelpat min tro man!»</footnote>
Detta fingo de då alla till bot,
ty gick den herran mycket emot.
-- -- -- -- -- -- -- -- -- -- -- -- -- -- -- 
Gud gifve dem glädje förutan ända,
som allan ofrid ville från oss sända,
till att fånga dygd och ära,
som Sveriges allmoge hafva kära!
Jag beder eder alla med gamman,
som detta hören, I sägen alle, amen.
</poem>
</chapter>

<chapter name="Den inre styrelsen">
<h2><small>Den inre styrelsen.</small></h2>

Men ej nog med att folket, att bonden led af all
denna våldgästning, alla dessa enskilda fejder,
alla dessa fräcka röfvarbragder, äfven medlemmar
af presterskapet och adeln och deras landbor
våldfördes. Enligt ett bref af påfven Gregorius XI,
utfärdadt på grund af ingångna klagomål, ser man
att personliga misshandlingar, mord, plundring och
mordbrand hörde till ordningen för dagen.

Dertill kom beskattningens tunga, de utomordentliga
gärderna, och icke heller för dem var kyrkan
skonad. Så fingo alla kyrkans landbor erlägga en
mark hvardera till hästköp, vidare tog konungen
under två år hälften af tionden, så hälften af alla
klerkers, biskopars och kyrkors räntor i tionde och
allt annat för ett år, vidare hälften af tionden för
två år, hvarförutan konungen upptog som lån af hvar
sockneprest och hans kyrka fem mark till hästköp,
ett lån som dock aldrig betalades.

Beskattningens tunga ökades ännu mer genom de
utländska fogdarnes prejerier. Så till exempel hände
det att, när bönderne kommo körande till bergverken
med sina foror af korn, fläsk, smör, humla eller
vadmal och lärft eller hvad helst det var, fogden
eller länsmannen eller deras bud öfverföllo den
fredliga foran och röfvade bort alltsammans. Lyckades
det någon gång bönderna att komma helskinnade fram,
så öfverföllos de på återfärden och fråntogos
det jern och stål som de tillbytt sig. »Sådant» --
sade rådet på ett möte i Telge 1380 -- »måste man nu
erfara i Sverige, som man näppeligen uti mörkaste
hedendomen varit utsatt för, och tycktes oss det
mot rätt och lag vara». Fogdarne försvarade sig
med de utfärdade stränga förbuden mot <i>landsköp,</i>
d. v. s. att fara i landet med köpmannavaror -- sill,
salt, kläden, kryddor, specerier o. d. -- och drifva
köpslagan till by och från by, hvilka förbud afsågo
att samla all handeln i städerna. Men nu stadgades,
»att bönder eller landtbönder, vare sig i skogsbygd
eller på slättbygden, måga sinsemellan skifta och
byta eller åt hvarandra sälja hvad som icke vore
vanliga köpmansvaror, såsom sill, salt eller kläde
eller sådant som i stadsrätt eller genom konungabref
var förbjudet».


Man hade hoppats att efter 1371 års förlikning
mellan konungen och rådet de främmande fogdarne
skulle försvinna och man i stället skulle få
infödda Svenskar, men derutinnan hade man bedragit
sig. Icke under derför, om missnöjet tilltog och om
ställningen till och med blef betänklig för konung
Albrekt. År 1374, då konungens fader hertigen åter
hitkom, var förhållandet mellan konungen och de
store synnerligen spändt. Rådets mäktigaste man,
Bo Jonsson, kallades att infinna sig hos konungen
och hertigen, men vägrade, om han icke förut af dem
erhölle lejdebref. Han var det året i Finland för
att underhandla med Ryssarna.

Genom hertigens bemedling blef dock spänningen mellan
konungen och de store något minskad. Följande året
1375 utfärdade konungen från Stockholm »med sin
faders samtycke» en bekräftelse å de andliga och
verldsliga herrarnes privilegier, med tilläggande
af ett uttryckligt förbud mot både konungens och
hertigens fogdar att betunga frälset och dess landbor
med några pålagor. Löftena och försäkringarna förnyas
genom ett nytt bref från Vesterås 1378, och konungen
lofvar »vid sin tro och sanning» att dem stadeligen
och obrottsligen hålla. Men konung Albrekts tro och
sanning behöfde ytterligare bekräftas. Ett nytt
konungabref med nya löften och nya försäkringar
utfärdades från Gripsholm år 1383. I detta bref
ser man af konungens egna ord bekräftelsen på den
»missämja, misstronad och tvedrägt» som varit mellan
honom och rådet, men synnerligen mellan honom och
Bo Jonsson, som särskildt nämnes. Nu har konungen --
säger han -- aflagt och bortkastat ur hjerta och sinne
all denna misstronad, nu vill han alla ärenden och
stycken efter rådgifvarnes och Bo Jonsons råd, vilja
och sägen hålla, med all kärlek fullkomna och icke
derifrån svika. »Ty» -- så slutar brefvet -- »vi finna
väl med fullt skäl, att med våra rådgifvares råd måga
vi vårt rike och våra undersåtar bäst styra».

Dessa gång efter annan förnyade försäkringar häntyda
på förnyade ingrepp i löftestagarnes rättigheter.

Bästa beviset på lagens vanmakt ligger i det
medel, man tillgrep för att någorlunda stäfja de
svåra oordningar, hvaraf vi i det föregående sett
tillräckliga prof. Man sammanträdde och öfverenskom
om en allmän landsfred »på tre år». I stadgan om
denna landsfred förnyades edsöreslagarna om husfrid,
kyrkofrid, tingsfrid, qvinnofrid och vägafrid,
och förut gällande stadganden om våldgästning och
om inrättandet af taverner förnyades och skärptes;
ingen fridsbrytare skulle få lejdebref hvarken af
konungens eller hertigens män, och den som bröt
denna fredsstadga skulle icke njuta säkerhet hvarken
i kyrka eller kloster. Alla rikets innebyggare så
väl inländska som utländska skulle besvärja denna
landsfred. -- Sådana öfverenskommelser, hvilka den
tiden voro vanliga i Tyskland, att för en viss
bestämd tid hålla stiftade och gällande lagar,
äro betecknande för tidsskiftet.

Såsom ett prof på tidens sätt att vårda och hushålla
med skogarna anföra vi här den skogsordning, som
utfärdades 1369 för

Hammarthridiung i Trögds härad i Upland. »Alla delegare
i skogen egde rättighet att dagligen hemföra två lass
hvardera under så lång tid som dem åsämdes, och böter
ålades den som hemkörde flera lass än de två. Ekar,
vare sig rå eller torra, fingo icke fällas, ej heller
något bärande träd eller hassel; axeldigra ekar och
drossvaler (tröskslagor) skulle huggas S:t Eliae dag;
ollon eller nötter fick ingen ur skogen bära flera,
än han kunde rymma i sin handske.» Uppsyningsrnan
skulle vaka öfver författningens efterlefnad. De
kallades hufvudmän, värnamän och thridiungsmän och
togos bland åboerna.

Likaledes utfärdades en förordning, att hvarje sex
bönder eller landtbor skulle årligen till fogden
aflemna ett vargskinn, till bevis att de fält en
varg. Stadgan utfärdades, emedan öfver hela riket
mycket klagades öfver den skada, som björnar och
vargar gjorde på folk och fä, och emedan påbudet om
vargskall i de gamla lagarna föga blifvit efterlefdt.

Om <i>lika mått öfver hela riket</i> utfärdades äfven
en förordning; »en spann» -- heter det -- »skulle
vara gångande öfver allt riket», och lika målkärl
sändes till alla rikets landskap. Östgötarne klagade
svårligen häröfver. Det nya spannmåttet var dem --
menade de -- till mycken både tunga och förvillelse,
hvarför konungen skref till dem ett bref och sade:
»Hafven eder gamla spann i Guds frid, och veten det,
mina kära bönder, att vi vilja mycket hellre lisa
eder och fördraga eder gamla tunga, än vi vilja eder
någon ny pålägga».

Magnus Erikssons författningar och privilegier för
bergverket och kopparberget förnyades äfven och
stadfästades.

Dessa sistnämnda förordningar borde visserligen tala
till förmån för konung Albrekt, om de icke vid sidan
af hans svaghet för utländingarne och de allmänna
olyckorna, sjelfsvåldet och laglösheten krympte ihop
till ett intet.

I medlet af Augusti månad år 1386 dog den
mäktige drotsen, Bo Jonsson, och blef begrafven i
Vadstena. Genom sitt testamente hade han förordnat
tio de mäktigaste männen i riket till verkställare
af sin yttersta vilja och till förmyndare för
efterlefvande hustru och barn, och han hade dervid
varit så försigtig, att han äfven förordnat, hvem
som skulle träda i stället, i händelse någon af de
ursprungligen utsedde fölle ifrån. Dessa herrar
voro: biskop Nils i Linköping och biskop Thord i
Strengnäs, riddarne Carl Ulfsson, Birger Ulfsson,
Erik Kettilsson, Sten Bengtsson, Erengisle Nilsson
och svennerne Ulf Jonsson, Sten Bosson och Carl
Magnusson. Fölle någon af dessa ifrån, skulle Knut
Carlsson träda i stället för sin fader, Carl Ulfsson,
Thure Bengtsson i Sten Bengtssons ställe, Algot
Månsson i Birger Ulfssons ställe, Kettil Jonsson i
Erik Kettilssons, Thor Bonde i Erengisle Nilssons,
Magnus Kasa i Ulf Jonssons, Knut Bosson i sin broder
Sten Bossons och Arvid Bengtsson i Carl Magnussons
ställe.

Vi kunna föreställa oss, huru mäktige desse herrar
blefvo genom detta testamente, och, vi finna lätt,
huru drotset just genom denna

tillställning ville förhindra konungen att genast
skingra och lägga under sig denna långa sträcka af
besittningar.

Dock blefvo följderna af den mäktige mannens död
helt andra och mera vidtutseende, än någon då kunde
ana. För fullständighetens skull anföra vi här
några af hans testamentariska förordnanden. Stora
summor bortgåfvos åt fränder och vänner samt åt
hans tjenare. De senare fingo 2000 mark silfver,
hans enka <i>Margareta Duma</i> fick en årlig inkomst af
100 mark silfver, så länge hon lefde, och ville hon
inträda i nytt gifte, erhöll hon 1,000 mark lödig;
åt hvardera af svågrarna skänkte han 200 mark lödigt,
åt sin morbror <i>Bo Bosson</i> 1,000 mark lödig, <i>Magnus
Kasa</i> 200 mark lödig, Ulf Jonsson 1,000 mark lödig,
<i>Udde Matssons barn</i> 200 mark lödig, <i>Bengt Johanssons
barn</i> 400 mark lödig, <i>Clement Peterssons</i> dotter 100
mark lödig och Erik Valdemarsson 100 mark lödig.

Såsom man kan vänta, blefvo kyrkor och kloster
ingalunda lottlösa. Först och främst betalades de
summor, hvilka han bekommit såsom lån, nämligen till
Upsala domkyrka 1,200 mark penningar, till Linköpings
600, till Strengnäs 500, till Vesterås 500 och
till Åbo domkyrka 600 mark penningar. -- Vadstena
kloster erhöll fyra åttingar jord i Klusberga,
8 åttingar i Hofdastum och i Vadstena socken, till
byggningshjelp 200 mark penningar, 50 mark lödig till
glas och fönster, en lika stor summa till klostrets
skrud. Till ett cantorium i Linköping skänktes 50
marks årlig ränta. Till ett annat cantorium eller
prebende, hvaröfver drotset hade jus patronatus,
skänktes 10 marks årlig ränta. Till hvart kloster,
hospital och helgeandshus i Svearike, Götarike och
Finland skänktes 100 mark svenska penningar. Hvarje
kyrka, i hvars socken drotset egde gods, erhöll
5 mark penningar och presten 5 mark. Till ett
kanonikat i Åbo, som stiftades efter drotsets
frände Nils Thuresson, lemnades godset Kasakyro med
underlydande. För en prest, som dagligen skulle hålla
messa för drotsets själ i helga-kors-koret i Vadstena,
bestämdes 30 marker. Uti hvarje kloster skulle under
tre års tid tre messor sjungas i hvarje vecka för
hans själ. Cantoren i Linköping skulle hålla tre
prester dagligen uti hans föräldrars kapell samt 6
läsemästare och 3 som sjunga skulle i hvar vecka.

Konung Albrekt återkom om hösten 1386 från en resa
till Tyskland. Han hade vid midsommarstiden haft ett
möte med ombud från hansestäderna, der flere tyska
furstar äfvensom drottning Margareta varit närvarande,
och derefter hade han i Wismar för Nordtysklands
furstar och adel anstalt ett lysande tornerspel. Nu
återkom han derifrån och möttes vid ankomsten till
Sverige af underrättelsen om drotsens död.

Det var ett glädjens budskap för Albrekt. Nu
inbillade han sig, att han hade fria händer. Han
kallade genast till sig alla testamentarierna eller
testamentsexsekutorerna, med undantag endast af Erik
Kettilsson. Hans bref härom är dateradt Telje den 23
Sept. 1386.

Herrarne erbjödos full lejd till nästa
Kyndelsmessa och de, som voro från Österlanden,
tills de utan hinder af is eller oväder kunde
återvända hem. Men konungen skulle snart finna, att
testamentsverkställarne voro mindre villige att foga
sig efter hans vilja än han väntat.

Konungen fordrade bland annat att sjelf blifva
förmyndare för drotsens enka och barn. Herrarne
svarade efter någon tid, att de ville underkasta
frågan en församling af opartiska män bland riksråden,
hvarpå ett nytt lejdebref utfärdades för dem den
21 Juni 1387 för ett möte vid Kungshamn utanför
Stockholm. Men med detsamma kastade konungen om
och började föra ett helt annat språk så väl emot
verkställarne af Bo Jonssons testamente som emot
adeln i allmänhet.

Han gaf samma dag eller den 21 Juni fullmakt åt en
<i>Jäppe Abrahamsson</i> (Djekn), som varit drotsens fogde
i Åbo län, att förvalta samma län för enkans och
barnens räkning, dock så att Jäppe skulle underkasta
sig det utslag, som komme att fällas vid de nämnda
rådsherrarnas sammanträde. Men två dagar derefter
fick Jäppe en ny fullmakt att behålla förvaltningen
af länet tills Bo Jonssons barn blefvo myndiga, och
Margareta Duma jemte fyra hennes bröder beseglade
tillsammans med konungen denna handling. Detta
innebar nu helt enkelt en öppen brytning med
testamentsverkställarne. Vi känna ej anledningen
till denna plötsliga förändring. Må hända hade
underrättelser influtit, som gjorde en sådan brytning
nödvändig.

Men ej nog härmed. Äfven den öfriga adeln uppretade
han emot sig derigenom att han ifrågasatte en
<i>reduktion</i> af kronogods. Under tidens lopp hade en
mängd gods kommit ifrån kronan, på det sätt att de
store slagit dem under sig. Att återförena sådana
gods med kronan har blifvit kalladt med ett främmande
ord att <i>reducera</i> dem och en sådan återindragning
reduktion.

Man känner ej med visshet Albrekts
reduktionsplan. Ibland Visbyminoriternes annaler
finnes en kronologi, som omtalar den på följande
sätt: »Efter hans (Bo Jonssons) död började missämja
uppstå mellan konung Albrekt och Sveriges riddare och
store, derföre att konungen återfordrade af dem en
viss del af de kronogods, som de sjelfve och deras
förfäder under den förflutna tidens krig hade slagit
under sig, något som rikets ädlingar fördrogo med
ovilja och började sammansvärja sig mot konungen,
åberopande sig derpå att konungen ville beröfva dem
deras fädernegods för att slösa på sina Tyskar».

Äfven rimkrönikan, ehuru på sitt vanliga förvirrade
sätt, omtalar reduktionen. Konungen sammankallade --
säger hon -- biskopar, riddare och svenner alla och lät
dem förstå, att han ej kunde uppehålla sin stat, »utan
att de hjelpte honom med hvar tredje gård de sjelfve
egde», de svarade alla »att det föll dem tungt på och
bådo honom för Guds nåd att han ville följa deras
råd och befria landet från tyskarna, dertill ville
de vara honom behjelpliga hvar efter sin förmåga.»
Men konungen svarade: »nej, det kan ej ske!»


Riksens råd talade kraftigt deremot, men konungen
gjorde spe deraf
<poem>
och tog bort deras gods alltsammans,
och gaf de tyske, hvem han ville.
</poem>

Då är troligt att Albrekts reduktion afsåg den
mängd skattejord, som under de föregående tiderna
blifvit frälse, och derigenom förminskat kronans
inkomster. Dessa skattegårdars återbringande från
frälse natur till sin förra var något som ej så långt
efteråt genomdrefs, ehuru af en helt annan hand än
Albrekts.

Genom dessa okloka åtgärder af Albrekt var emellertid
lösen gifven till ett inbördes krig i Sverige. Oron,
osäkerheten och förvirringen var allmän öfver hela
landet. Man vågade knappt lemna hus och hem. Biskop
Nils i Linköping skrifver i ett bref till påfven,
att den som vågade företaga en resa var osäker, om
han kunde komma hem igen, emedan han lopp fara att
antingen blifva tillfångatagen eller att förlora det
han förde med sig. »Der var stor jämmer i Sverige då»
-- säger rimkrönikan -- »ehvart man ville rida eller
gå, så voro fiender å båda händer, den ena brodern
slog den andra i hjel och sonen stred mot sin fader,
och ingen frågade i Sverige efter lag och rätt».

Några foro ur landet, såsom <i>Magnus Store,</i> med flera
ädlingar, hvilka drogo till Preussen; andra befästade
sina gårdar för att möta våld mot våld. Ibland dessa
voro Bo Jonssons testamentsverkställare.

Man såg sig om efter hjelp emot samme konung, som
man sjelf fört in i landet.

*
</chapter>

<chapter name="Albrekt och Margareta, 1387--1397">
<h2><small>Albrekt och Margareta, 1387--1397.</small></h2>

Vi nalkas slutet af Albrekts regemente i Sverige. Men
vi måste, innan vi gå vidare i skildringen af
de händelser som nu följde, kasta en blick på
naboländerna. Vigtiga händelser hade der under de
sista åren timat.

När Valdemar Atterdag i Danmark dog 1375, funnos
tvänne arfberättigade till Danmarks tron, nämligen
Valdemars tvänne dotterssöner, <i>Albrekt</i> och <i>Olof,</i> den
förre son af hans äldre dotter Ingeborg och hertig
Henrik i Meklenburg, den senare Håkan Magnussons i
Norge och Margaretas son.

Albrekt hade en mäktig hjelpare i sin farfar,
den gamle hertig Albrekt, bland hvars lifligaste
önskningar under de sista tiderna varit att vinna
äfven den danska konungakronan för sitt furstehus,
som derigenom skulle blifva det yppersta i Norden. Han
hade inflytelserika anhängare bland den danska adeln,
vann dertill genom löftet om Sleswig de holsteinska
grefvarne på sin sida, äfvensom den tyske kejsaren
<i>Carl IV,</i> som just vid samma tid ankommit till
Lybeck. På en herredag i Odensee, som Henning Podebusk
sammankallade, visade sig en stor oenighet i afseende
på konungavalet, i det somlige ville hafva Albrekt,
andre Olof, andre åter en infödd adelsman.


Men den gamle hertig Albrekts oförsigtighet att
för tidigt låta sin sonson antaga konunganamn, det
gamla hatet mot Tyskarna, upplifvadt genom Albrekts
förbindelse med Holsteinarne och framför allt den
kloka verksamhet, som Henning Podebusk och Margareta
utvecklade, gjorde att Olof Håkansson, Folkungen,
blef af Jutländarne utvald och hyllad till konung i
Maj 1376, under sina föräldrars förmynderskap. Äfven
de mäktiga hansestäderna gåfvo härtill sitt bifall
och återstälde till och med Varberg, sedan de fått
sina privilegier i Norge och i afseende på skånska
sillfisket bekräftade.

Nu började ett krig mellan hertig Albrekt och
Danmark, hvaruti hertigen äfven sökte indraga sin
son, konungen i Sverige. Detta synes dock icke
hafva lyckats honom, åtminstone tog konung Albrekt
deruti en mycket oväsentlig del, hvartill orsaken väl
hufvudsakligen låg i hans skattkammares utblottade
tillstånd, äfvensom i allmänhet i det oroliga och
jäsande tillståndet i hans land. Dessutom hade konung
Albrekt sedan 1374 krig med konung Håkan i Norge.

Men år 1379 dog den gamle ränksmidaren, den ärelystne
hertig Albrekt, och året derpå dog konung Håkan i
Norge. Hans efterlefverska drottning Margareta förde
sedan som förmyndarinna styrelsen öfver både Danmark
och Norge i sin sons namn. Olof var då 10 år gammal.

Då började konung Albrekt med mera allvar bedrifva
kriget. Hans syfte var att återvinna Skåne och
Halland. Efter ett infall i Skåne afslöto Skåningarne
på egen hand stillestånd med honom i April 1381,
hvarvid Albrekt förbehöll sig att på andra sidan om
Öresund kunna understödja sina bröder, Henrik och
Magnus, i deras efter faderns död fortsatta krig med
Danmark, liksom inbyggarne i Skåne och Halland skulle
vara oförhindrade att tjena sin konung, blott de
icke skadade Sverige. Öresten och Oppensten, som ända
till dess varit i Danskarnes våld, synas vid denna
tid hafva kommit i Bo Jonssons händer. Åtminstone
egdes de af honom, då han året derpå upprättade sitt
testamente.

Om våren 1384 gjorde konung Albrekt ett nytt infall i
Skåne och intog Laholms slott i Halland, men hindrades
af en dansk här från att framtränga vidare. Han drog
sig tillbaka, och ett stillestånd skall då hafva
blifvit ingånget.

Vid denna tid dogo konung Albrekts båda bröder, och
emedan deras efterlemnade söner voro omyndiga, måste
konungen mera än förut lägga hand vid Meklenburgs
angelägenheter. Han sökte härvid på allt sätt vinna
hansestäderna och lemnade dem ett kraftigt stöd vid
förstörandet af en mängd röfvarborgar, hvarifrån
handeln beständigt blifvit störd. Dock lyckades
det honom icke att erhålla städernas hjelp mot
Danmark. De svarade undvikande, då han framstälde sin
begäran härom på en hansedag i Lybeck 1385. Städerna
lemnade tvärtom samma år åter till Danmark, då nu
de 15 åren voro förflutna, de skånska slotten med
tillydande härad samt fingo sina privilegier i
Danmark bekräftade.

Följande året 1386 var ett nytt möte i Lybeck vid
midsommarstiden. Äfven då infann sig Albrekt jemte
en mängd tyska furstar, men äfven drottning Margareta
var närvarande, och det var då tydligt att intet var
för Albrekt att vinna. Det var efter detta möte, som
Albrekt anstälde det lysande tornerspelet i Wismar,
hvarigenom han sökte vinna de nordtyska furstarna
för den förestående striden.

När Albrekt från denna resa återkom till Sverige,
mötte honom underrättelsen om Bo Jonssons död.

Just då striden upplågade mellan Albrekt och de
store, ankom 1387 underrättelsen, att konung Olof var
död. Det skall hafva varit en yngling med förträffliga
egenskaper, som redan högt älskades både af Danskar
och Norrmän. Han dog blott 17 år gammal på Falsterbo
slott i Skåne och blef begrafven i Sorö på Seland.

Då blef nytt konungaval i Danmark och
Norge. Skåningarne först och sedan de andra
menigheterna i Danmark valde då »den högborna
furstinnan, fru Margareta, till hela Danmarks fru,
husbonde och fullmäktiga förmynderska, att lyda
och tjena henne allt till den dag hon och de kommo
öfverens om att välja en konung». Den 7 Febr. 1387
blef hon likaledes i Opslo hyllad som Norges
drottning, och <i>Erik</i>, en son af hertig <i>Wratislaw</i> i
Hinter-Pomern och <i>Maria</i> (Margaretas systerdotter),
blef vald till hennes efterträdare i båda rikena.

Drottning Margareta var då 34 år gammal. Hon var en
qvinna med stora själsegenskaper, klok, beräknande
och försigtig, dertill kraftfull och ihärdig samt af
ett intagande väsende, ehuru derjemte hennes yttre
utvisade ett majestät, som både kräfde och erhöll
erkännande och vördnad.

Till denna qvinna vände sig nu de svenske herrarne. Vi
få dock icke tro, att de med ens satte sig i beröring
med henne, eller att hon varit overksam under den
närmast föregående tiden. Tvärt om, hennes skarpa
blick följde med uppmärksamhet förhållandena i
Sverige, den tyske konungens lättsinniga kränkningar
af svensk lag och svensk sed, och det starka
missnöje som deraf blef en följd hos både rådet,
presterna och allmogen. Det är ganska sannolikt,
att hon stått i hemligt förstånd med den mäktige Bo
Jonsson, och sjelfva den omständigheten, att Örestens
och Oppenstens fästen i sydvestra Vestergötland i Bo
Jonssons testamente förekomma som hans tillhörighet,
talar för något sådant. Bo Jonsson upprättade sitt
testamente den 17 April 1384, men ännu 1382 synas de
hafva tillhört Margareta, och hennes fogde på slotten,
Johan List, var fortfarande slottsfogde, äfven sedan
Bo Jonsson fått dessa slott. När man nu vid sidan af
den split, som rådde mellan konungen och rådet just
året 1383, tänker på Margaretas aldrig hvilande begär
att återförskaffa sin son hans fäders krona, ligger
tanken nära till hands, att Margareta sökte vinna
den mäktiga drotsen för sig och för sin son genom
att till honom öfverlemna de båda slotten. Dertill
kommer ytterligare att möten höllos tid efter

annan mellan Norrmän, konungarnes gamla anhängare,
och Svenskar, såsom då Erik Kettilsson och Erengisle
jarl voro 1381 i Vadstena, och 1382 också, som det
synes, i Vadstena, samt 1383 i April Erengisle jarl,
Peter Porse och Ulf Jonsson äfvenledes i Vadstena. För
öfrigt utvisar sjelfva tonen i Bo Jonssons testamente
hans fiendtlighet mot konungen och hans bemödande
att under hvad fall som helst hindra honom från att
få i sitt våld de slott och fästen, öfver hvilka Bo
Jonsson egt att råda.

Sedan Albrekt i Juni 1387 uppenbart brutit med
testamentsverkställarne, hade hans öde ganska snart
varit afgjordt, om icke plötsligt den underrättelsen
kommit herrarne till hända, att konung Olof
var död. Detta dödsfall måste nödvändigt utöfva
ett hämmande inflytande på utvecklingen af dessa
förhållanden. Det var nämligen något helt annat att
välja till sin konung den siste ättlingen af den gamla
svenska konungaätten under Margaretas förmynderskap
än att välja Margareta sjelf -- en qvinna -- till sin
regerande drottning.

Men ställningen var sådan att Margareta var de svenska
herrarnes enda räddning. Efter Bo Jonssons död fans
ingen i landet nog mäktig för konungakronan och
att ännu en gång sätta henne på en tysk småfurste,
dertill hade Albrekt och hans Tyskar tillräckligt
betagit dem lusten. Man måste härvid beundra den
kloka och väl beräknade måtta, hvarmed Margareta gick
till väga. Det finnes icke en skymt af handling, som
visar att hon på minsta vis sökte påskynda sakernas
gång. Hon beherskade ställningen. De svenske herrarne
måste först vända sig till henne, de hade intet val,
och detta hennes sätt att gå till väga, hvarigenom hon
blef den som föreskref vilkoren, bar snart rik frukt.

På nyåret 1388 började de svenske herrarne handla i
öppen dager. Algot Månsson gjorde början. Han hade
nu såsom Bo Jonssons testamentsverkställare slotten
Öresten och Oppensten, och den 5 Januari förklarade
han genom sitt öppna bref, att han hade mottagit
dessa slott med tillhörande län, Mark och Kind,
af »sin fru, drottning Margareta», samt lofvade
öfverlemna dem till henne, när hon fordrade det.

Men på Dalaborg i Dalsland eller i dess närhet
afgjordes hufvudsaken. Här, hos den trogne Erik
Kettilsson, mötte drottningen, som kom från Opslo,
der hon blifvit erkänd som Norges regentinna, de
utsända svenska herrarna. Det var Palmsöndagen
den 22 Mars. Birger Ulfsson och Sten Bengtsson
voro fullmäktige för testamentsverkställarne, och
Sten Stensson och Arvid Bengtsson för de öfriga. De
vilkor, på hvilka hon ville mottaga den svenska
kronan, blefvo, som vi kunna föreställa oss, förenade
med eftergifter från de svenska herrarnes sida,
eftergifter om hvilka det aldrig kunnat falla Albrekt
in att väcka fråga, och hvarpå herrarne från början
voro lika litet beredda.

Margareta erkände blott de privilegier, som herrarne
efter lagen och före Albrekts tid innehaft, men inga
af dennes förpantningsbref å något slott, med undantag
af Viborgs och Nyköpings, hvilka voro de

enda som testamentsverkställarne fingo behålla,
dock förbehöll hon sig att äfven dessa slott skulle
hållas öppna för hennes folk, när behofvet så
fordrade. Derjemte fingo exsekutorerne Vestmanland
och hälften af Dalarna med dervarande koppar- och
jernverk.

Endast på dessa vilkor ville Margareta lemna herrarne
någon hjelp, och de antogos. Margareta valdes till <i>det
svenska rikets fullmäktiga fru och rätta husbonde,</i>
och de utsände förklarade »att de och hela Sveriges
rike skulle behålla Margareta som fullmäktig fru
och rätt husbonde i nöd och lust, så länge hon var
i lifvet och icke sjelf öfvergaf riket». Derjemte
lofvade de, »att den, som hon ville att de och
Sveriges rike skulle hafva till konung antingen i
hennes lifstid eller efter hennes död, honom skulle de
också erkänna och behålla som sin rättmätige konung».

Herrarnes hyllningsbref och drottningens svar derå
utfärdades den 22 Mars, det förra i samtliga
testamentsverkställarnes namn, med undantag af
biskoparne och Erik Kettilsson. Denne utfärdade
dagen derpå, den 23, ett särskildt hyllningsbref,
hvari han säger sig hafva varit närvarande vid
öfverenskommelsen, och att han i egenskap af exsekutor
ville hålla alla de bref, som hans medexsekutorer
hade utfärdat. Biskoparne vågade må hända ännu icke
bryta med Albrekt.

Härmed slutade mötet på Dalaborg. De svenske herrarne
och Margareta begåfvo sig derifrån till Lödöse,
hvarifrån drottningen utfärdade bref till allmogen
i Östergötland, Tjust och Kind och förmodligen äfven
till öfriga landskap, »att hon, sedan herr Erik och
de ofvannämnda fyra svenske herrarne m. fl. varit hos
henne och klagat öfver all den nöd och skada och mord
och rof och brand, som landet lidit af konung Albrekt,
hade kommit öfverens med de nämnde herrarne att hjelpa
dem och riket till fred, lag och rätt, när Gud ville,
att hon kom till Sverige och med Guds och deras hjelp
blef det mäktigt, hvarför hon rådde inbyggarne i de
nämnda landsdelarne att lyda de förenämnda herrarne
i allt, hvad dessa på hennes vägnar kunde tillsäga
dem».

De utsände herrarne begåfvo sig med dessa
bref hem igen och sammanträffade med de öfriga
testamentsverkställarne i Nyköping, hvarifrån dessa
skrefvo ett bekräftelsebref till drottningen. »Veten
det, vår kära nådiga fru» -- heter det här -- »att
herra Birger Ulfsson och herra Sten Bengtsson äro
åter hit hem till oss komna och hafva oss berättat,
i hvad måtto de med eder dagtingat och ändat hafva
om det ärende, som de till eder hade å våra vägnar
och alla våra vänners i Sverige. Vi tacka eder
ödmjukeligen och vilja det gerna förtjena hvar vi
kunna för eder stora kärlek, den I oss margfaldiga
bevist hafven. -- Och veten, att vi gerna med all
kärlek och trohet vilja alla de stycken fullkomligen
hålla, som förenämnde våra vänner herra Birger och
herra Sten med eder dagtingat hafva och ändat».

Sålunda var största delen af riket i Margaretas
händer, och svärdet måste nu afgöra saken mellan
henne och Albrekt.

De underrättelser, som inlupo till Albrekt om dessa
förhandlingar, synas alldeles icke, åtminstone till
en början, hafva förskräckt honom. Han upptändes
tvärt om af vrede öfver den djerfva qvinnan, som
vågade kasta blicken på hans krona, och han skall för
att trotsa henne hafva antagit titeln af Danmarks
och Norges konung, en titel hvartill han ansåg sig
hafva rättighet efter sin brorssons, hertig Albrekts
död<footnote>Han dog detta år 1388.</footnote>.
Han skall äfven hafva gifvit sin förbittring
luft i allehanda skämt och smädeord om »munkedejan»,
som han kallade Margareta, hvilken påstods hafva
haft en kärlekshandel med abboten i Sorö. Mycket
talades härom sedan bland folket. Följande verser ur
en folkvisa skildrar detta:

<poem>
Kung Albrekt han sitter på Axevall,
Han klagar i sin högeliga vånda:
»En munkedeja hafver mig undsagt,
hon vill mig drifva af lande!»

Kung Albrekt sitter på Axevall,
han låter de löndebref skrifva;
dem sänder han drottning Margareta.
Han låter henne striden bjuda.

Svarade drottning Margareta,
när hon de löndebref såg:
»Nåde Gud Fader i himmelrik,
huru detta nu månde tillgå?»

Och hon skref honom ett annat igen,
som Gud gaf henne till råde:
»I Medelby i Vestergötland,
der skolen I finna vår nåde».

Och han skref henne ett annat igen,
som Gud gaf honom i sinne:
»Det skall aldrig mina landsmän spörja,
jag rädes för en qvinna!»

Kung Albrekt sitter på Axevall
allt öfver bredan bord.
Han talade till sina goda hofmän
så många skämtans ord:

»Vi vilja förlofva vår klädesed
och hättan vilja vi ej bära,
förr än vi hafva vunnit allt Dannemark
de svenska män till stor ära.

Vi vilja förlofva vår klädesed
och aldrig med svärd utrida,
förr än vi hafva vunnit allt Dannemark,
och sofvit vid drottningens sida».

Så skref hon kung Albrekt ett annat bref
och hvarken bättre eller värre:
»För Axevall i Vestergötland,
der möta vi med vår här».

Det svarade hon konung Albrekt,
han aktade seger vinna:
»Ville hon icke den goda fru
sitta vid sin rock och spinna!»
</poem>

Derjemte skall Albrekt hafva skickat till »konung
Broklös (byxlös)» -- också ett spenamn som han gaf
henne -- en brynsten att derå hvassa sina nålar<footnote>
Denna sten upphängdes vid en jernkedja i Roskilds
domkyrka, der den ännu fans qvar, då svenska hären
under Carl X Gustaf kom öfver till Seland 1658. Då
borttogs den och sändes till Upsala, i hvars domkyrka
den ännu förvaras.</footnote>.

Så blind var dock icke Albrekt, att han icke insåg,
det från Sverige ingen hjelp var för honom att
vänta. Han begaf sig derför öfver till Tyskland att
i sitt hemland skaffa sig förstärkning.

Dessförinnan hade han likväl den 24 Juli 1388 tagit
ny försäkran af Stockholms borgerskap och förordnat,
att, om han föll i striden eller råkade i fångenskap,
hans son hertig <i>Erik,</i> och om äfven denne fölle ifrån
eller blefve fången, hans brorsson hertig <i>Johan</i> skulle
blifva hans efterträdare såsom konung i Sverige.

Albrekt dröjde hela återstoden af det året i
Meklenburg, hvarunder han ingick förbund med
markgrefven af Brandenburg den 28

November för att betrygga sitt tyska arfland, och
öfvertalade flera tyska furstar att följa sig till
Sverige. Midt i vintern kom han hit tillbaka och
landsteg med sin tyska här i Kalmar. Nu sände han
ett fejdebref till drottningen, förklarande »att
han kom för att bringa sina upproriska undersåtar
till lydnad och afrådde drottningen från att befatta
sig med dem», beledsagande brefvet, som det säges,
med en mängd grofheter.

Margareta hade emellertid icke varit sysslolös. Med
en betydlig styrka började hon fiendtligheterna
redan innan konung Albrekt var återkommen. Hon
befann sig i Varberg, medan hennes här ryckte in
i Vestergötland. Här började hon belägra Axevalla,
ett vigtigt slott, emedan det beherskade vägen från
Vestergötland upp till det öfre Sverige. Besättningen,
som troligen bestod af Tyskar, ville icke uppgifva
slottet och emedan man icke vågade en storm, började
man blokera det i hopp att genom hunger tvinga det
till öfvergång. Till den ändan uppfördes en skans
framför slottet, och fick herr Nils Svarteskåning
befallningen deröfver.

Då landsteg Albrekt i Kalmar och begaf sig
ögonblickligen norrut för att komma det hårdt
ansatta Axevalla till hjelp. Under vägen tog han
Rumlaborg och Jönköping. Han hade redan hunnit
granskapet af Axevalla, då han fick underrättelse
om att drottningens folk kom tågande söderifrån,
från Jönköpingstrakten.

Drottningen hade nämligen skickat en här af 1,500
ryttare, oberäknadt fotfolket, under anförande af
Henrik Parow, för att möta konungen. Dessa trupper
bestodo af både Norrmän och Danskar och kommo troligen
från Varberg öfver Oppensten; de danska anfördes af
Ivar Lycke, Ficke Norby och Lyder Kabolt.

Men när Henrik Parow kom fram emot Jönköping, fick
han höra, att konung Albrekt redan var kommen till
Axevalla och vände derför genast om. De svenske
herrarne med sitt folk under anförande af Erik
Ketilsson tillstötte här, kommande troligen från
Nyköpingstrakten, och de förenade härarne fortsatte
sedan gemensamt tåget norrut. Ungefär halfvägs mellan
Jönköping och Axevalla stötte de på konung Albrekts
folk.

Så fort Albrekt fick underrättelse om tåget mot
Jönköping, hade också han genast vändt om från
Axevalla, och hade hunnit ungefär halfvägs, då han
mötte drottningens här. Det var den 24 Februari 1389
på slätterna öster om <i>Falköping</i> åt Åsled till.

Landet omkring Falköping utgör en slätt, som utbreder
sig till 1--1 1/2 mil deromkring. Det är den gamla
Falbygden, fordom beväxt med stora skogar, kallade
nord-, öster- och söder-Falan. Sydost om Falköping,
om man följer landsvägen, kommer man till Ålleberg,
som här begränsar slätten. Vid »Ållebergs ända» är en
rad af kullar, som synas genom någon naturrevolution
hafva blifvit från berget losslitna, och mellan dem
och berget går en djup dal. Om hösten 1827 uppgräfdes
här på sluttningen af berget sönderbrutna stycken
af en

halskedja af guld, vägande tillsammans 46 5/16
lod. Kedjan är af ett utmärkt arbete.

Nordost om Ålleberget ligga Carleby och Åsleds
socknar. Berget sänker sig med långa åsar och
mellanlöpande dälder till »Åsleds mosse». Öster ut
ligger Hvarfsberget. På andra sidan Åsleds mosse
höjer sig åter marken med temligen branta backar. Man
har varit oviss om platsen för detta slag, men nyare
forskningar hafva nära bragt till visshet, att man får
söka den just här. Sägnen talar ännu om <i>Nyckelängarna,</i>
som skola hafva fått sitt namn deraf att drottningen
der tappat sina nycklar, om ett <i>Fruskår,</i> en sänkning i
bergets kant hvarifrån hon skall hafva åskådat slaget,
om <i>Helveteskärret,</i> der konungens rytteri fastnade,
och om <i>Segerberget</i> vid Åsleds by och <i>Danåsen,</i> der
drottningens trupper stodo vid slagets början.

Här således, mellan Hvarfsberget och Ålleberg med
Åsleds mosse framför sig något till venster hade Erik
Kettilsson med Margaretas här intagit en fördelaktig
ställning.

Albrekt kom norr ifrån. Vid randen af slätten, der
den börjar sänka sig ned till Åsleds mosse, stannade
han med sin här, som skall hafva uppgått till 18,000
man. Här fick han sigte på fienden, och när han då
såg sig omkring, der han satt omgifven af krigsvanda
bepröfvade riddare i lysande harnesk och hjelmar,
omgifven af de tyska furstarne, en grefve Gynther af
Lindow och Ruppin, en grefve Albrekt af Holstein, sin
brorson hertig Johan och sin son Erik samt biskopen
i Skara, hvilken i full krigisk rustning satt till
häst vid hans sida -- och när han såg sin här, som var
mycket talrikare än fiendens, då drog sig ett leende
af öfvermod öfver hans stolta anlete, och det var
nästan med förakt som han yttrade till de närmaste:
»De svenske våga ej bida!» -- »Det sken som en sol»
-- säger rimkrönikan -- »af den tyska härens präktiga
tyg och harnesk.»

Oaktadt nu det är alldeles visst, att icke en tanke på
motgång uppstod i konungens själ, väcktes dock fråga,
om man skulle tåga ned öfver mossen eller icke, och
de äldre erfarnare omkring konungen afstyrkte till
och med från ett anfall.

Men konungen stod ej att rubba i sitt beslut att
omedelbarligen anfalla, och han styrktes deri af
de yngre, hvilka liksom han sjelf föraktade hvarje
hinder. Konungen skall till och med, innan han gaf
tecken till anfall, hafva slagit en af dessa unga
herrar, Gerdt Snakenborg, till riddare. Och så
sprängde konung Albrekt fram i spetsen för sina
ryttarskaror, och den nyslagne riddaren Gerdt
Snakenborg fick med 60 ryttare intaga en synnerligt
vigtig ställning, som visade huru mycken tillit
konungen satte till hans tapperhet och trohet. Och
så började striden.

Men den blef icke lång. Redan innan middagen var allt
afgjordt, och Sveriges öde bestämdt för långa tider.

Det gick som man kunde förutse. Mossen var icke nog
stark att kunna bära massan af det tungt beväpnade
rytteriet. Hästarna

sjönko ned och en allmän oordning uppstod. Erik
Kettilsson gjorde då ett häftigt anfall på den del
af fienden, som befann sig på fast mark, hvarvid
Gerdt Snakenborg med sina ryttare genast tog till
flykten, en omständighet, som i väsentlig mån skall
hafva bidragit till slagets olyckliga utgång för
Albrekt. Gerdt Snakenborgs uppförande här, sammanlagdt
med den ynnest, hvari han sedan kom hos drottningen,
var så tvetydigt, att man kan vara frestad tro på
förräderi. För Albrekt sjelf och de ryttarskaror,
hvilka fördjupat sig i kärret, var det omöjligt att
göra någonting, de kunde hvarken komma fram eller
tillbaka. Med hvarje ögonblick, för hvarje rörelse
sjönko hästarne allt djupare ned, och både häst och
ryttare blefvo ett lätt byte för segraren.

Konungen sjelf och hans son, hertig Erik, grefvarne
af Holstein och Ruppin, biskopen af Skara samt en
stor mängd riddare togos till fånga. Tjugo riddare
skola hafva stupat på Albrekts sida, 8 på Margaretas,
och bland de senare Henric Parow och Lyder Kabolt,
som ett par månader derefter dog af sina i striden
undfångna sår.

När konungen fördes bort från stridsfältet och
fick se den gråhårige riddaren, som afrådt från
det okloka anfallet och som äfvenledes var fången,
skall han hafva utropat: »O, grauer, grauer, hätte
ich dir gefolget!» (O, gubbe, gubbe, hade jag följt
ditt råd!)

Drottning Margareta uppehöll sig under tiden i
Varberg, der hon afbidade slagets utgång, och hit kom
ett ilbud från slagfältet med segerbudskapet. Hon gaf
befallning om att fångarne skulle föras till Bohus,
dit hon äfven sjelf genast begaf sig.

Man har en mängd berättelser om huru drottning
Margareta nu lät sin fånge umgälla allt det hån och
all den smälek hon af honom lidit. Några verser ur den
ofvan anförda folkvisan gifva oss ett begrepp derom.

<poem>
Och det var konung, herr Albrekt,
han träder genom dörren in,
och det var drottning Margareta,
hon ståndar honom opp igen.

»I varer välkommen, konung Albrekt!
mig hafver fast efter eder längtat,
I skolen vara fadder åt det barn,
som jag med munken hafver fångit!

I fjol vi eder till barnsöl bådo
och då ville I ej komma,
nu ären I kommen till kyrkogång,
eder till så liten fromma.

I hafven kallat mig munkedeja,
det vill jag icke vara,
det sämmer fast illa en fattig qvinna,
än mindre den drottning skall vara.

I hafven mig kallat munkedeja,
det månde I på mig ljuga,
det kom aldrig i min hug,
så hjelpe mig vår fruga!<footnote>Jungfru Maria.</footnote>

I haf försvurit eder klädesed,
att hättan skulle I ej bära,
förrän I vunnit allt Dannemark
till Sverige med stor ära.

I hafven förlofvat eder klädesed,
I skulle ej med svärd utrida,
förrän I hafven vunnit allt Dannemark
och sofvit vid vår sida.

Den kungliga ed I svurit har,
den skolen I icke bryta,
I skolen oss gästa på alla våra slott,
och tornet skolen I njuta!»

Svarade henne konung Albrekt:
»I ären en valbyrdig qvinna,
beviser mig nåde! I ären af vår börd,
så liten är nu min fromma.»
</poem>

<sp>Drottningen svarar:</sp>
<poem>
»Min käre hertig, I sägen nu så,
det skulle I sagt oss förra,
då I skref ut den spott och spe,
som I utan sak lät höra.

I hemter mig in femton alnar vadmal,
låter skära den herre en hätta,
så föra vi honom till Meklenburg,
den struten vilja vi tillsätta.
</poem>

Men det var ej nog med detta hån. Om natten skall
hon hafva låtit lägga konungen på pinbänk och på
det sättet aftvingat honom Axevalla, Rumlaborg och
Örebro slott. Det är dock troligt att denna berättelse
är öfverdrifven, enär så väl Axevalla som Rumlaborg
synes hafva kommit i drottningens händer denna grymhet
förutan. Hvad Örebro beträffar, tillägger den som
gifvit oss denna berättelse<footnote>Dettmar.</footnote>, att detta slott icke
kom i drottningens händer, emedan dess höfvidsman
bättre förstod sig på kriget än de andra.

Från Bohus fördes Albrekt och hans son i tunga
jernkedjor efter tidens sed till det för oss från
det föregående bekanta Lindholms slott i Skåne.

De öfrige förnäme fångarne blefvo efter hand frigifne
mot förskrifningar.

Margaretas seger vid Falköping bildar emellertid ingen
slutpunkt för Sveriges olyckor. Långa år skulle ännu
gå, innan den strid som upprunnit mellan Albrekt och
Margareta tog slut, fast Albrekt suckade under sina
bojor i tornet på Lindholms slott.

Största delen af Sverige var visserligen i Margaretas
händer redan före slaget vid Falköping, och vigtiga
slott och fästen öppnade för henne sina portar,
såsom en följd af segern. Så fick hon Kalmar af Claes
von Vitzen, en son af Ficke von Vitzen, som var med
Albrekt vid Falköping, och som der blef fången,
och Örebro slott fick hon i sitt våld följande
året 1390. Men Stockholm var icke så lätt taget,
och det är egentligen om besittningen af denna stad,
som kriget under de följande åren fördes, ehuru på
ett sådant sätt att dess flammor spriddes öfver alla
Nordens riken.

De svenska städerna voro på den tiden uppfylda
af tyskar, hvilka hade hitkommit och här
bosatt sig till följd af den frihet dertill
som de erhållit under folkungakonungarne ända
sedan Birger jarls tid. Naturligtvis hade deras
antal under den senaste tiden betydligt ökats,
synnerligast i Stockholm. De tyska borgarena hade
lika rättigheter som de svenska och hälften af
rådet utgjordes till och med enligt lag af tyskar.

Om dessa tyskar nu i allmänhet med ett visst öfvermod
betraktade svenskarna, hvilka voro dem underlägsna i
de egenskaper, som företrädesvis tillhöra köpmannen,
och om rikedomen och välståndet, som samlade sig
hos dem, höll detta öfvermod vid lif, så steg det
till sin höjd, sedan Albrekt blifvit konung. Deras
öfversitteri egde nu knappast några gränser, de ville
i allt vara de främste och tålde knappt någon svensk
vid sidan om sig. Det var gökens uppväxande ungar

innehades af tyskar, och till dem sällade sig
lemningarne af konung Albrekts upprifna här. Ifrån
Stockholm utsändes båtar med väpnadt folk, hvilka
drogo omkring på Mälaren i alla riktningar, landstego
än här och än der, satte byar och gårdar i brand,
röfvade från den värnlösa befolkningen allt som
egde något värde, mördade och sköflade. Enköping
och Vesterås uppbrändes, och vilda skaror, som
kringströfvade till lands, uppbrände äfven Linköping.

Till dessa olyckor kommo missväxter, och insamlades
någon skörd, blef den ett rof för våldgästande och
plundrande skaror. Vi kunna göra oss ett begrepp om
det olyckliga tillståndet i landet, då till slut det
gick så långt, att hundrade bönder tillsammans icke
egde en spann korn eller ett lass hö. »Och veta vi
väl» -- skrifver domkapitlet i Linköping i November
1391 -- »att af alla biskopens, våra och kyrkans
landbönder hafva vi i detta år af somliga undfått
ganskeliga litet och af somliga alls intet, förty att
det växt intet af jorden, och det lilla som växte är
med rof och våldgästning från dem taget, så att det
må väl ske, att hundra landbönder finnas, som alla
tillsammans icke ega en spann korn eller ett lass hö,
eller sedan nöt och smör eller andra ätande varor».

Om hösten 1389 vistades Margareta i Östergötland,
der hon förnämligast uppehöll sig i Vadstena. Här
lefde hennes ungdomsvän Ingegerd Knutsdotter, som på
våren 1388 högtidligen blifvit vigd till abedissa;
må hända var det derför och i allmänhet till följd
af en viss kärlek till S:t Britas slägt, som detta
Vadstena var drottningen så kärt.

Då hölls i Oktober månad i Söderköping ett möte med
riksens råd, och man kan icke utan förundran se, huru
de stolta och styfva svenska herrarne här gingo in på
Margaretas fordringar. Icke nog med att en betydlig
urtima gärd beslöts att utgå från hela riket både
af bönder och landbönder, frälsets, kyrkans och
klostrens icke undantagna, utan rådet beledsagar
kungörelsen härom med en uppmaning till alla och en
hvar att tänka på drottningens stora kärlek och hjelp,
»som med Guds och hennes nåd skall bringa fred öfver
riket, så att en hvar kan under rätt och landslag
vid sitt blifva och bo».

Detta beslut fattades den 24 Oktober, men sedan
anlände biskopen af Skara och flere herrar, och
då fattades den 27 Oktober det vigtiga beslut,
att drottningen skulle ega rätt att pantsätta
Upsala-ödesgods och andra kronogods, för att hon
skulle blifva i tillfälle att gifva 1,000 mark brändt
silfver till kyrkor och kloster i riket, som hade
lidit så mycket af »omilda män». Tillika underrättades
genom en särskild skrifvelse den af Bo Jonsson utsedda
höfdingen på Tavastehus slott i Finland, Magnus Kase,
att exsekutorerne gjort den öfverenskommelsen med
Margareta, att alla slotten skulle ställas under
hennes välde, hvarför han, så snart hon fordrade
det, skulle öfverlemna Tavastehus med län till Jakob
Abrahamsson i Åbo och Thord Bonde på Raseborg, hvilka
hade drottningens fullmakt att mottaga det.

Sedermera i November var en stor samling af herrar
och prelater i Vadstena, der tvänne norska fruar
vigdes till nunnor. Följande året om sommaren
hade drottningen en sammankomst med Bo Jonssons
testamentsverkställare på Stegeborg, der ett slutligt
aftal gjordes om Bo Jonssons qvarlåtenskap. Herr Sten
Bosson, som var barnens närmaste frände på fäderne
sida, fick här ensam bestyrelsen öfver Bo Jonssons
gods och de panter, drottningen lemnat hans barn,
för de öfverlemnade slotten; de öfriga exsekutorerne
skulle vara fria för allt ansvar.

Men härunder fortforo de inre olyckorna, och
man ser icke att drottningen tog några mått och
steg för att hämma de kringsvärmande skarornas
mord- och röfvarbragder. Det ser nästan ut,
som om hon ville låta svenskarne riktigt med
besked känna behofvet af hennes mäktiga hjelp.

Ingen af herrarne heller gjorde något för att hämma
de olyckor, hvilka egentligen genom deras sjelfsvåld
dragits öfver landet. De befästade sig på sina gårdar
och de höllo möten med drottningen och ökade prakten
vid de kyrkliga högtidligheterna -- men härunder fick
bonden utplundras och mördas och hans gård brännas,
utan att en hand höjdes till hans försvar.

Bönderne samlade sig på skogarna och sökte försvara
sig sjelfva, men utan anförare och sammanhållning
förmådde de intet uträtta. I Tillinge i Upland,
ungefär på samma ställe, der Magnus Erikssons öde
afgjordes, hölls äfven nu en strid. Men bönderne
tappade, och bergshöjden, som de intagit, fick deraf
namnet <i>bonde-</i> eller, <i>skadaberget,</i> som den bär ännu
i dag.

Men det var ej nog med röfvare till lands, äfven
hafven skulle öfversvämmas af sådana.

Så länge konung Albrekts anförvandter i Meklenburg
hoppades att genom underhandlingar utverka hans och
hans sons frigifvande ur fängelset, företogos inga
fiendtligheter derifrån. Men man insåg snart, att
detta hopp var fåfängt, och då utrustades på senhösten
1390 en flotta och en här att undsätta Stockholm. Men
en häftig storm, hvarvid ett skepp strandade nära
Öland och ett annat af sin befallningsman trolöst
fördes till Kalmar, gjorde att flottan måste vända
om.

Om våren 1391 lät ändtligen drottningen en här af
svenskar, danskar och norrmän rycka in i Sverige
och företaga belägringen af Stockholm. Då kom en
ny flotta från Meklenburg, och den inlopp lyckligt
i Stockholmsskären. Den anfördes af konung Albrekts
brorson, hertig Johan, och han hade först landstigit
samt härjat på Gotland och Öland, innan han seglade
upp mot Stockholm. Här voro tvänne skansar uppförda,
hvilka stängde inloppet. Den ena af dessa intogs
väl, men den andra måste belägras. Om -- enligt några
uppgifter -- hertigen detta oaktadt lyckats undsätta
Stockholm, eller om han till följd af underhandlingar
nödgats återvända med oförrättadt ärende, lemna vi
derhän, nog af, han återvände till Tyskland.

-- säger en gammal författare -- som vände sig mot den
moder, hvilken fostrat dem.

Öfvermodet alstrade hat, och detta låg länge och
jäste, och det säges att Albrekt sjelf en gång haft
göra att afstyra de våldsamheter, som hotade att
utbryta. De hade uppsatt en förteckning på icke mindre
än 170 de förnämsta svenska borgarena, hvilka skulle
brännas, men Albrekt tillstadde det icke, emedan
han fruktade osämja bland ridderskapet -- heter det.

När nu Albrekt förlorat slaget vid Falköping och
underrättelse kom, att han satt fången på Lindholms
slott i Skåne, upplågade hatet hos tyskarna i
Stockholm i all sin häftighet och grymhet. De
ströfvade i stora hopar genom gatorna både natt
och dag, fullt beväpnade, och hvar som de mötte
någon svensk, öfverhopade de honom med skällsord
och sporde, hvar de andra förrädarne sutto. Desse
tyskar fingo namnet <i>hättebröder,</i> hvarmed man ville
påminna om den hätta med femton alnars långt släp,
som det berättades att Margareta låtit sätta på den
fångne Albrekt. Det var hårdt nära, att uppenbart
krig utbrustit inom Stockholms murar, men på en
sammankomst i S:t Gertruds gillestuga återstäldes
lugnet åtminstone till det yttre.

Då sammanträdde riksens råd i Telje, det var i Maj
1389, och hade tillkallat fullmäktige från Stockholm,
dit de skickat lejdebref samt Simon Brun och Sigge
Djekn från Trögd såsom förare. Tre tyskar, Lambrecht
Westfal, Alf Grenerot och Hans Grönolve, men blott
en svensk Peter Åländing, blefvo från Stockholm sända
till Telje. Peter Åländing var en rik och betydande
man, som gjorde skänker till kyrkan och lånade
penningar åt den förnämste mannen i riket. Han skänkte
år 1376 en tomt vid det nuvarande Kornhamnstorg i
Stockholm till S:t Eriks och S:t Henriks chor i Åbo,
hvarom dock domkapitlet måste processa med borgmästare
och råd i Stockholm till år 1441, då dom föll till
förmån för kyrkan. Bo Jonsson hade lånat 1,400 mark
af honom och gaf honom derför, det var år 1384,
i uppdrag att uppbära markegälden på Åland.

När nu tyskarne kommo fram till Telje, ville de
icke underhandla med de svenska herrarne, utan vände
om. Peter Åländing, som synes hafva färdats för sig
sjelf, kunde då icke heller uträtta något, utan lade
åter ut till sjös med sin farkost eller »karfva», som
den kallas. Men tyskarne hade lagt sig i försåt för
honom, och när han kom farandes med sina båda svenner,
öfverföllo de hans båt, sköto den ena svennen genom
hufvudet, nedhöggo den andra och togo honom sjelf,
som blifvit sårad, till fånga. När de framkommo till
Stockholm, kastade de honom i fängelse. Samma natt
blef äfven en Albrekt Karlsson fängslad och insatt
i tornet.

Det är tydligt att dessa våldsbragder, oberäknadt det
gamla inrotade hatet till svenskarna, hade sin grund
i tyskarnes fruktan, att de svenske ville öfverlemna
staden i Margaretas händer.

Då den nämnde Albrekt Karlsson leddes till tornet,
sade borgmästaren Bertol Brun: »Det vare Gudi klagadt,
att vi skola se våra borgare sådan oförrätt öfvergå,
utan att kunna förebygga det» -- och knappt hade han
uttalat orden, förr än en tysk sprang fram och slog
honom till jorden med ett spjut. Blå och blodig, som
han var, rycktes han med våldsamhet upp från marken
och fördes till tornet.

Då sågo de svenske, att här måste våld mötas med
våld. De klädde sig derför i harnesk och ryckte upp
på Stortorget och tyskarne likaså. Här insågo dock
de senare, att om det nu kommit till strid, skulle
de hafva legat under, ty svenskarne voro dem till
antalet allt för öfverlägsna. De föreslogo derför,
att en hvar skulle gå hem till sitt, och att saken
med de fångne skulle stå till följande morgon. Men
svenskarne samlade sig i S:t Olofs gillestuga,
och som de förstodo, att tyskarne hade något ondt i
sinnet, gingo de upp i rådstugan. Här träffade de de
tyska borgmästarne och sporde dem till: »Hvad menas
med det, att borgmästaren Bertol Brun och Albrekt
Karlsson ligga i tornet, och att Peter Åländing
sitter fången, och hvarför har Peters hustru, hustru
Christin, mist sina nycklar alla?» -- Borgmästarne
svarade, »att de visste ingen skuld med dem». Då
sade svenskarne: »Är det så, att de hafva begått
något brott, så egen I döma dem efter stadens rätt,
men icke taga först den ena och så den andra och
kasta dem i tornet såsom illgerningsmän. Vi förstå
dock att det är sant, hvad man länge varnat oss för,
att I tyskar viljen förråda oss svenskar!»

Borgmästarne och de andra, som voro i rådstugan,
sågo häpna på hvarandra. »Vi veta icke af något
förräderi» -- sade de -- »och äro de gode männen med
orätt fångna, så skola de med rätta löste varda;
dem skall icke ske någon skada till lifvet, och vi
skola hos höfvidsmannen göra oss underrättade, om de
hafva märkt något som liknar sig till förräderi.»
Emellertid lössläpptes Bertol Brun, och dermed
skildes man åt.

Sedan uppkallades -- det var lördagen före helga
Trefaldighets-söndagen -- 30 tyskar och 30 svenskar
på rådhuset. Här uppträdde då en af borgmästarne och
förklarade: »Vi hafva hört oss före med höfvidsmannen
om det ärendet, som I hafven oss sagt, men de sade
sig om ingenting veta annat än godt; för den skull
vilja vi alla med eder hjelp finna häremot ett godt
råd, och vilja vi det så företaga, att den ena skall
den andra svärja vid Gud, vår Fru och alla helgon,
att den ena skall vara mot den andra i nöd och lust
som en broder mot en broder. Och sker det så, att de
svenske varda rådande med den herre de hafva utvalt,
så skall aldrig någon svensk klaga på en tysk, och
blifva tyskarne rådande, skall ingen tysk klaga på
någon svensk, och det skall vara en god endrägt, och
all klagan och hvarje ondt ord skola härefter vara
döda, och Peter Åländing och Albrekt Karlsson skola
lössläppas, och hvad som sedan kommer att öfvergå
den ena, det skall ock öfvergå den andra.»

Då man emellertid så väl i Meklenburg som i städerna
Rostock oeh Wismar visste, att hansestäderna voro föga
vänligt stämda mot Albrekt, om de också icke ville
uppenbart lägga hinder i vägen för hans frilösning,
äfvensom att Lybeck och synnerligast dess borgmästare
Henrik Westhof voro särdeles vänskapligt stämda mot
Margareta, grep man till utvägar, som för Nordens
trenne riken hade de svåraste följder.

Rostock och Wismar kungjorde, att hvem helst,
som på egen hand hade lust att härja på Nordens
tre konungariken, skulle finna en säker tillflykt
och bistånd hos dem samt fritt få löpa ut och in i
deras hamnar och der sälja sitt gjorda byte. Detsamma
kungjordes äfven af hertig Johan för de meklenburgska
hamnarna Ribnitz och Golnitz. Och nu samlade sig
en skara folk af allehanda slag. Köpmän, borgare
och bönder, till och med en och annan riddare, men
alla vilda, djerfva och grymma, kommo för att vinna
gods och byte, fast de alla sade att de ville befria
Albrekt.

Svart svärmade alla haf i Norden af dessa
fribytareskepp, som icke skonade ens sina vänner, och
de kungjorde sjelfva offentligen, att alla missdådare
och fredlöse kunde komma till dem och blifva upptagna
bland dem. De kallade sig <i>Vitaliebröder,</i> och folket
kallade dem <i>Fetaliebröder,</i> emedan de förde eller
skulle föra matvaror (viktualier, fetalier) till
det belägrade Stockholm. Detta gjorde de visserligen
också, men i sjelfva verket voro de intet annat än
simpla sjöröfvare, som öfverföllo och togo som byte
det första, det bästa som kom i deras väg.

Och de voro så mycket farligare, som de
nordiska rikena icke
hade någon sjömakt att sätta emot dem.
Ty sedan hansestäderna satt sig i besittning af den nordiska
sjöfarten, hade skeppsväsendet i
Sverige och Danmark så småningom förfallit,
och likaså var öfver hufvud förhållandet i Norge.

Af namnen på några af anförarne för dessa fribytare
ser man, att icke alla utgjordes af tyskar,
utan att äfven från Norden män sällat sig till
dessa »Guds vänner och all verldens fiender»,
som de sjelfva kallade sig. Och i Finska viken, i
Östersjön, i Nordsjön -- öfverallt och när man minst
väntade det, stack ett fribytarsegel upp öfver vågen,
började strid, äntrade och röfvade allt, som röfvas
kunde. Öfverallt på Sveriges, Danmarks och Norges
kuster landstego de, plundrade och brände och drogo
så åter till sjös, bortkapande hvarje skepp som ämnade
sig till eller kom ifrån dessa länder.

Att Lybeckarnes skepp synnerligen skulle falla dem
på läppen, finna vi naturligt, då Lybeck ansågs
bära skulden för att Albrekt ännu satt i fängelse,
och det påstås att köpmännen i Rostock och Wismar
visat en synnerlig glädje, när ett fribytarskepp
ankrade i deras hamnar med byte som var röfvadt
från Lybeckarne. Till en sådan styrka växte till
slut dessa fribytare, att icke ens en flotta om 30
skepp och 3,000 mans besättning, som 1394 utrustades
af hansestäderna,

förmådde något mot dem, och under 3 års tid vågade sig
ingen sillskuta öfver till sundet, der det indrägtiga
fisket under dessa år måste ligga nere. Till följd
häraf blef i Sverige en dyr tid, och saltet steg af
brist på tillförsel till ett oerhördt pris.

Men fribytarne seglade fria omkring och hotade till
och med att nedsänka skepp i Traveflodens mynning,
så att Lybeckarne, hvilkas stad låg vid denna flod,
måste bevaka sin egen flodmynning. Som bevis på deras
fräckhet omtalas äfven, att tvänne fribytarhöfdingar
Arnold Stuke och Nils Gylke af Schwerin en gång
öfverföllo och togo ett skepp i Östersjön, hvarpå de
bland andra fångar äfven togo den ansedde biskop Thord
i Strengnäs tillika med hans kapellan och ett talrikt
och lysande följe. Biskopen var på väg till ett
möte, som drottningen utlyst till Vordingborg eller
Falsterbo, och hvari han skulle deltaga. Fribytarne
förde emellertid biskopen åter till Stockholm, till
hertig Johan, som då var der, och denne lät sätta
både biskopen och hans följeslagare i fängelse,
der de med tunga kedjor om hals och fötter fingo
försmäkta i halftannat år.

Malmö uppbrändes i Juli 1394, och Jöns Ruut från
Danmark och Arvid Bengtsson från Sverige föllo
i deras händer och måste lösköpa sig med en stor
summa penningar. Likaså uppbrändes Helsingborg, och
Bergen i Norge undergick ett öde snarlikt Konghällas
förstöring af Wenderna 1136, så att länge mindes
Norden de olyckor, som vållades af dessa sjöröfvare.

Någon gång hände det dock att äfven fribytarne
lågo under. Så angrepo de en gång -- det var 1393 --
ett stort Stralsundskepp, men striden utföll så,
att fribytarne sjelfva blefvo tagne och gjorde till
fångar. Som segrarne icke hade tillräckligt med rep
till hands för att binda dem, instufvades fångarne i
tunnor och förvarades i skeppsrummet, hvarpå seglen
hissades och kosan stäldes till Stralsund. Här
upptogs den dyrbara lasten, tunna efter tunna,
och fribytarne blefvo halshuggna, den ene efter den
andra. Tilldragelsen visar, huru stor förbittringen
var mot dessa Vitalianer äfven i Tyskland.

Ju större olyckorna blefvo, och ju mer ropet höjdes
från alla håll, desto mer ökade Margareta sina
ansträngningar att vinna Stockholm för att dermed göra
en ända på allt detta onda. Om vintern 1393 fick herr
Abraham Brodersson och Algot Månsson, som nu innehade
Örebro slott, befälet öfver belägringshären, och nu
bedrefs saken med sådant eftertryck, att der uppstod
en förfärlig hungersnöd inom staden, och kunde ej
undsättning snart anlända från sjön, motsåg man ingen
annan utväg än att öppna portarna för drottningen.

Då kommo, när nöden var som störst och hoppet så
godt som försvunnet, åtta skepp seglande fram genom
Stockholmsskären. De voro utsända från Wismar af
hertig Johan, och de kommo lyckligt och väl in till
Stockholm och undsatte staden. Svårare blef det dock
att komma tillbaka derifrån.

Detta tycktes vara väl taladt, och man gick in på
förlikningen och bekräftade den genom eder till Gud,
jungfru Maria och alla helgon. Och så gick lördagen
till ända och söndagen kom.

Det var sent om qvällen på Trefaldighetssöndag och
redan mörkt. Gråbröderne hade förrättat nattsången i
sitt kloster och alla stadsportarne voro lästa. Då
samlade sig hättebröderne på gillestugan och de tyske
rådsherrarne på rådhuset, och hela natten var det ett
rådslående och öfverläggande och borgmästarne sprungo
mellan slottet och gillestugan. Men svenskarne sofvo i
ro i sina hem, troende sig trygga efter den ingångna
förlikningen.

En fattig man, som tjenade på rådhuset, stod tidigt
upp på måndags morgonen, långt innan sol gick upp, för
att begifva sig till rådhuset, och då han vek om vid
kyrkogården och kom midt för rådhuset, fick han höra
att det talades derinne. Han tänkte då, att han hade
sofvit för länge och fortsatte sin väg. Då fick han se
innanför lilla slottsporten herr Herbricht Königsmark,
herr Marquard Krumedik och Lydike Rytz m. fl., alla
i full rustning. Han gick så in på rådhuset och
frågade, »om de ville honom något». -- Det svarades:
»Säg till rådsherrarne, att de komma hit till oss,
innan folket begynner gå på gatorna!»

Mannen utförde befallningen, och de svenske
rådsherrarne började infinna sig, den ene efter
den andra. Alla voro dock ännu icke komna,
när rådstugutjenaren efter förrättadt ärende kom
åter till Stortorget. Han fick då se riddarne och en
skara krigsfolk, väl 60 man, komma uttågande från
slottet. De stannade på torget utanför Jöns bagares
bod och blefvo der stående. Han sprang då genast in
i rådhuset och ropade: »Ser till, I svenske män, att
I icke blifven förrådde eller mördade. Här på torget
stå höfvidsmannen från slottet, och rade Gud, om de ej
hafva ondt i sinnet till eder!» Vid dessa ord sprang
Alf Grenerot upp från sin plats och skyndade ut,
sägande åt rådstugutjenaren: »Du gamla och fåvitska
man, som ter dig så obeskedligt!» I förstugan kallade
han till sig en rådman, som han skickade till riddarne
med tillsägelse, att de skulle återvända till slottet,
emedan de kommit för tidigt. Derpå gick han åter in.

Emellertid hade alla de svenske rådsherrarne så
småningom infunnit sig. Då skickade Alf Grenerot
hemligen bud så väl till slottet som till
hättebröderna i gillestugan, »att nu var tiden
inne!» Kort derefter kommo de 60 från slottet och
hättebröderna från gillestugan, flera än 1000 man med
Henning von Dolle till banérförare. De omslöto torget
och rådhuset, så att ingen kunde slippa ut eller in.

Lydike Rytz gick fram till rådstuguporten och begärde
att blifva insläppt. Dörrarna öppnades och han kom
in i rådssalen med harnesk och hjelm. Då förstodo de
svenske rådsherrarne hvad som förestod dem. »Detta
är oss sagdt långt för detta» -- sade de -- »men vi
kunde icke tro det.» -- »Den som är god och rättvis»
-- sade Alf Grenerot -- »har intet att frukta», hvarpå
han bad Lydike Rytz att

låta uppläsa den skrift, hvarpå förrädarne voro
uppskrifna, och Jöns Djekn framropades att gå och
hemta skriften. Den kom och upplästes och det befans
då, att den var upprättad redan för fyra år sedan,
ty flera af dem, hvilka der voro antecknade, voro
redan döda.

Icke mindre än 170 namn på svenska borgare, alla
de förnämsta och mest ansedda, voro uppsatta på
denna lista, och de dömdes alla såsom förrädare
till döden. De svenska rådsherrarne släpades från
sina rådssäten och kastades i slottstornet, och
knektarne fingo befallning att gripa de öfriga,
hvar de träffades, de skulle icke hafva frid hvarken
i kyrkor eller kloster. De fördes alla först till
rådhuset och derifrån till slottet, der de lades på
pinbänk och söndersargades med sågar af ekbräden för
att tvingas att bekänna om förrädiska stämplingar. De
olycklige hade dock intet att bekänna. »Vi kunna dö»
--  sade de -- »men vi kunna icke bekänna det
som vi icke veta.»

Om tisdagen brändes några af dessa olyckliga på
bål. Men helga lekama natt eller natten emellan
den 11 och 12 Juni, då alla lågo i sin bästa sömn,
kom Alf Grenerot med flera sina stallbröder upp på
slottet. Här lofvade han höfvidsmannen hälften af
alla de fångna svenskarnes gods, med vilkor att de
måtte brännas genast samma natt.

Och de gode männen leddes i kedjor midt i mörka
natten från slottet ned till stranden, der en båt
väntade för att föra dem öfver till den midt emot
belägna Blasieholmen, som då var en kringfluten ö
och kallades Käpplingeholmen. En prest var med, som
skriftade de olyckliga. Han svor vid sitt embete,
att de alla voro oskyldiga, men
--  det var egentligen icke fråga derom, som vi veta.
De inkastades i ett gammalt trähus, som antändes.
Och alla blefvo der innebrända.

Lågorna slogo hemskt mot himmelen och lyste Alf
Grenerot och de andra vilddjuren, när de rodde
derifrån.

Morgonen efter denna natt utbröt ett oväder, hvars
like ingen visste omtala. Åskan strök fram med knall
på knall genom rymden, ljungeldarne korsade hvarandra,
och ett slagregn föll så häftigt, att en hvar trodde,
det både folk och stad skulle förgås. »Det var Guds
vrede öfver de öfvade missgerningarna!» sade folket.

Erkebiskop Henrik i Upsala och biskop Nils i Linköping
afkunnade kyrkans strängaste bann öfver de gudlösa
mördarne.

Vi hafva hemtat vår skildring om denna grymma
mordbragd ur en samtidig berättelse, som länge fans
liggande i Upsala bibliotek, tills den 1709 trycktes
af doktor Er. Benzelius.

Nu kunde således tyskarne med visshet räkna på
Stockholm, sedan allt der blifvit undanröjät,
som troddes stå i någon, äfven den aflägsnaste
förbindelse med de svenska herrarne och
Margareta. Och Herbricht Königsmark var fortfarande
höfding på Stockholms slott och Lydike Rytz fogate
i Stockholm.

Men Stockholm var icke ensamt skådeplatsen för det
mot svenskarne vaknande hämdbegäret hos den fångne
konungens landsmän. Samma våld, samma grymhet
utöfvades öfver allt, der någon borg

De hade hunnit till Dalarön, då en stark köld uppstod,
så att de blefvo infrusna helt nära land. Det var
klart att belägringshären skulle begagna sig häraf
för ett anfall på de nu lätt intagna fartygen. Men på
dem fördes befälet af en man, som mer än en gång sett
svårare fara än så i synen. Det var <i>mäster Hugo.</i> Han
lät genast sitt folk hugga timmer i skogen närmast
intill, lät isa omkring skeppen och lägga dem sida
vid sida med hvarandra samt omgaf dem derpå med det
framförda timret rundt omkring. Derefter lät han ösa
vatten öfver detta timmer, och som kölden tilltog
och vattnet frös till, bildades snart rundt omkring
fartygen en hög isvall, som var omöjlig att bestiga.

Knappt hade man i belägringshären fått kunskap om
att skeppen lågo fastfrusna framför Dalarön, förr än
folk sändes dit att taga dem, och det borde bli en
lätt sak, menade man. När dessa kommo fram, insågo
de dock genast omöjligheten att storma isvallen,
hvarföre de företogo sig att bygga ett högt torn vid
stranden. Detta torn, som var vanligt vid belägringar,
kallades <i>katt</i> och stäldes på rullar, för att sedan
skjutas fram mot fienden och hans isvall, hvilken då
lätt hade kunnat öfverstigas.

Detta märkte mäster Hugo, och medan tornet byggdes
vid stranden, lät han isa omkring skeppsvallen,
så att der framför blef en bred graf, hvars vatten
snart betäcktes med en tunn isskorpa. När fienden kom
dragandes med sin katt, kunde han icke se annat än
den isytan. Naturen sjelf tycktes gynna mäster Hugo,
ty knappt hade vattnet i grafven hunnit öfverdragas
med den tunna isskorpan, förr än det föll snö, som
gjorde det ännu mera omöjligt att förutse det öde,
som väntade katten.

Nu var katten färdig och framrullades på isen, och en
mängd folk hade uppstigit deri. Man kom allt närmare
isvallen och folket i tornet hurrade, ty nu skulle
det icke töfva, förrän de tagit mäster Hugo och hans
skepp. Nu var man så nära att man kunnat kasta en
planka från katten på vallen -- men då brakade det i
isen under katten, och i ögonblicket derefter sjönk
den med folk och allt. Ett skallande rop af »kas,
kas, kas» uppstämdes af mäster Hugos folk.

Strax derefter inträffade ett töväder. Isen gick upp
och de åtta skeppen seglade oförhindrade sina färde.

Allt medan Stockholm belägrades och dessa röfverier
utöfvades, fortgingo underhandlingarna. Margareta var
till en början högeligen emot sin fånges frigifning,
något som alltid å Meklenburgarnes sida var ett
hufvudvilkor, och hade icke nu senast de åtta skeppen
lyckats undsätta Stockholm samt derigenom gjort
äfven de sista ansträngningarna för dess intagande
förgäfves, kan det vara tu tal, om Margareta så
villigt fogat sig i hvad som nu blef en nödvändighet.

Hansestäderna arbetade å sin sida af alla krafter på
freden, och intet medel lemnades oförsökt för att
vinna densamma. Ett möte i Helsingborg om hösten
1394 blef plötsligt afbrutet till följd af ett

våldsamt slagsmål, som uppstod på ett värdshus mellan
danskar och tyskar och hvarvid en borgmästare från
Stralsund tillsatte lifvet.

Men följande året 1395 i Maj hölls ett nytt möte
först i Skanör och Falsterbo och sedan på Lindholms
slott. Här samlade sig rådsherrar och biskopar
från alla tre rikena, sändebud från städerna,
hertig Johan af Meklenburg och sändebud från tyska
orden. Drottningen anlände den 24 Maj. Mängden
af herrar och besökande var så stor, att många
måste under 16 dagar ligga i tält utanför slottet.

Den 17 Juni hade man kommit till ett slut med
underhandlingarna. Albrekt och hans son Erik
frigåfvos på tre år ur sitt fängelse, och Albrekt
skulle inom denna tid i lösen för sig och sin son
erlägga 60,000 mark silfver eller till drottningen
öfverlemna Stockholm eller också återgå i sitt
fängelse. Hansestäderna gingo i borgen för Albrekt och
erhöllo Stockholm, som de förbundo sig att öfverlemna
till drottningen, om Albrekt icke inom utsatt tid
uppfylt något af de föreskrifna vilkoren.

Först den 26 September hade dock alla formaliteter med
brefvens beseglande och utväxlande hunnit fullgöras,
och först då sattes Albrekt och hans son på fri
fot. Han hade då setat 6 år i fängelse -- lika länge
således som hans morbroder, den olycklige konung
Magnus.

På hanseatiska skepp fördes han och sonen öfver
Östersjön till Tyskland, och nu egde Margareta Nordens
trenne riken.
<img></img>
</chapter>
