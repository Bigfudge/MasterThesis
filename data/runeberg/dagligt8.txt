DAGLIGT LIV
I NORDEN


TROELS-LUND

DAGLIGT LIV
I NORDEN
I DET
SEKSTENDE AARHUNDREDE

FJERDE UDGAVE

BIND VIII

GYLDENDALSKE BOGHANDEL NORDISK FORLAG
KØBENHAVN KRISTIANIA
KJØBENHAVN - FORLAGSTRYKKERIET
VIII BOG: FØDSEL OG DAAB

<h1>1</h1>

EN lille Verdensborgers forventede Komme vakte i det 16de
Aarhundrede større Røre end nu til Dags. Foruden de
Forberedelser, der til enhver Tid maa træffes, var der den Gang en
Del Hensyn at tage, som senere er bortfaldne. Hertil hørte i
første Række de mangehaande Former for <sp>Forsigtighed, som
den vordende Moder maatte anvende</sp> for at skærme sig og
sit Foster.

Landet var hjemsøgt af <sp>Ulve</sp>. Disse havde, efter hvad der
sagdes, en mærkelig Evne til paa lang Afstand at kunne spore
svangre Kvinder. Lykkedes det en Ulv at komme over en
saadan, sønderrev den hende og fortærede hendes Foster. Det var
derfor en Hovedregel, at en Kvinde, der ventede sin Nedkomst,
maatte ikke vove sig for langt fra Hjemmet og aldrig opholde
sig, hvor Hjælp ikke var nær. Om Magister Grundet, Rektor i
Ribe og fra Aar 1554 Sognepræst ved Domkirken sammesteds,
veed vi, at det var hans Moders vidunderlige Frelse under slige
Forhold, der blev Skyld i, at han bestemtes til Gejstlig. Hans
Forældre var fattige Bønderfolk ved Vejle. Moderen var en Dag
gaaet vel langt hjemme fra, da hun pludselig fik Øje paa en Ulv.
Forfærdet flygtede hun ind mellem noget Kvæg, og hørte fra
dette usikre Ly, hvorledes Ulven tudende hidkaldte sine
Kammerater. I sin Dødsangst lovede hun da, at det Foster, hun bar
under Hjerte, skulde være viet til Herren, et Løfte, som hun
efter at være bleven frelst opfyldte efter Evne ved at holde
Barnet til Studeringer<footnote> C. F. Wegener: Historiske 
Efterretninger om Anders Sørensen Vedel. Fol S. 21—22. </footnote>.

Overtroen forøgede yderligere Faren ved Ulve. Man havde
nemlig at vogte sig ikke blot for de naturlige Ulve, men ogsaa

for dem, der kun for en Stund omskabtes dertil, <sp>Varulvene</sp>.
Om Dagen saa disse ud som almindelige Mennesker, dog stundom
kendelige paa en Tot Haar mellem Skulderbladene og
næsten altid paa, at Øjenbrynene var sammenvoksede. Men til
visse Tider forvandledes de til Ulve, idet Hovedet tilspidsedes,
Huden blev laadden, og den ene Arm omdannedes til Hale, den
anden til Ben, hvorfor Varulve ogsaa bestandig kun hoppede
paa tre. De var griske som ingen andre efter ufødte Fostre, thi
naar en Varulv fik Hjertet af et ufødt Barn at æde, hævedes
Trolddommen, og den omskabtes aldrig mere i Ulveham. I en
gammel Kæmpevise, der er naaet til Nutiden i elleve forskellige
Opskrifter, fem danske, fem svenske og en norsk, er vel Indholdet
noget forskelligt: Liden Kirsten, der, skøndt frugtsommelig,
har vovet sig ene ud, overfaldes snart kun af en enkelt
Varulv, snart af en hel Flok, som, da hun søger Læ i Toppen af
en Lind, kradser Træet op med Rode og sønderriver hende.
Men i dem alle hedder det tilsidst om Hr. Peder, som paa hendes
Nødraab iler hende til Hjælp:

<tab>Der han kom udi Rosenslund,
<tab>Der møder hannem Ulven med Barnet i Mund.

Imod slige, uhyggelige Fjender var det kun ringe Trøst at vide,
at de i et enkelt, sjældent Tilfælde ikke turde røre en Kvinde,
nemlig naar Barnet, hun skulde føde, var en Dreng, der alt i
Moders Liv havde faaet Tænder. Langt mere beroligende var
det, at Varulven, idet den forvandledes, tabte sin Menneskeforstand.
Som Mand mærkede den sig altid ni Kvinder, der var
frugtsommelige, men omskabt til Ulv mindedes den kun een af
disse, hvem den da søgte at faa fat i. Skøndt Vaaben ikke bed paa
Varulve, lod de sig dog let skræmme, idet de af Naturen var
menneskesky. Det gjaldt blot om enten at være to i Følge, eller,
hvis man var alene, ikke at tabe Modet ved Synet af deres
gloende Øjne og deres Snærren og Tuden, men uden videre
kyse ad dem. Især frygtede de, naar en Kvinde løste sit Forklæde
og hermed slog efter dem. Dette kom uden Tvivl af, at de
paa denne Vis let kunde blive røbede, idet de, hvis de bed en
Stump af Forklædet, maatte beholde denne i Munden, efter at datter
var forvandlede til Mennesker. Paa denne Maade kom

tilfældigvis en Kvinde til at befri sin egen Mand fra Fortryllelsen.
Da de ved Nattetid drog hjem fra Gilde, kom Ondet over ham,
og han fik kun Tid til at befale hende, hvad der saa end maatte
vise sig, at forsvare sig med sit Forklæde. Han gik og lod sig lidt
efter til Syne som Varulv. Konen gjorde, som han havde sagt, og
Udyret flygtede tilsidst med en Stump af Forklædet i Munden.
Da Manden kom tilbage, havde han denne Stump i Munden, og
Hustruen udbrød forfærdet: "Men Kors! Mand! Du er jo en Varulv!"
"Tak skal Du have, Mor! nu er jeg fri", svarede han, og
siden da omskabtes han aldrig mere.

Troen paa Varulve var gammel i Norden. Vikingerne medbragte
den til Normandiet, hvor den nordiske Benævnelse (<i>le
warou</i> eller <i>warwou</i>) har holdt sig til vore Dage. Selve
Overtroen var dog ikke blot af nordisk Oprindelse, men
overordentlig udbredt. Allerede i Oldtiden hørte Herodot fortælle af
de i Skythien bosatte Grækere, at der paa Landets Grænser fandtes
et Folk, hvor hver Mand en Gang aarlig forvandledes til Ulv.
Herodot ledsager denne Beretning med følgende Ord: "Mig faa
de nu ikke til at tro, hvad de dér siger. Men de siger det ikke
desto mindre, og de sværger paa, at det er sandt". I det 16de
Aarhundrede deltes Overtroen vistnok af de fleste, baade Lægfolk
og Lærde i Skandinavien som i Tyskland. "Ved Juletid forvandles
Mennesker til Ulve og udføre meget ondt", siger saaledes
den svenske Ærkebisp Olaus Magnus.

Sagnet veed at melde om, hvorledes baade Ulve og Varulve
blev fordrevne fra Vendsyssel. En Heks skal her have samlet
dem alle, koblet dem sammen med en Uldtraad og selv ridende
paa den forreste ført hele Flokken ud i Limfjorden. Underligt
nok har iøvrigt overalt i Danmark Troen paa Varulve overlevet
de virkelige Ulves Forsvinden. Paa Sjælland, hvor Ulvene vistnok
tidligst er blevne udryddede, har saaledes Troen paa Varulve
holdt sig indtil vore Dage. I Nordsjælland gik endnu langt ned i
det 19de Aarhundrede aldrig nogen frugtsommelig Kvinde alene
ud, hverken i Middagsstunden eller i Tusmørket, men skulde,
af Frygt for Varulve, altid ledsages af en, om det saa blot var en
Dreng, til at kyse ad dem<footnote>Herodot: Historie IV 105. -- 
Finn. Magnussen: Eddalæren og dens Oprindelse IV 277. -- Sv. 
Grundtvig: Danmarks gamle Folkeviser II 152—55. -- Sv. Grundtvig:
Danmarks Folkeviser i Udvalg. S. 236—39. -- Junge: Den 
nordsjællandske Landalmues Characteer osv. 2. Udg. (Kbhvn. 1844.) 
S. 269—72. -- Nicolovius: Folklifwet i Skytts Härad i Skåne. 
(Lund 1847.) S. 184—85. -- Hyltén-Cavallius: Wärend och Wirdarne 
I 348-49. II 17 og 21. -- J. M. Thiele: Danmarks Folkesagn II 106. 
279—80. III 192—93. -- Sv. Grundtvig: Gamle danske Minder III 102—5. 
-- E. Tang Kristensen: Jyske Folkeminder III 77. -- Jens Kamp: 
Danske Folkeminder. (Odense 1877.) S. 350 og 423. -- Werlauff: 
Histor. Antegnelser til Ludvig Holbergs atten første Lystspil. 
(Kbhvn. 1858.) S. 401—3 med Anm. -- A. Faye: Norske Folke-Sagn. 
S. 78—79. -- Nærværende Skrift VII 24. </footnote>.

I Sverige og især i Norge nærede man stor Frygt for <sp>Bjørnen</sp>.
Ogsaa denne antoges ligesom Ulven særligt at efterstræbe

svangre Kvinder. Og ligesom der gaves Varulve, saaledes gaves
der ogsaa fortryllede Bjørne. Disse, de saakaldte "Hamløbere",
var til visse Tider nødte til at løbe om i <sp>Bjørneham</sp>, og
Forbandelsen hævedes ikke, førend de fik sønderrevet en Kvinde,
der gik svanger med et Drengebarn. Dette skaanede de, thi
lykkedes det dem at holde det i Live og opfostre det, var
Fortryllelsen med det samme hævet. Rigtige Bjørne var derimod
kendelige paa, at de med største Velbehag aad Fosteret. Iøvrigt synes
der ogsaa at have været dumme eller følsomme Bjørne, der,
fortryllede af de blide Toner, tog en Sækkepiber for en Kvinde (Fig. 1).

<img>
Fig. 1. Bjørn og Sækkepiber.
(Efter Olaus Magnus 1555.)

Naar en Kvinde overrumpledes af en Bjørn, og Hjælp var
fjærn, var der ikke andet for, end at søge at paavirke dens ædlere
Følelser. I visse Egne af Norge antog man, og antager man endnu,
at Bjørnen er ridderlig nok til at skaane Fosteret, naar den
mærker, at det er et Pigebarn. Et virksomt Middel var det at tiltale
Bjørnen venligt og kalde den for "Bedstefader" (Fig. 2). Lapperne
anvender samme Middel for at holde Bjørnen fra deres Hjorde,
idet de kalder den for "Bedstefader med Skindpelsen". Men
hjalp intet andet, var der gammel Erfaring for, at eet Middel
forslog, det var, naar Kvinden uden Undseelse blottede sig paa
usømmelig Vis. Bjørnen grebes da af Skamfølelse og vendte om.
Troen paa dette Middel har holdt sig i Norge til den nyeste Tid.
Aar 1883 hedder det saaledes: "Dette blev mig i Eid fortalt
skulde have hændt en dér endnu levende Kvinde. Hun sprang 

nøgen ud af Sengen og ned i Sæterfjøset, hvor hun hørte
Bjørnen var; og skamfuld løb denne straks væk, da den fik se
hende"<footnote>E. Pontoppidan: Forsøg paa Norges Naturlige 
Historie II (Kbhvn. 1753.) 24. -- M. B. Landstad: Norske Folkeviser. 
(Christiania 1853.) "Liten Lavrand's Unge". --  K. Leem: Beskrivelse 
over Finmarkens Lapper. (Kbhvn. 1767.) S. 502. -- Dr. med. A. L. Faye 
i Norsk Magazin for Lægevidenskaben 3die Række XV 628. </footnote>.

Det stod sikkert ligeledes i Forbindelse med Frygt for
overnaturlige Væsener, naar det i det 16de Aarhundrede i Danmark
var forbudt frugtsommelige Kvinder at gaa i Kirke St. Hansdag.
Denne Regel, der nu vistnok i de fleste Egne er gaaet i Glemme,
overholdtes i sin Strenghed endnu i det 18de Aarhundrede. Ifølge
Meddelelser fra Præster paa Fyn kunde man den Gang ved blot
at efterse, hvem der manglede i Kvindestolene ved Højmessen
paa St. Hansdag, faa sikker Besked om, hvilke i Menigheden der
var i velsignede Omstændigheder<footnote>E. Pontoppidan: 
Everriculum fermenti veteris. (Hafn. 1736.) p. 82. </footnote>.

<img>
Fig. 2. Kvinde og Bjørn.
(Efter Olaus Magnus 1555.)

Ved Siden af slige, hemmelighedsfulde Forsigtighedsregler gik
der en Række af andre, hvis Betydning var let nok at forstaa.
Som Eksempel paa Saadanne kan anføres, hvad Christiern
Pedersen fandt sig beføjet til i sin Postille at lægge Ægtemændene
paa Hjerte: at de ikke maatte prygle eller trampe paa deres
Hustruer, saa længe de var i den Tilstand. "Thi mange overgivne
og umilde Mænd sla' og drage deres Hustruer og træde dem
under Fødder, saa at de forkaste deres Foster"<footnote>Christiern 
Pedersens Danske Skrifter. Udg. af Brandt og Fenger. I. 108. </footnote>.

Noget vanskeligere at forklare, men derfor ligefuldt godtgjort
ved gammel Erfaring, var endelig alt det meget dagligdags, som
en frugtsommelig Kvinde havde at vogte sig for. Hun maatte ikke
træde i et Hjulspor, ikke holde Traad, der blev vunden, ikke 

lade tage Maal af sig, ikke gaa over en Tærskel, hvor Knive
plejede at slibes, eller hvori nogen havde hugget med en Økse,
ikke gaa over en sammensunken Grav eller en græssende Hests
Tøjr, ikke gaa under en ophængt Snor eller en Savebuk, ikke
gaa baglænds, ikke sætte sig paa en uaflaaset Dragkiste o. s. v.,
o. s. v. Ved alle slige Forseelser vilde hun ufejlbarlig paadrage
sit Barn de dertil svarende Sygdomme eller sig selv en haard
Forløsning<footnote>Olaus Magnus: Historia septentrionalium gentium. 
lib. XVIII cap. XI. -- E. Pontoppidan: Everriculum fermenti veteris. 
(Hafniæ 1736.) p. 82. -- J. M. Thiele: Danmarks Folkesagn. III 78—82. 
-- Feilberg: Fra Heden (Haderslev 1864) S. 50. -- Jens Kamp: Danske 
Folkeminder (Odense 1877) S. 360—70. -- E. Tang Kristensen: Jyske 
Folkeminder IV 346—47. -- Samlinger til jydsk Historie og Topografi 
2den Række I 55. -- Norsk historisk Tidsskrift 2den Række III 200—03. 
-- Folkevennen 8de Aarg. (Kristiania 1859). S. 469. -- Norsk Magazin 
for Lægevidenskaben. 3die Række 15de Bind. S. 624—25.   --  Svenska 
Småsaker II (Sthlm. 1871) S. 151—52. -- Nicolovius: Folklifwet i 
Skytts Härad i Skåne (Lund 1847) S. 175—76. -- Wuttke: Der deutsche 
Volksaberglaube. (Berlin 1869.) § 571—72. -- Grimm: Deutsche Mythlogie 
4te Ausg. III 459. </footnote>.

En ganske egen Maade at forberede sig paa var uden Tvivl
den, der endnu stadig anvendes af Landalmuen i Danmark: at
<sp>krybe ved Midnat nøgen mellem</sp> de sammenvoksede <sp>Grene
paa et Træ</sp>. Den Dag i Dag er i mange Egne af Danmark
Saadanne sammenvoksede Træer ganske glatslidte om Aabningen
paa Grund af den hyppige Brug<footnote>Velvillige mundtlige 
Meddelelser. </footnote>. Midlet, der iøvrigt anvendes
baade mod Svangerskab og for at opnaa en let Forløsning, peger
hen paa en Overtro af ældgammel Oprindelse. Under forskellige,
men nærbeslægtede Former udtrykker det fra Evropa til Indien
en og samme Tro paa Genfødelsens signende Kraft<footnote>Kristoffer   Nyrop: "Kludetræet". Kort Udsigt over det philologisk-historiske 
Samfunds Virksomhed Oct. 1884—Oct. 1885. (Kbhvn. 1886.) </footnote>.

En Betingelse for, at dette Middel skulde virke, var, at det
anvendtes hemmeligt. Det samme gjaldt om et tilsvarende
Middel, der var af langt værre Art. Det bestod i ved Midnat nøgen
at krybe igennem en Hestesele eller hellere igennem en paa fire
Kæppe udspændt "Horse-Ham", det er den Hinde, hvori Føllet
er født. Hvo, der gjorde sligt, fødte uden Smerte, men af
Børnene blev Drengene til Varulve, Pigerne til Marer. Disse sidstes
Lod var om muligt værre end deres Brødres, idet de var fordømte
til om Natten at plage Mænd eller Heste med deres "Mareridt",
og kun faa Eksempler havdes paa, at en Mare var bleven løst
fra Fortryllelsen og endt lykkelig<footnote>Finn Magnussen: 
Eddalæren og dens Oprindelse IV 216. 281 fgg. -- Thiele: 
Danmarks Folkesagn: II 280—82. III 186—87. 190—92. -- Junge: 
Den nordsjællandske Landalmues Character (Kbhvn. 1844.) S. 266 
og 268. -- A. Faye: Norske Sagn (Arendal 1833) S. 85 fg. -- 
Werlauff: Hist. Antegnelser til Ludvig Holbergs atten første 
Lystspil. (Kbhvn. 1858.) S. 374—78. -- Westerdahl: Beskrifning 
om Swenska Allmogens Sedar osv. S. 28. -- Hyltén-Cavallius: Wärend 
och Wirdarne I (Sthlm. 1864) 349—51. </footnote>.

Hvad der voldte ikke ringe Bekymring baade hos den
vordende Moder og hendes nærmeste, var den gængse Tro, at hun
i denne sin Tilstand var et <sp>særlig urent Væsen</sp>, jo nærmere
ved Fødselen, des fjærnere fra Gud. Denne Tro stammede fra
Katolicismens Dage og var en naturlig Følge af, at man havde
betragtet det, at forblive ugift, som Udtryk for Hellighed.
Ligesom Klosterløftet indviede til Gud, saaledes gjorde Fødselen
baade Moder og Barn til Hedninger og gav dem Djævelen i Vold.
Forgæves henviste man til Jomfru Marias og Elisabeths Møde 

(Fig. 3), hvor selv Fosteret i Moders Liv havde deltaget i den
hellige Glæde og Saligprisning (Lukas 1, 39—56). "Mangen
Dannekvinde haver beklaget sig" -- siger Biskop Palladius -- "at hun
var aldrig ræddere for Djævelen, end naar hun laa i Barselseng"
<footnote>P. Palladius: En Visitatz Bog, udg. af Sv. Grundtvig 
S. 90 og 154—55. </footnote>.

Den lutherske Kirke søgte ganske vist efter Evne at yde Trøst. I
den danske Kirkeordinans udtaltes der saaledes i udtrykkelig
Modsætning til hin Overtro, at Mødre var "de rette Guds Redskaber, 
og derfor des mere afholdte af Gud, som de er nærmere til at føde". 
Ligeledes paalagdes det Præsterne at lære Barselkvinder at bede 
daglig en smuk, simpel Bøn, hvori de takkede for den Velsignelse,
der var bleven dem til Del, og befalede deres ufødte Foster i Guds 
Varetægt. Ved en saadan Bøn var en Moder i Stand til,selvom 
hendes Barn kom dødfødt til Verden og altsaa ikke blev døbt,
dog at sikre det Plads i Livets Rige<footnote>Holger Rørdam: 
Danske Kirkelove I 88—89. </footnote>.

<img>
Fig. 3. Jomfru Marias og Elisabeths Møde. Fostrene priser Gud.
Kalkmaleri i Tirsted Kirke paa Lolland.
(Efter Akvarel af J. Kornerup i Nationalmuseet.)

Det var da fuldt ud i den ny Læres Aand, naar Biskop 
Palladius sagde: "Min kære Dannekvinde! du est 
ikke en hedensk Kvinde udii Barselseng, du har ikke 
Djævelen med at fare ... Du har Gud Fader, Søn og 
Hellig Aand med at fare, de have befalet dig at føde 
dit Barn til Verden .... og Skt. Pouel siger: En 
Kvinde bliver salig ved sin Barnefødsel .... Det er 
ikke Munkejære, det er Guds Sandhed ud af den hellige Skrift.
Ja, min kære Kvinde! jeg vil sige dig mere til Trøst: Døde du bort
i din Barselseng (som det hænder ikke end alle Kvinder, men
nogle faa, hvilke Gud vil dér kalde til sig, som vi ere ham
alligevel allesammen en Død skyldige) da bliver du en Martyrinde
for Gud i Himlen og faar større Løn af Guds Miskundhed og
Naade i Himlen, end om du ellers døde; fordi at du døer ikke
for din egen Skyld, men udi dit rette Embede .... Ja mere,
Kvindelille! vil jeg sige dig til Trøst: Dersom dit Barn end døde

bort, saa at det kunde ikke naa til Daaben, da skal ingen derfor
falde i Mishaab om dette Barns Salighed .... Det skal jordes
hos andre Børn, som døbte ere, paa et godt Haab, at vor
himmelske Fader har det annammet til Naade; thi han er mægtig
nok til at give et Barn Salighed inden udi Moders Liv og lade det
døbes udi sit eget Blod"<footnote>P. Palladius: En Visitatz Bog, 
udg. af Sv. Grundtvig S. 91—92. </footnote>.

Men hvad Reformatorerne saaledes søgte at opbygge paa den
ene Led, hjalp de selv uformærket med til at rive ned paa den
anden. Det var allerede en betænkelig Indrømmelse, som saa
let kunde misforstaas, naar Kirkeordinansen tilstod, "at Satan
frister Barselkvinder mere end andre"<footnote>Holger Rørdam: 
Danske Kirkelove I 89. </footnote>; eller som Peder
Palladius udtrykte det: "Det er vist og fast og den daglige Forfaring
giver det vel saa at være i Sandhed, at Djævelen, Menneskenes
Saligheds Fjende, lægger sig allermest efter at besvige og
bedrage frugtsommelige Kvinder og dem som rede til Barsel"
<footnote>Tvende merckelige Tractater vdsætte paa danske aff 
Pet. Palladio. (Kbhvn. 1556.) Bl. B. 6.</footnote>.
Efter Lægmands Skøn tog Kirken tydeligt nok Parti for den
gamle Tro, naar de betegnede de nyfødte Børn som
djævlebesatte og ved Daaben fremdeles krævede den gammeldags
Djævleuddrivelse. Det lykkedes da ikke Kirken at fortrænge
den nedarvede Opfattelse. For den almindelige Bevidsthed i
Norden stod nu som før Moderen og hendes Spæde som urene
Hedninger, og kun ud fra dette Grundsyn bliver de fleste af
Datidens Barselskikke forstaaelige.

*

Naar <sp>Forløsningen var nær</sp>, afgik der Ilbud til Jordemoderen, 
men desforuden til en hel Del andre Kvinder, der med
Spænding havde imødeset Begivenheden og nu trods alle
Hindringer, som Afstand, Aarstid, Klokkesiet eller Vejrlig kunde
lægge i Vejen, ilede til Stedet. Denne Skares Komme forandrede
i et Nu Husets Præg. Øjeblikkelig tilrev de sig Magtens Tøjler,
og -- paa hvilken Haand saa end den øverste Myndighed i Hjemmet 
før havde været -- fra nu af var den for en Stund gleden over
til dette kvindelige Velfærdsudvalg.

Kvinderne førte først Hustruen, saafremt det ikke alt forinden
var sket, til den for Forløsningen bestemte Stue. I en tidligere 

Tid anvendtes hertil i Reglen den saakaldte "<sp>Stenstue</sp>", der
saa ofte omtales i Folkeviserne ved saadan Lejlighed.

<tab> "De slog over hende det Skarlagen-Skind";
<tab> "Saa fulgte de hende i Stenstuen ind".

"Hun gik sig i en Stenstue", "Stolt Hellelille ganger i Stenstuen
ind" o. s. v. var de stadige Betegnelser for en nær forestaaende
Fødsel. Ligesaa i Norge og i Sverige:

<tab> Brått går jungfrun i stenstugan in,
<tab> Der føder hun två rosendekind<footnote>Svend Grundtvig: 
Danmarks gamle Folkeviser IV 482. </footnote>.

I Visen om Malfred og Salemand Tygesøn hedder det:

<tab> Det var Malfred Grevens Dotter
<tab> Gaar for sin Moder at staa:
<tab> "I give mig Lov, min kær Moder!
<tab> I vor Stenstue at gaa."

<tab> Da svared hendes kær Moder,
<tab> Hun stod i Skarlagen røde:
<tab> "Der plejer ingen i Stenstuen at gaa,
<tab> "Foruden de Børn ville føde"<footnote>
Nyerup og Rahbek: Udvalgte Danske Viser III 39. 190. IV 108—9. 117. 317. </footnote>.

Dette synes dog at være et vel stærkt Udtryk. I en anden Vise
siger nemlig en Jomfru:

<tab> Midt udi min Faders Gaard
<tab> Der stander en Stenstue:
<tab> Der plejer jeg med mine Møer
<tab> Hver Nat i at sove<footnote>
Svend Grundtvig: Danmarks gamle Folkeviser. IV 155 og 159. </footnote>.

Ligesom det ogsaa hedder i en Vise:

<tab> Moder lærte Datter sin
<tab> For inden den Stenstue:
<tab> "Og du skal ikke gifte dig,
<tab> Og det skal du mig love"
<footnote>E. Tang Kristensen: Jyske Folkeminder II 181. </footnote>.

Stenstuen synes, som Navnet kunde antyde, at have været
bygget af Sten og derfor fastere end Gaardens øvrige Træhuse
eller lerklinede Huse; den omtales ogsaa som det sikreste
Tilflugtssted, naar en Gaard angrebes<footnote>Nyerup og Rahbek: 
Udvalgte Danske Viser III 155—58. </footnote>. Det er ikke usandsynligt,
at den tillige kan have været benyttet til <sp>Badstue</sp>, hvortil dens
mindre brandfarlige Bygningsmaade maa have gjort den vel 

skikket. I en enkelt Vise bruges ligefrem Navnet Badstue for
Stenstue, idet det hedder:

<tab> Liden Kirsten hun svøber hendes Hoved i Skind
<tab> Og saa ganger hun i Badstuen ind;

hvor hendes Nedkomst derpaa finder Sted<footnote>
Sv. Grundtvig: Danmarks gamle Folkeviser V 121. </footnote>.

Saafremt vi saaledes turde slutte, at Stenstue og Badstue var
det samme, vilde herved være vundet en langt fyldigere
Forstaaelse af den nordiske Skik, at benytte Stenstuen til Fødsler,
og det hele være bragt i Overensstemmelse med ældgammel og
vidt udbredt Brug. Badstuen med dens lette Adgang til jævn
Varme og til Benyttelse af det yndede Lægemiddel: Røgning
med dampende Urter, var jo nemlig som skabt til saadan
Anvendelse. I alle Lande, hvor Dampbade endnu bruges paa
gammeldags Vis, i Finland, i Rusland, i Egne af Asien er det ogsaa
almindelig Skik, at Fødselen foregaar i Badstuen. Og for Skikkens Ælde
taler, at den maaske lader sig paavise hos de gamle Germaner,
og hyppigt omtales i den gamle finske Digtsamling "Kalevala"
<footnote>Norsk Magazin for Lægevidenskab. 3die Række XV 703—4. </footnote>.
Det hedder her blandt andet:

<tab> Svære Smerter og Bekymring
<tab> Har din Moder maattet lide,
<tab> Da hun laa i Badestuen
<tab> Udstrakt paa en ussel Halmseng,
<tab> Da hun bragte dig til Verden,
<tab> Skænkte dig dit Liv, du arme!

Særligt oplysende er Sangen om den rene Jomfru "Marjatta",
der, da hun mærker, at hun skal føde, forgæves beder først sin
Moder, siden andre om at berede hende en Badstue hertil.
Haanligt henvises hun tilsidst til Stalden, og i sin Nød beder hun
her Hesten om med sit Aandedræt at skaffe hende, hvad hun
behøver; medlidende puster da Hesten Stalden saa varm som et
Dampbad, og derpaa føder hun sit Barn i dens Krybbe<footnote>
H. Schwanenflügel: Oldtidens Kulturhistorie S. 739—40. </footnote>.

Endnu ned i det 16de og 17de Aarhundrede omtales af og til
Stenstuer i gammeldags Købstadsbygninger<footnote>Kinchs Afhandling 
i Samlinger til jydsk Historie og Topografi VI 201—5. </footnote>. 
Dog spillede de
ikke længere den tidligere Rolle ved Fødsler. Hvor fuldstændigt
de og deres Anvendelse siden da er gaaet i Glemme, kan ses af,
at selve Navnet er forekommet senere Slægter uforstaaeligt. I
en norsk Gengivelse af en af de ovennævnte Viser er saaledes
dette ved en Fødsel nødvendige, ukendte Stykke blevet forstaaet 

som en "Stenstol". Sønnen spørger sin Moder, da hans Elskede
skal føde: "Kan jeg faa laane Steinstolen din?" Og Moderen
svarer beredvillig: "Steinstolen den kan du vel faa"
<footnote>M. B. Landstad: Norske Folkeviser (Christiania 1853) 
Lid Kjersti som stalldreng. </footnote>.

Grunden til, at den gammeldags Anvendelse af Stenstuen til
Fødsler alt i det 16de Aarhundrede var ophørt, er let forstaaelig, hvis
Badstue og Stenstue var ensbetydende. En Badstue hørte jo ikke længer med
til ethvert Hjem, Brugen af offentlige Badstuer havde fortrængt dem, og
selve Brugen af Dampbade var nu i Aftagende. Samtidig var imidlertid paa
Grund af Ildstedets Udvikling Evnen til at opvarme Husets Hovedværelse
vokset i betydelig Grad. Det var da naturligt, at dette Værelse -- 
Dagligstuen, Spisestuen, Sovekamret, eller hvad man vil kalde det, thi det
omfattede jo dem alle -- nu benyttedes til "Barselstue". Begivenheden 
indledtes altsaa med, at Kvinderne forjog Stuens tidligere Befolkning, 
Husbond, Børn, Tyende, der, saa længe den nye Regeringsform varede, 
maatte søge Opholdssted og Natteleje, hvor de kunde bedst. De forskellige 
Familjers Kaar satte dog naturligvis her forskellige Grænser for, i hvilken 
Grad Beboerne kunde fortrænges.

<img>
Fig. 4. Lav Barselseng foran Himmelseng i Hamborg omtrent Aar 1500.
(Efter J. M. Lappenberg.)

Saafremt <sp>Barselsengen</sp> ikke alt var i Orden, blev en saadan hurtigt
dannet. Hertil egnede sig ikke saa godt Familjens store
Himmelseng, der i Reglen stod op til Væggen. Folk, der havde Raad,
synes at have haft en egen Art Seng hertil, lav og fritstaaende. Paa
Afbildninger fra hin Tid ses den stundom fremstillet som en Slags
Løjbænk uden Fødder ikke stort højere end Vuggen, der staar ved
Siden <footnote>M. Lappenberg: Die Miniaturen zu dem Hamburg. 
Stadtrechte v. J. 1497. (Hamburg 1845.) -- Unge Karlis oc Drengis 
Speiel vdsat paa Danske af Rasmus Hansen Reravius. (Kbhvn. 1571.) 
Bl. Aj. </footnote> (Fig. 4). Paa hosstaaende Billed fra omtrent Aar 1500 kan
man, trods den ufuldkomne Gengivelse, tydeligt se forrest den lave

Barselseng og Vuggen, i Baggrunden den store Himmelseng med
grønne Spærlagen. Hvor Begivenheden ikke kom altfor uventet,
havde selve den, der "redte til Barsel", vel i Reglen ogsaa sørget
for at gøre dette i snævrere Forstand, saa at Sengen stod færdig.
Aar 1605 blev det saaledes overfor en ung Student, der ved et
Præstekonvent i Løveherred havde begaaet adskillige Kaadheder,
særlig lagt ham til Last, at "han var sprunget op i en Barselseng,
der stod opredt i Stuen", og havde besudlet den<footnote>Danske 
Magazin 3die Række VI 171. Selve Fødslen foregik forøvrigt vistnok 
ikke i Barselsengen, men enten paa Bænken eller sikkert hyppigst, 
som endnu ofte i Norge, i en knælende eller liggende Stilling paa 
Gulvet udenfor Sengen. Norsk Magazin for Lægevidenskaben 3die Række 
XV 693-99. </footnote>.

Selve Forløsningen overværedes i Reglen kun af Kvinderne.
Dog var det i enkelte Egne, f. Eks. hos Bønderne i Telemarken,
Skik, at Manden skulde være til Stede for at vise sin
Beredvillighed til at dele alt, ondt som godt, med sin Hustru. Den
Mand, der ikke opfyldte denne Pligt, ansaas for et Dyr, et
Udskud af Menneskeheden<footnote>Norsk historisk Tidsskrift 2den 
Række III 202. </footnote>. En hertil svarende Skik forekom endnu
i det 19de Aarhundrede i flere Egne af Tyskland, hvor den
fødende Hustru skulde anbringes paa Mandens Skød<footnote>
Fr.Panzer: Beitrag zur deutschen Mythologie II (München 1855) 306. 
-- Norsk Magazin for Lægevidenskaben. 3die Række XV 695-97. </footnote>.

<sp>Fødselen lettedes ved adskillige Midler</sp>, over hvilke der
med Rette hvilede et hemmelighedsfuldt Skær. Hertil hørte den
Bøn til Jomfru Maria, som enten den fødende selv eller de
hjælpende Kvinder for hende skulde bede:

<tab> "Mutter Maria! laan mig Nøglerne dine,
<tab> At jeg kan aabne Lænderne mine"<footnote>
P. Edvardsen Friis: Underretn. om Schielschiør Kjøbstad. (Sorø 1759.) 
S. 354. -- J. M. Thiele: Danmarks Folkesagn III. S. 82. </footnote>.

Denne Bøn anvendes endnu den Dag i Dag i Finveden i
Sverige<footnote>Hyltén-Cavallius: Wärend och Wirdarne II 
(Sthlm. 1868). Tilläg. S. X. </footnote>.

I Lund opbevaredes tidligere en "Jomfru Marias Særk", der
var et ypperligt Middel under slige Forhold. Den havde nok
oprindeligt tilhørt den hellige Margrete, en at Ærkebisp Absalons
Slægtninge, der var bleven dræbt i Slutningen af det 12te
Aarhundrede. At den var i høj Anseelse, kan ses af, at Christian
den Første Aar 1468 skrev til Domkapitlet med Bøn om at faa
den udlaant<footnote>Bring: Monumenta Scanensia I 100-101. </footnote>. 
Folk, der boede for langt herfra, nøjedes med at
iføre den fødende en Messehagel eller andet kirkeligt Skrud,
hvoraf der efter Katolicismens Afskaffelse kom ikke faa Stykker
i verdsligt Eje. I Mangel heraf skrev man nogle Skriftsteder, især
Begyndelsesordene af Johannes Evangelium, paa en Papirstrimmel 
og hængte den om den fødendes Hals.

En gammel Erfaring var det, at ingen Forløsning kunde 

gaa, uden at alt bundet først var løst. Derfor skyndte man sig
med at <sp>opløse alle Knuder</sp>, ikke blot paa Barselkvinden selv,
hendes opsatte Haar, Baand paa hendes Dragt o. s. v., men
ogsaa enhver Ting, der var bundet eller lukket i Stuen, Baand,
Snore, Skuffer, Kister, Døre. Havde Bruden selv haft Tanke
herfor eller Kendskab til sligt, kunde hun alt paa selve
Bryllupsdagen have lettet en kommende Forløsning ved straks, da hun
kom med Brudefølget fra Kirken, at løse "Sælepinden" og
opspænde Saddelgjorden paa Hesten, der havde baaret hende. Alt
hvad der siden da var blevet fastgjort i Huset, lige fra en
Trækile i Bænken til et nyt Skaft paa Øksen, maatte nu hurtigt gøres
løst paany.

Hjalp alt dette ikke, saa var det et Forsøg værd at udstrække
den løsende Virksomhed ogsaa til, hvad der fandtes ude i
Gaardsrummet, idet f. Eks. Manden gik ud og sønderhug en Slæde, en
Plov eller andet sammensat Redskab.

Meget almindelig synes ogsaa Anvendelsen af forskellige Slags
Stene at have været, der enten bandtes paa den fødende eller
indgaves opløste i Drikke. Læger, lige fra Henrik Harpestreng
til Ole Worm, udtalte deres Tillid til dette Middel. Mest bekendte
var: "Magnetstenen", "Segerstenen", "Ørnestenen", som Ørnen
hentede fra fjærne Steder og lagde i sin Rede for at lette
Æglægningen, "Løsningsstenen" og "Tordenstenen". Det er en lignende
Art Overtro, naar man endnu saavel i Tyskland som i Indien
antager Stenvaaben fra Oldtiden for fødselshjælpende.

Et Middel af en hel anden Art, men ogsaa virksomt, var et
"Harespænd", Bagbenet af en Hare. Havde man et saadant ved
Haanden, flaaede det, stødte det smaat i en Morter og gav
Barselkvinden det at spise, meddelte det letfødende Dyrs Egenskaber
sig til hende, og Fødselen var snart overstaaet. I Nordhordeland
i Norge brugte man at stryge den fødende med den højre
Forpote af en Bjørn, "hvilket ganske vist plejer at hjælpe". I
Wärend i Sverige lod man Barselkvinden omfavne det gamle,
hellige Træ, hvori Gaardens Skytsaand boede<footnote>
Jörgen Simensön: Tuende Tractater etc. En Tröste Scrifft for
Frugtsommelige Quinder oc Vnderuisning for Fostre-Modere. 
(Kbhvn. 1587.) Bl. E. 7. -- Niels Hemmingsen: admonitio de 
superstitionibus. (Hafniæ 1575.) Oversat af Rasm. Hanson og 
paany udgivet af Nelaus Povlsen. (Kbhvn. 1618.) -- Erik Fernow: 
Beskrifning öfwer Wärmeland (Götheborg 1773.) S. 255-56. -- 
Hülphers: Beskrifning öfwer Norland. IV (Westerås 1780). S. 308-10. 
-- N. H. Siöborg: Blekings Historia I (Lund 1792). S. 143-44. -- 
Hyltén-Cavallius: Wärend och Wirdarne I (Sthlm. 1864) 357. -- 
Minerva 1802 IV 39. -- Olavius: Beskr. over Schagens Kjöbstæd. 
(Kbhvn. 1787.) S. 343. -- J. M. Thiele Danmarks Folkesagn III 
82-83. -- Norsk historisk Tidsskrift 2den Række III 201-2. -- 
Folkevennen (Kristiania 1859). S. 265 og 468. -- Om Stene, 
se A. L. Faye i Norsk Magazin for Lægevidenskaben 3die Række 
XV 676 og 683-686. </footnote>. 

*

Næppe forkyndte et lille Kvæk eller spæd Klynken, at den
<sp>længselsfuldt ventede var ankommen</sp>, førend alt skiftede
Præg. Øjeblikkelig <sp>lukkedes alle Døre og Vinduer</sp>, for at
ikke nogen ond Aand skulde slippe ind og fordærve Barnet.
Den tidligere aandeløse Ro afløstes nu af Uro, en feberagtig Iver
greb alle.

Den Flok, der saaledes med et kom i travl Virksomhed, var
ikke en af de mindst betegnende for Tiden. Kun under fattigere
Forhold spilledejordemoderen her en fremtrædende Rolle. Hun
savnede helt den Overvægt, som en nogenlunde anset Stilling
eller offentlig aflagt Prøve paa Kundskaber kunde give. I Reglen
opfyldte hun vistnok knap de to Krav, som Biskop Peder
Palladius opstillede: "En Jordemoder bør ikke være en gammel
Skarns papistisk Munkekvinde, thi hvor en saadan er, der er
gerne Djævelen inden Døre med hende, og der vil ikke gaa vel
til". "Og endog Øl er hende uforbudent, bør hun dog at være
ædru, saa vel om Midnatstide som om Middags Tide, thi hun veed
aldrig, naar en Dannekvinde haver hende Behov"<footnote>Peder 
Palladius: En Visitatz Bog, udg. af Svend Grundtvig. S. 93 og 96. 
</footnote>.

Det, der gav Skaren sit Præg, var en Følelse af Magt og Værd,
som strakte sig langt ud over, hvad nogen lønnet Stilling kunde
give; de røgtede et Tillidshverv og vidste, at de paa een Gang
opfyldte en Pligt, ydede værdifuld Hjælp og viste Huset en Ære.

For at forstaa den hele Skik maa det erindres, at den skrev
sig fra en Tid, da saavel Læge- som Jordemoderkunst meget
sjældent havde selvstændige Dyrkere, men udøvedes af kyndig
Kvindehaand i Hjemmet. Det maatte da falde i høj Grad
naturligt, at kyndige Hustruer i Nabolaget ydede Bistand ved en
Lejlighed som denne, hvor kvindelig Hjælp var saa fornøden og
Erfaring kunde være afgørende.

Men som Skikken havde udviklet sig til det 16de
Aarhundrede, var den bleven noget andet og mere. Allerede Antallet af
de <sp>hjælpende Kvinder</sp> viste dette. Endnu i Visby's gamle
Stadslov fra Middelalderen hed det: "Hvor Gud giver, at en
Kvinde bliver forløst med et Barn, dèr maa sove fire Koner og
ikke flere<footnote>J. C. Schlyter: Samling af Sweriges Gamla 
Lagar VIII (Lund 1853) 154. </footnote>. I en Forordning for Kiel 
af 1417 hedder det: "Naar
en Kone lægger sig til Barselseng, maa hun lade hente til sig i
sin Nød otte Koner og ikke flere"<footnote>Asm. Bremer. Chron. 
Kilense. Thottske Mscrpt. Saml. no. 1005. Fol. S. 416. </footnote>. 
Aar 1601 bestemte Hertug
Johan Adolf, at der ikke maatte sammenkaldes mere end i det 

højeste ti eller tolv gudfrygtige, ærbare Koner<footnote>
Johan Adolphs Ordnung von Kleidung etc. 1601. (Schleswig 
1605.) Bl. Dij. </footnote>. Og Christian
den Fjerde gjorde for Hertugdømmernes Vedkommende et,
uden Tvivl mislykket, Forsøg paa at begrænse Antallet standsvis, 
idet han tillod de simpleste Borgerkoner at maatte hidkalde
seks, Borgerkonerne af Mellemklassen otte, og de fineste
Borgerkoner ti ærlige Kvinder til Hjælp ved deres Forløsning
<footnote>Chr. IV's Polizeiordn. 27. Septbr. 1636 f. Schlesw. 
u. Holst. (Glückstadt 1636.) Bl. F. 2. </footnote>.

Tog Sagen sig saaledes ud i Lovbestemmelserne, er det klart,
at den Virkelighed, der ved dem skulde holdes indenfor rette
Skranker, var langt frodigere. En, iøvrigt noget utydelig affattet,
Bestemmelse, som er givet "med de fornemste Dannekvinders Samtykke" 
i Ribe Aar 1561, synes at godtgøre, at man dèr ansaa 30 Hustruer
til Hjælp ved Forløsningen for et passende Antal<footnote>
Nye Danske Magazin II 273. </footnote>.

For os ligger det nær at slutte, 
at disse Kvinder umuligt kunde komme til at gøre Nytte
allesammen. Om Dagen maatte de gaa hverandre i Vejen,
og om Natten, for saa vidt de blev dèr som liggende Gæster, 
i betænkelig Grad overbefolke Barselstuen og tage Luften 
fra baade Moderen og den lille. Anderledes dømte Datiden.
For den var det indlysende, at hvad enten man saa betragtede
Sagen fra et lægekyndigt, et retsligt eller et religiøst Synspunkt,
saa ydede denne Kvindeforsamling den betryggende Sikkerhed
for, at alt gik, som det burde.

Thi selv om ikke hver en Haand just blev tagen i Brug, saa
mødte de dèr som et kvindeligt <sp>lægevidenskabeligt Udvalg</sp>, 
hvis Talrighed netop var en Borgen for, at under et 


Fig. 5.
"Gud bønhører Ridderens Hustru og giver hende ogsaa en ung Søn".
(Træsnit i en Roman med Billeder, trykt i København 1571.)

vanskeligt Tilfælde <i>den</i> var til Stede, der havde set et saadant før og
derfor var i Stand til at give et godt Raad.

Og retslig set, jo flere, des bedre! Thi de mødte jo som Vidner
ved en Begivenhed, som Mænd ikke fik Lov til at overvære,
men som ikke desto mindre, hvad baade Arvegang og mange
andre Forhold angik, kunde drage de mest afgørende Følger efter
sig. Jo flere, der var til Stede, des umuligere blev et Bedrageri,
som f. Eks. det, Fru Krognos Aar 1426 havde begaaet. Hun
anstillede sig efter Mandens Død sygelig "og bebandt og stoppede
sig med Puder, at hun tyktes tyk som en Kvinde, der reder til
Barsel. Faa det sidste gik hun til Sengs og havde nogle Jomfruer
hos sig, som derom bar Vidne, at hun skulde have fanget Barn,
som levede og fik Kristendom, men siden hendøde". Herved
fik hun som sit Barns Arving alt Mandens Gods. Mistanken
vaktes imidlertid, og Mandens Slægt lod Barneliget opgrave. De
fandt da i Stedet for et Barn en Sandpose. Folkevittigheden
døbte straks det forlorne Barn "Ridder Sand", og Moderen med
hendes Jomfruer, der alle dømtes fra Livet, kunde takke deres
Gud for, at Modparten gik ind paa Forlig<footnote>Arild 
Huitfeld: Danmarks Riges Krönike. Kvartudgaven IV 416. </footnote>.

Men selv om man nu ikke vilde tænke paa slige Tilfælde, der
ifølge Sagens Natur jo dog hørte til Sjældenhederne, saa var de
mange Kvinders Nærværelse nødvendig endog ved den fattigste
Kones Nedkomst. For en Tid, der ikke kendte eller i hvert Fald
kun i ringe Grad anvendte Kirkebøger, skriftlige Daabsattester
o. s. v., var nemlig en saadan levende Menigheds Røst det
sikreste Bevis, der kunde føres for <sp>ægte Herkomst</sp>. Og enhver
kunde faa Brug herfor, baade fattig og rig. Thi Datiden var
streng i saa Henseende og krævede Bevis for ægte Fødsel, hvad
enten det saa drejede sig om Ret til Gods og Adelsskjold eller
blot om Adgang til at blive Læredreng hos en Købstad-Haandværker.

Endelig -- og her staar vi overfor Tidens ejendommeligste
Opfattelse -- <sp>religiøst set</sp> havde denne Kvindeforsamling den
dybeste Betydning. Efter gammeldags Forklaring mødte de for
at hjælpe deres lidende Søster, slaa Kres om hende og hendes
Barn, saa længe de begge var hedenske, og værge dem mod
alskens Troldtøj. Denne Opfattelse var, som ovenfor berørt, saa
langt fra at aftage ved Reformatorernes Prædiken, at den 

imod æggedes videre op ved al den nye Tale om Djævelen og
hans travle Virksomhed. Og derfor veg den heller ikke for, men
indgik netop en inderlig Forbindelse med den nye lutherske
Forklaring: at Ægtestanden var den Gud velbehagelige Stand.
Ligesom de Klostergivne fordum havde æret Gud ved stille
Afdøen, saaledes priste disse gifte Kvinder ham nu, idet de
hjælpende flokkedes om den, der sidst havde opfyldt sin Pligt og
baaret Frugt.

Det vil da forstaas, at den gamle Skik med gifte Kvinders
Nærværelse ved Fødselen netop i det 16de Aarhundrede tog et stærkt
Opsving. Høje som lave agtede det for en ærefuld Pligt, og der
var stærk Rift om dette Hædershverv. Et smukt Træk var det,
at al Standsforskel her for en Stund hævedes, Landets
Dronning kunde møde som Hjælperske sammen med den ringeste
Kone, de gik alle op i den fælles Enhed: <sp>Dannekvinder</sp>.
Et pudsigt Udtryk for den herved anlagte Maalestok var det,
at medens enhver gift Kvinde var Dannekvinde, tilkom den
tilsvarende Hæderstitel "Dannemand" først en Ægtemand, naar
han var bleven Fader til baade en Søn og en Datter<footnote>
Bircherods haandskrevne Dagbog. 8. April 1660 (ikke trykt i 
Molbechs Uddrag. </footnote>.

Endnu langt ned i det 17de Aarhundrede holdt Skikken sig
som almindelig for alle Stænder. Aar 1651 skriver saaledes
Præsten i Nordborg paa Als om sin Hustrus Nedkomst: "Onsdagen
den 23. Juli Kl. 7¾ blev min kære Hustru forløst, og begavede
os den fromme Gud med en dejlig, velskabt Datter, og var
hendes fyrstelige Naade Hertuginden samme Tid til Barselhus med
Hofmesterens Frue og andre Naboersker"<footnote>Danske Samlinger 
V 308 og 321. </footnote>.

Hvor dybt Skikken havde slaaet Rod kan ses af, at endnu i
Aaret 1698 kunde der udstedes kongelig Befaling til Øvrighedens
og Borgerskabets Hustruer i Aarhus om ikke at holde sig borte,
naar Natmændenes Hustruer skulde i Barselseng, da disse
herved nødtes til at forskrive langvejs fra af deres egne, hvorved
stor Bekostning paaførtes dem<footnote>Hübertz: Aktstykker vedk. 
Aarhus II 184—85. </footnote>.

I det 16de Aarhundrede udgik hos Adelen skriftlige Indbydelser 
til at overvære Nedkomster, og bittert Fjendskab kunde
opstaa hos dem, der mente sig forbigaaede. Som Eksempel paa
Indbydelse kan anføres følgende Skrivelse af 1589 fra Fru
Margrete Basse til hendes Slægtning Fru Birgitte Bølle: 

.... "Min hjerteallerkæreste Moder! giver jeg Eder venligen
til Kende, at Gud allermægtigste har nu atter saa gjort mine
Vilkaar, at jeg reder til Barsel, og veed jeg mig Dagen til en fjorten
Dage eller tre Uger efter Jul, og er det, som Gud! den allerlængste 
Dag, der jeg veed mig. Og er derfor baade Hans'es [hendes
Mand: Hans Urne] og min venlige Bøn til Eder, at I ville vel
gøre som vores gode Moder, og vor Tro er til Eder, og umage
Eder over til os paa samme Tid og være hos mig paa den Tid,
som Gud allermægtigste vil forløse mig ..."<footnote>Dat. 
Stensgaard Sante Karins Dag 1589. Orig. Adelsbreve. Pakke II. 
Basse. R. A. </footnote>.

Indbydelsen skulde være skriftlig og selvfølgelig udstedt i
behørig god Tid. Ovenanførte er i saa Henseende i mønsterværdig
Orden, Indbydelsen er dateret Sankt Karens Dag: den 25de
November, og Begivenheden ventedes først en fjorten Dags Tid
efter Jul. Men Fru Margrete Basse havde ogsaa ved sin sidste
Nedkomst Aaret forud høstet Erfaring. Hun havde nemlig den
Gang været ubesindig nok til at tro, at en mundtlig Indbydelse
mellem nære Bekendte kunde være tilstrækkelig, og i den
Anledning utilbørligt længe opsat at afsende den skriftlige. Følgen
var, at "den hjerteallerkæreste Moder" udeblev, og bag efter
var fornærmet. Det betegnende Undskyldningsbrev, som Margrete 
Basse i den Anledning havde maattet sende hende, lyder i
Uddrag saaledes:

... "Min hjerteallerkæreste Moder! saa takker jeg Eder og
paa det allervenligste for Eders gode og hulde Skrivelse og hulde
Mening, jeg deri formærker, at I vilde gerne været hos mig, naar
jeg skulde forløses, dersom I havde bekommet min Skrivelse
udi Tide og havde vidst Dagen. Saa skal Gud være mit Vidne,
at det gjorde mig hjertelig ondt, at min Skrivelse blev saa
forsømt, at I ikke fik den i rette Tid. Min hjerteallerkæreste
Moder! Dersom Eder ret drager til Minde, at den Tid, dèr jeg bad
Eder om det paa Oreby, at I vilde være hos mig, naar jeg skulde
lægges, at jeg da sagde Eder den yderste Dag, dér jeg vidste mig,
og I da lovede mig saa vist, at I vilde være hos mig, naar jeg
skulde lægges, og jeg dertil vist forlod mig. Men det I ikke
bekom min Skrivelse i rette Tid, skal Gud vide det, at det var mig
hårdt nok imod. Desligeste som I formelder i Eders gode
Skrivelse, at det ikke har været Eders Sædvane, at I gerne har
kommet noget Steds, hvor I ikke var velkommen, saa tror vi Eder 

ikke i nogen Maade til, at I skulde mene os dermed. Dersom I
vilde haft den Umage og kommet til os, da skal Gud vide det,
at I skulde været os saa rettelig velkommen, som I kunde været
vores egen, kødelige Moder. Thi var det den allerringeste, I
havde i Eders Gaard, I havde viist til os, da skulde han været
os velkommen" o. s. v., o. s. v.<footnote>Skrivelse fra Fru 
Margrethe Basse til Fru Birgitte Bølle, dat. Stensgaard 
1 December 1588. Orig. Adelsbreve. Pakke II. Basse R. A.</footnote>.

Kvinder med stor Familje og talrig Bekendtskabskres kunde
ad denne Vej blive dragne ind i en Virksomhed, der Uger, ja
Maaneder igennem, holdt dem borte fra Hjemmet. Fru Kirstine
Drefeld f. Eks., Enke efter Peder Stig, og uden Tvivl en
usædvanlig dygtig Kvinde, var saaledes i Aarhundredets tredje Aarti
i den Grad efterspurgt i Skaane, at man, naar man ikke vidste
bedre, skulde tro, at det var en berømt tilrejsende Læge, om
hvem der var Tale. Man læse f. Eks. følgende Brev om hende
fra Fru Anna Rud til sin Datter Fru Sophie Esge Billes:

... "Som Du skriver, at Vor Herre haver forskikket det saa,
at Du haver Fru Kirstine Behov, da maa Du vide, at den Tid,
jeg fik din Skrivelse, da var hun her paa Gaarden hos mig, og
talte jeg til hende derom. Da gav hun og jeg desligeste os
svarligen derfor, at Du ikke haver enten skrevet hende eller mig Din
Lejlighed hid tilforn. Og maa Du vide, at hun haver lovet at være
hos Fru Helle Hr. Holgers nu 8 Dage før Skt. Lauritsdag, og er
Fru Helles sidste Dag om Skt. Bartholomæidags Tid. Og maa
Du vide, at Fru Anna Hr. Claus Podebuskes skal ligge om Skt.
Barbara Dag. Thi tykkes mig raadeligt at være, at Du kunde
komme ned her til Skaane med det allerførste, og naar hun farer
fra Fru Helle, at Du da kunde faa hende, førend hun kommer
til Fru Anna. Hvis Du ikke det gør, da befrygter jeg mig, at Fru
Anne skal straks have Bud efter hende, naar hun farer fra Fru
Helle. Dog haver hun lovet mig, at kan hun nogenledes være
det uden, da vil hun ikke fare til Fru Anne førend Skt.
Mortensdags Tid. Kære Datter! maa Du vide, at Fru Kirstine haver lovet
baade min Søster og mig, at naar Gud vil hun haver været hos
Fru Helle -- Gud give, det kunde gaa hende vel! -- da er vi
saa til ens, at jeg skal straks fare til hende, og hun vil saa straks
følge mig til Dig, om du est her i Landet [Skaane] paa den Tid,
naar Gud vil, det er overstaaet med hende. Thi beder jeg Dig, 

at Du visselig skriver baade hende og mig til, paa hvad Tid Din
Tid er, at vi vide at rette os efter ..."<footnote>Vedel Simonsen: 
Familie-Efterretninger om de danske Ruder I 160 og 183—86. </footnote>.

En mislig Side ved disse Kvindemøder var, at <sp>Forretningsgangen 
ikke</sp> var eller kunde være <sp>lovlig ordnet</sp>. Medens det
stod klart for alle, at Hjemmets tidligere Forfatning var hævet,
saa længe Samlingen varede, henstod det tvivlsomt, hvorledes
Magten burde fordeles indenfor de ledende i Barselkamret. Denne
Mangel kunde let føre til Splid, saa snart den første Spænding,
der gjorde alle endrægtige, var omme. Spor af Saadanne indre
Stridigheder kommer ogsaa oftere til Syne. At udenforstaaende
fulgte dem med Interesse og bragte Rygtet videre, var en Selvfølge. 
Eksempelvis kan anføres følgende fortrolige Meddelelse i
et Brev fra ovennævnte Fru Anna Rud til samme hendes Datter,
Fru Sophie Esge Billes:

... "Kære Datter! maa du vide, at det er vel overstanden med
Fru Pernille Hr. Anders Billes og Fru Anna Claus Podebuskes,
og have de hver dem en ung Datter, og skal Fru Anne gange i
Kirke nu paa Søndag otte Dage, og veed jeg ikke, naar Fru
Penille skal gange i Kirke. Og maa du vide, at der var hos: Anne
Hr. Tyges, Sophie Hr. Albrits, Helle Hr. Holgers og Kirstine
Peder Stigs, og er mig sagt i Sandhed, at Fru Kirstine med flere
udaf dem ville <sp>ikke komme dèr mere</sp>"<footnote>Dat. Malmø Mandag 
som var Clemensis papæ Aften 1529. Orig. Adelsbreve. Pakke VII. 
Bille. R. A. </footnote>.

Det var da en Formaning, som vistnok var paa sin rette Plads,
naar Præsten Jørgen Simensøn i en lille Bog af 1587 om
Barselforhold, næst efter at prise slige Kvinder, fordi de straks gav
Møde "ubesværede saa ret om Natten som om Dagen" tillige
opfordrede dem til "ikke at være egensindige, beske og snebske,
naar at andre Dannekvinder vilde og raade noget med"<footnote>
Jørgen Simensøn: Tuende Tractater etc. En Tröste-Scrifft for 
Fructsommelige oc Underuissning for Fostre-Modere. (Kbhvn. 1587.) 
Dedikationen og Bl. E. 6. </footnote>.

*

Det første, der foretoges med Barnet, var at underkaste det
en nøjagtig <sp>Synsforretning</sp>. Dette skete ikke blot for at
overbevise sig om, at det var velskabt, og om det var en Søn eller
en Datter, men tillige for at se, hvorvidt det <sp>mulig bragte
noget Budskab med fra Vorherre</sp>. Denne Form for Tro
var overordentlig udbredt i det 16de Aarhundrede og deltes af
høje og lave.

Tidligere var man gaaet meget vidt i saa Heenseende og havde
blandt andet antaget, at naar en Kvinde fødte Tvillinger, da gav
Gud herved til Kende, at hun havde været sin Husbond utro og
staaet i utilladeligt Forhold til en anden Mand. I Middelalderen
var denne Opfattelse almindelig i Evropa. I en gammel dansk
Kæmpevise hedder det:

<tab> Min Moder gik til Kirke
<tab> Og svor hun der oppaa,
<tab> At ingen Kvinde kunde Tvillinger føde,
<tab> Foruden hun Mand i Løndom mon love.

Og da hun bagefter selv til Straf fødte Tvillinger, lod hun den
ene af dem udsætte<footnote>Gamle danske Folkeviser, udg. af 
Sv. Grundtvig. V 379 og 386. </footnote>.

I det 16de Aarhundrede var man vel ude over denne
Misforstaaelse. Derimod var man fremdeles tilbøjelig til i enhver
tilfældig Omstændighed ved Fødselen eller Barnet at se et særligt
Budskab fra Himlen. Tegnene var ofte vanskelige at udlægge,
men hvor Kvindens Kundskab i saa Henseende ikke slog til, var
Gejstligheden rede til at yde sin Bistand.

Det laa nær at forklare Tegnene som Advarsel eller Straf for
Forældrene. Et meget omtalt Tilfælde af denne Art var hin
Grevinde udi Holland, der engang havde talt ilde om en fattig, ærlig
Kvinde, der nedkom med Trillinger, og derfor til Straf selv fødte
paa engang "365 Børn til Verden, alle af menneskelig Skabning,
dog smaa som Rejer"<footnote>N. K. S. octavo. no. 376. (Degnen 
Jesper Lauridsens Tegnebog). -- Lignende Beretning, dog med
andet Aarstal, i Hans Nansens Kosmografi. (Hist. Tidsskr. 3die 
Række I 172). </footnote>. Ingen enkelt Gudmoder kunde
selvfølgelig holde en saadan Aarshøst paa sin Arm. De skal dertor
ogsaa være blevne døbte paa den usædvanlige Maade, alle
anbragte i et fælles Bækken. Dette opbevaredes endnu længe efter
i en Kirke i Leyden. Ved et underligt Træf synes en af disse
Smaafolk efter sin Død at være havnet i Danmark. I det mindste
bragte Hannibal Sehested hjem med fra Nederlandene en lille
Fyr, kun en Tomme lang, der udgaves for at være en af de 365
og fra nu af blev gemt i Glas paa Kunstkamret i København. I
sin Beskrivelse af dette Museum udtaler dog Agent Holck sig
senere med videnskabelig Varsomhed om dette lille Væsen, idet
han anbringer det under Gruppen: "Rare Mennesker og fireføddede 
Dyr«<footnote>Nationaltidende, 10 Juni, Aften. 1887. </footnote>.

Men ofte havde man Uret i at henføre "Tegnet" alene til 


Forældrene eller Barnet selv. Sligt passede f. Eks. ikke paa det Barn,
der fødtes i København kort førend den nordiske Syvaarskrigs
Udbrud, Aar 1563, hvilket Barn begyndte at græde i Moders Liv
en seks til syv Uger, førend det kom til Verden. Om dette
skriver Niels Hemmingsen: "Somme mente, at det var for
Forældrenes Synds Skyld, hvilke dog var fromme og gudfrygtige. Men
der jeg det hørte, sagde jeg: Det Barn skal enten fødes til stor
Sorg og Graad i Verden, eller det bemærker menig Mands Graad
og Sorg. Der dette Barn nu født var og blev døbt, døde det, efter
at det havde levet udi 24 Timer, og lod aldrig af at græde. Hvoraf
man kunde betænke, at den Graad skete ikke for Barnets
Skyld, men for det ganske Riges Skyld, som Gud vilde straffe med
den Fejde"<footnote>Niels Hemmingsen: Om Ecteskab. (Kbhvn. 1572.) 
S. 290. -- Cunrad Aslac: Om den reformerede Religion. (Kbhvn. 1622.) 
4to. Tidstavlen 1563. </footnote>.

<img>
Fig. 6. Vidunder-Barn, født i Krakov Februar 1547, levede i tre Timer.
(Efter Sebast. Münster: Cosmographia universalis. Basel 1554.) 

Hvad Budskab det Barn skulde bringe, der fødtes i Krakov
1547 (Fig. 6), blev desværre aldrig opklaret. Derimod var det sikkert
nok, at den lille, der fødtes i Tyskland omtrent samtidigt med det
grædende Barn i København 1563, skulde indvarsle Krig.
Han kom til Verden, holdende en skarp Kniv i den ene Haand
<footnote>Joh. Mathesii: Erklerung vnd Auslegung Syrachs. 
(Lpzg. 1586) II 67. </footnote>.
Hvad det Barn havde at sige, der fødtes i Odense Aar 1588
uden Arme og Ben, kunde ingen heller være i Tvivl om, naar
Frederik den Anden paa samme Tid kom syg til Byen paa
Gennemrejsen til Antvorskov, hvor han kort efter døde
<footnote>Vedel Simonsen: Bidr. t. Odense Byes Hist. III 36. </footnote>.

Et Barn, som Johanne Mads Hjulmands i Aalborg bragte til
Verden, havde eet Hoved, men tvende Kroppe, der omfavnede
hinanden. Kvinderne og Mænd, der senere kom til, forstod dette
som en Formaning til ret ægteskabeligt Samliv, men ingen
gejstlig Fortolkning blev her indhentet<footnote>
N. K. S. octav. no. 376. </footnote>.

En saadan afgaves derimod baade om en lille Pige, der fødtes
i Mørkhøj ved København (Fig. 7), og om en tykbenet Dreng,
der kom til Verden i Nakskov. Begge bragte, som vi tidligere
har omtalt, Bud om Guds Mishag med nye Moder. Den lille
Pige havde nemlig en Ophøjning i Nakken "i Mønster som
hine virkede Huer eller med Staaltraad oprejste Sørgehatte
og andre Saadanne forargelige Huer, som nu af Kvindekønnet bruges".
Drengens tykke Ben "var grangivelig at ligne ved de store,
vide Bukser", medens Fødderne "var ligesom de Støvler
med store, opsmøgede Kraver". Disse sidste Fødsler satte
endog Regeringen i Bevægelse, idet Rigsraadet maatte
afgive Betænkning, og Christian den Fjerde skrev til det 
teologigiske Fakultet og 
forlangte dets gode Raad mod "de toppede Luer og anden
letfærdig Dragt, mod hvilke Gud i Himlen sin særdeles Mishag ved
underlige Fødsler og adskillige Tegn giver til Kende
<footnote>Nærværende Skrift IV 193. </footnote>.

<img>
Fig. 7. "Sørgeligt Spektakel og Vundertegn paa et nyfødt
Pigebarn i Mørkhøj; Guds alvorlige Trusel mod alle dem,
som genstridigen holder hart ved deres nye Noder og
høje Toppe". Udgivet i København 1625 af Guds Ords
Tjener sammesteds Hans Nielsøn.

Det var iøvrigt ikke blot gennem Menneskefødsler, at Gud
antoges at give sin Vilje til Kende, men ogsaa gennem mærkelige
Dyrefødsler. Mest bekendt blandt disse er den Gris, der fødtes 

i Oslo den 7de Juli 1581. Den havde Mund, Tænder og Øren
som en Abe, Øjne som en Hare, "en Næse som du eller jeg",
foran i Hovedet et Horn som en tilbagebøjet Elefantsnabel, og
ren og skær Hud som en Kvindes. Den kom til Verden for at
betegne, at der fandtes mange i Norge, der var at ligne med
ugudelige Svin. Med de Tegn, som ske, driver de Abespil
(Abe-Ørerne). De er seende Blinde og sover i deres Synder, ligesom
Haren sover med aabne Øjne og ser dog ikke med dem. 
Menneskenæsen betød den store Syndestank, der var alle Vegne i
Landet, men ikke erkendtes; den hvide Kvindehud betegnede
den store Utugt, især ved Sildefiskeriet. Hornet endelig, der
bøjedes over Ryggen, angav at det skulde gaa tilbage med
Landet, især med Marstrand<footnote> Norske Magasin II 44—45. 
</footnote>. Aar 1597 fødtes i Sønderjylland en
Kalv med en "moskovitisk Hue paa Hovedet", en Høne lagde
et Æg, hvori fandtes "en levende Orm og Basilisk", en So fik
"fem unge Hvalpe"<footnote>Nicol. Helvaderi: Prognosticon 
astrologicon. (Slswg. 1600.) Bl. Ci. </footnote> osv., osv.

<img>
Fig. 8. Fiske og Orme falder ned fra Himlen.
(Efter Olaus Magnus 1555.)

Slige mærkelige Fødsler vedblev at spille en betydningsfuld
Rolle det 17de Aarhundrede igennem. At de endnu paa Holbergs
Tid fandt Tiltro, kan ses af, at han i "Barselstuen" lader blive
meddelt som nyt, at en Kvinde er nedkommen med et Rokkehoved, 
og Barberen fortælle den "Stundesløse", at en Nyboderskone 
Dagen forud har født 32 Børn<footnote>Holberg: 
Barselstuen Akt II Scene 8, og Den Stundesløse Akt I Scene 6. </footnote>.

Vor Tid deler ikke hine Dages Opfattelse af alle disse Fødslers
Betydning som Tegn og direkte Meddelelser fra Gud. Ikke desto 

mindre forstaar vi dog instinktmæssigt, at Tydningen maatte blive
et Udtræk sværere, naar Meddelelsesformen skiftede, og
Fødslerne erstattedes med andre Tegn, saasom at kogt Kød blev blodigt,
Mælk blev til Øl, eller Fisk, Frøer, Orme og Sten faldt ned fra
Himlen (Fig. 8). Forklaringen af Saadanne guddommelige
Skrifttegn var overmaade vanskelig. Og ingenlunde ganske farefri; thi
hvo borgede for at det ikke muligvis var Djævelen, som her var
paa Spil. Fødsler var Forsendelser fra Gud. Men Fiske, Frøer,
Sten i Hovedet -- det lød grumme mistænkeligt.

*

Saa snart Besigteisen var til Ende, afgik straks <sp>Ilbud til
Faderen</sp> -- for saa vidt han ikke var til Stede -- for at melde
ham, at han havde faaet en Søn eller Datter. Samtidig gav andre
af Kvinderne sig straks i Færd med at vadske og svøbe den lille.

Ifølge gammel Skik modtog den, der bragte Faderen det glade
Budskab, en Gave af denne<footnote>Alwin Schültz: Das höfische 
Leben z. Zeit d. Minnesinger I (Lpzg. 1879) 109. </footnote>. 
Da den mecklenborgske Hofmand
v. Stralendorf Aar 1577 paa Frederiksborg kom løbende op til
Frederik den Anden og meldte ham Christian den Fjerdes Fødsel,
gav Kongen ham i sin Glæde hundrede Rosenobler (1600 Kr.)
<footnote>H. Rørdam: Historiske Kildeskrifter II 622. </footnote>.

<sp>Det første, som Faderen havde at gøre</sp>, var nøje at
mærke sig, hvad Tid Barnet var kommet til Verden. I de faa
Tilfælde, hvor en Læge var tilstede ved Fødselen, var denne
Tidsbestemmelse gerne hans Hovedforretning. Men i Almindelighed
overlodes det til Faderen, og de fleste baade Adelsmænd og
Præster havde paa dette Omraade en Kundskabsfylde, som man
forgæves vilde søge i Nutiden.

Det, hvorom det gjaldt, var ikke blot at faa <sp>Fødsels-Øjeblikkets</sp> 
Klokkeslet bestemt, men det afgørende var at faa
<sp>Stjernernes samtidige Stilling</sp> at vide, for derigennem at
have Nøglen til Kundskab om Barnets fremtidige Skæbne. En
fuldstændig Fødselsangivelse, saaledes som den gerne indførtes
i Familjens Bibel eller i en og samme Almanak, der Aar ud og
Aar ind tjente som Dagbog, tog sig derfor anderledes ud end i
Nutiden. "Anno 1553 Søndagen efter Sankt Valborgs Dag Kl.
mellem 5 og 6 Formiddag udi Fiskens Tegn blev Tønne
Gyldenstjerne født paa Iversnæs". "25. December 1586 paa en Søndag
Eftermiddag Klokken var 2, udi Skorpionen, blev Lisbeth Henrik

Belovs forløst paa Spøttrup og fik en Datter, hedder Jomfru
Maren Belov"<footnote>Saml. til Fyens Hist. og Topographie VI 312 
og 360. </footnote>. "Fredagen den 3. December mellem Kl. 7 og 8
Aften blev min kære Hustru forløst og velsignet med en Søn
udi Tyrens Tegn, under Jupiters Planet med Kvadrat Aspect"
<footnote>Danske Samlinger V 308. </footnote>.
"Født under det Tegn i Zodiaco, som er aqvarius", "født, da
Solen næsten var gaaet gennem Krebsen" o. s. v., o. s. v., var
Betegnelser, der indeholdt ligesaa mange afgørende Oplysninger
for hin Tid, som de forekommer os besynderlige.

Ved slige Bestemmelser var den største Nøjagtighed
nødvendig, thi nogle faa Øjeblikke kunde forandre det hele. Da saaledes
Gustav Vasas Livlæge indfandt sig ved Dronning Katharinas
Nedkomst og hørte, at Barnet ikke var født endnu, bad han alle
de tilstedeværende Hoffolk at falde paa Knæ med ham og bede,
"at Barnet ikke maatte fødes i denne Time, thi paa Himlen var
saa svare og onde Tegn, at Barnet, hvis det fødtes nu, vilde blive
et Sorgens Barn for hele Sveriges Rige". Medens han endnu
talede, kom Erik den Fjortende til Verden<footnote>Svenska 
Småsaker II (Sthlm. 1871) S. 135—36. </footnote>. Eftertiden maatte
sande, at Livlægen havde haft Ret.

Menigmand maatte nøjes med de tarveligere Oplysninger om
Maanens Stilling, og, hvis vedkommende boede paa Jyllands eller
Norges Vestkyst, hvor saadant spillede en større Rolle, da tillige
om det var <sp>Ebbe eller Flod</sp>. "Anno 1601", hedder det fra
Nordlandene, paa Dagen før Set. Mortensdag, som var en
Tirsdag og den 10. November omtrent Kl. 3, fødtes min Søn Morten,
og var det halv Flod Sø i det sidste Kvarter i Maaneden"
<footnote>Personalhistorisk Tidsskrift II 173. </footnote>. Det at
fødes i tiltagende Maane, især i første Kvarter, ansaas for
heldbringende, medens Fødsel i aftagende Maane varslede ilde. Denne
Tro har holdt sig indtil vore Dage. Om en gammel Kone i Norge
i det 19de Aarhundrede fortæller Eilert Sundt, at hun ved
Efterretning om, at en Nabokone havde født et Barn, spurgte: "Er det
Ny nu?" Da de tilstedeværende svarede nej, sagde hun stille for
sig selv: "Hvo, som ikke bliver født paa Ny, skal ikke se Guds
Rige"<footnote>Folkevennen VIII (Kristiania 1859) S. 382. </footnote>. 
En Tidsbestemmelse endelig, som var af afgørende
Betydning, angik selve Dagen, paa hvilken Fødselen var sket.
<sp>Søndagsbørn</sp> havde store Fortrin. Vel var de vanskeligere end
andre til at faa til at trives som smaa; men overstod de
Børnesygdommene, saa var de ogsaa udrustede med særlig Lykke. Ingen
onde Aander kunde skade dem, og som oftest var de i Stand til 

at se, hvad der var skjult for andres Blikke og det baade i Nutid
og Fremtid. Torsdagsbørn havde den tvivlsomme Lykke at kunne
se alt Spøgeri<footnote>J. M. Thiele: Danmarks Folkesagn III 160-61. 
-- Jens Kamp: Danske Folkeminder (Odense 1877) S. 360. -- Norsk hist. 
Tidsskr. 2den Række III 202. -- Joh. Oedman: Bahus-Läns Beskrifning 
(Sthlm. 1746) S. 75-80. -- Nicolovius: Folklifwet i Skytts Härad i 
Skåne (Lund 1847) S. 175. -- Fr. Panzer: Beitrag zur Deutschen 
Mythologie II (München 1855) 295. -- Jac. Grimm: Deutsche Mythologie 
4te Ausg. III 456 no 634. </footnote>.

Det var naturligt, at Kongebørn, til hvis Skæbne hele Landets
Velfærd i saa høj Grad var knyttet, fik den omhyggeligste
Behandling, hvad slige Undersøgelser angik. Deres "<sp>Horoskop</sp>"
eller "<sp>Nativitet</sp>", som det hyppigere kaldtes, blev stillet 
paa den mest videnskabelige Maade. En saadan Undersøgelse kunde 
naturligvis ogsaa udføres for en voksen, idet en dygtig Stjernekyndig 
(Fig. 9) var istand til at udregne Himmellegemernes Stilling selv 
mange Aar tilbage. Tyge Brahe f. Eks. stillede saaledes som ung 
under sit Ophold i Leipzig den sachsiske Læge Caspar Peucers Nativitet,
forudsagde ham,, der dengang var en Mand af stor Indflydelse, at
han skulde komme til at døje Landflygtighed og Fængsel og
først i sit 60de Aar blive befriet ved "et martialsk Menneske".
Hvilket alt slog til, thi Peucer blev landflygtig i to Aar, sad ti
Aar fangen i Leipzig og udfriedes først ved Fyrsten af Anhalts
Forbøn<footnote>Danske Magazin II 175. </footnote>. Da Christian 
den Anden Aar 1523 havde forladt
Danmark, henvendte Albrecht af Preussen sig til Astronomen
Leonhard Reymann for at spørge ham om Kong Christians
videre Skæbne. Han fik det Svar, at ifølge Stjernerne vilde
Christian den Anden ikke mere kunne blive Konge i Danmark
<footnote>Raumer: Histor. Taschenbuch VI 355-56. </footnote>.
Erik den Fjortende af Sverige, der selv var meget stjernekyndig,

<img>
Fig. 9. En Stjernekyndig.
(Efter Jost Amman 1568.)

stillede paa egen Haand sin Hustrus, Karin Månsdatters
Nativitet. Herved var imidlertid den betydelige Vanskelighed, at hun,
der var Datter af en fattig Soldat, ikke havde paalidelige
Oplysninger om sin Fødselsstund. Klokken 20 Minutter over 7 skulde
hun være kommen til Verden, men om det var paa den 6te
Oktober eller paa den 6te November 1550 vidste hun ikke. Erik
den Fjortende tog begge Muligheder med i Beregning og
opstillede et særskilt Nativitet for hvert af de to Tilfælde
<footnote>Handlingar rorande Skandinaviens historia XI. -- 
Ahlqvist: Karin Månsdotter (Sthlm. 1874) S. 30. </footnote>.

Heldigst var det naturligvis, om Beregningen kunde
blive foretagen kort efter Fødselen, medens saavel
Fødselsøjeblikket som alle Biomstændigheder ved
Himmellegemernes daværende Stilling endnu var i
friskt Minde. Hver Gang Kong Frederik den Andens og
Dronning Sophias Ægteskab blev velsignet med en Søn,
sendtes straks de 
fornødne Oplysninger til Tyge Brahe, som saa fik travlt med at
beregne, hvilke Stjerner der i det givne Øjeblik havde været i
Opgang, hvilke i Nedgang, samt i hvilket af Dyrekresens tolv
"Huse" hver af Planeterne i Øjeblikket havde befundet sig. Et
vidtløftigt Festskrift blev Følgen, der sikkert er blevet imødeset
med største Spænding af Forældrene. Maaden at drage Slutninger
paa var den sædvanlige: der tillagdes Planeterne Egenskaber,
svarende til de latinske Gudenavne, som de bar, og deres
Indflydelse antoges snart at vinde, snart at tabe i Vægt, alt 
efter det "Hus" i Dyrekresen, hvori de just befandt sig.

<img>
Fig. 10. Christian den Fjerdes Nativitet beregnet af Tyge Brahe.
(Efter Haandskrift i det kongelige Bibliotek i København.

<img>
Fig. 11. De vigtigste Planetstillinger i Christian den Fjerdes 
Fødselsstund Aar 1577 den 11te April Kl. 41/2, beregnede af Tyge Brahe.
(Efter Haandskrift i det kongelige Bibliotek i København.)

<sp>Christian den Fjerdes Nativitet</sp> (Fig. 10-12) synes at
have været færdigt til Afsendelse fra Hveen en halvtredje Maaned
efter Prinsens Fødsel. Det var et vidtløftigt Skrift, forfattet paa
Latin, men ifølge kongelig Befaling tillige forsynet med et Udtog
paa Tysk, rimeligvis for at Dronning Sophia ogsaa kunde forstaa
det. Naar vi nu, da vi har selve Udfaldet at sammenligne
Spaadommen med, gør Prøve paa denne Nativitets Paalidelighed, maa
det indrømmes, at Tyge Brahe kom ikke ilde fra sin Tydning af
Stjerneskriften. Det passede virkelig paa Christian den Fjerde,
at Venus og Mars fik stor Indflydelse paa hans Liv, samt at

<img>
Fig. 12. De mindre betydende Planetstillinger i 
Christian den Fjerdes Fødselsstund Aar 1577. Beregnede af Tyge Brahe.
(Efter Haandskrift i det kongelige Bibliotek i København.)

Merkur gav hans gode Aandsevner deres Præg. Og førend han
blandede sig i Trediveaarskrigen, vilde han uden Tvivl have gjort
vel i at mindes Spaadommens Ord, at han vilde faa Uheld med
sig, naar han blandede sig i gejstlige Sager. Derimod blev han
adskilligt ældre end de 56-57 Aar, som hans Nativitet kun tilsagde
ham, og hans Afkoms Talrighed kom ikke til at lide under, at 
Saturn ved hans Fødsel befandt sig i det "sterile Hus".

Mindre heldig var Tyge Brahe med Hensyn til den næstældste Søn, 
Hertug Ulrik (Fig. 13). Solformørkelsen Aar 1590 fik ikke,
som antaget, nogen skadelig Indflydelse paa ham, tværtimod blev han
samme Aar valgt til engang at blive sin Bedstefaders Efterfølger 
som Biskop i Schwerin. Han "overkom ingen Enke", fik heller
ikke to Hustruer, hverken en "jovialsk" eller en "martialsk", og 
om hans 50de og 63de Aar var det ikke Umagen Værd at tale, da han 
døde i sit 45de.

<img>
Fig. 13. Hertug Ulrik, Christian den Fjerdes 
Broder. 1578-1624.
(Efter Maleri paa Rosenborg.)

Derimod slog Spaadommen ganske godt til for den yngste Søn, Hertug 
Hans. Vel blev han ældre end tolv Aar, men han døde dog ung, førend 
han havde fyldt sit tyvende Aar. Og hans Lykke blev ringe, forsaavidt 
han døde i Moskva, just som han skulde ægte Tsarens Datter.

Saavel Hertug Ulriks som Hertug Hans' Nativitet er bevarede
indtil nu, saaledes som de er afgaaede fra Uranienborg,
omhyggeligt renskrevne tildels med Tyge Brahes egen Haand, prægtigt
indbundne i grønt Fløjl med Guldsnit<footnote>Hertug Ulriks 
og Hertug Hans' Nativiteter. Orig. G. K. S. 4to no. 1822 og 
1823. -- Christian IV's Nativitet haves i to Ekspl., hvoraf 
det ene muligt er Orig. G. K. S. 4to no. 1820 og 1821. 
Afskrifter haves i N. K. S. no. 620 c. fol. og Thottske Mskr.
Saml. no. 1611. 4to.</footnote>. Et andet mærkeligt Stykke,
der ligeledes findes endnu, har tilhørt Henrik Ranzau og vidner

om, at han intet sparede, naar det gjaldt om at sørge for sine Børn
eller følge med paa Videnskabens Omraader. Det er en lille, tyk,
aflang Bog i sjældent smukt Pergaments-Bind, af Form som en
smal Salmebog, indeholdende alle hans Børns Nativiteter, uden
Angivelse af, hvem der har stillet dem, men alle efterhaanden
indførte af Faderen selv i denne Familjens Fremtidsbog<footnote>
Thottske Mskrpt. Saml. no. 287. octav. </footnote>. En egen
Art af Nativiteter eller Horoskoper var de saakaldte
"Revolutioner", der udregnedes fra Fødselsdag til Fødselsdag og kun angav,
hvorledes vedkommendes Skæbne vilde blive i det følgende Aar,
altsaa under den næste Solomdrejning (Revolution). Saadanne
"Revolutioner" fra Aarene 1559, 1560 og 1561 haves endnu for
Mogens Gyldenstjerne og Fru Anna Sparre. Den sidste lader til at
have været meget forsynlig, idet ogsaa hendes Nativitet er bevaret
<footnote>Alle disse "Revolutioner" og Nativiteter findes, indbundne 
i Et, i N. K. S. no. 297 c. 4to.</footnote>.

Selve det, at en Astronom af Tyge Brahes Betydning har
kunnet anvende lange Tider af sit Liv paa Løsningen af slige
Opgaver, viser bedst, hvilket Værd man tillagde sligt. Der er
ingen Grund til at betvivle, at Tyge Brahe har troet paa
Muligheden af at stille en sikker Nativitet og paa sine egne
Beregningers Paalidelighed. Derimod er det let forstaaeligt, at det var
ham pinligt at skulle fortælle de forventningsfulde Forældre om
kommende Sorger og Ulykker. Han søgte derfor at mildne, hvor
han kunde. Betegnende nok, just ved de sørgelige Forudsigelser
er han altid rede til at fremhæve, hvilke Omstændigheder, der
kunde gøre den hele Beregning usikker. I Hertug Ulriks
Nativitet gør han saaledes opmærksom paa, at hvis der i Angivelsen
af Fødselsøjeblikket er begaaet en Fejl af blot 4 Minutter, vil
mange af de forudsagte Begivenheder kunne indtræffe et Aar før
eller efter, hvad her er opgivet, og dette vil atter kunne drage de
mest afgørende Forandringer efter sig. I Hertug Hans' Nativitet
tilføjer han, at hvis den lille er født blot et Kvarter førend
antaget, vil han faa et langt og lykkeligt Liv.

Dette maatte være en stor Beroligelse. Rent fraseet, hvad Tyge
Brahe selv fremhæver, at ogsaa Opdragelse, ydre Forhold og fri
Vilje kunde faa betydelig Indflydelse paa Livets Gang, saa
indeholdt alene Tidsbestemmelsens Vanskelighed en overordentlig
Trøst. Datidens Ure gik nemlig meget slet. Deres Ufuldkommenhed 
medførte, at samme Ur aldrig gik ens, endsige to kunde
holde Trit. Fejl paa et Kvarter var derfor ikke til at undgaa. 

Fremtiden var da i Virkeligheden lige ubekendt, hvad enten man
ejede flere Sejerværker til at bestemme Tiden med og en Nativitet, 
stillet af Tyge Brahe selv, eller man maatte nøjes med mindre.
Og saa klog paa Himlen var dog ingen, at han med Sikkerhed
kunde bestemme, hvilken den nye Stjerne var, der var bleven
tændt ved den enkeltes Fødsel. Først naar vedkommende døde,
kunde enhver se den, naar den faldt ned som et Stjerneskud.

<img>
Fig. 14. Jomfru Maria tvætter paa Rejsen 
til Ægypten en Røverkones nyfødte Barn.
(Efter et Maleri af den stockholmske Maler Albert i 
Husby Sjutolfts Kirke i Upland omkring Aar 1500.)

Medens Faderen søgte at bestemme Barnets Fødselsøjeblik, 
blev den lille selv tagen under Behandling af Kvinderne.
Saafremt Barnet var født i en saakaldt "<sp>Sejersærk</sp>" eller
"Sejerskjorte" -- den fine Hinde, hvori det undertiden under en
hurtig Forløsning kan komme til Verden -- 
blev denne kostelige Dragt først omhyggeligt aftaget og bevaret. 
Det var en Lykkegave, der havde Værd for hele Livet; ofte blev
den straks efter indsyet i Barnets Klæder, og mangen bar sin
Sejersærk altid hæftet paa sig, thi dette var ifølge ældgammel
Overtro et Værn mod alt ondt.

I Norge kaldtes en Sejersærk for: "Sejershue", i England:
"silly how", i Tyskland: "Glückshaube", og alle Vegne tillagde
man den de samme gode Egenskaber.

Denne Tro har holdt sig til vore Dage. I Nordfjord i Norge
vidste man Aar 1883 at fortælle om en Mand, som i Norges sidste
Krig, "Svenskekrigen", i Begyndelsen af det 19de Aarhundrede
havde været skudfri, fordi han altid bar sin Sejershue paa sig. -- 
Den skal efter norsk Tro helst gemmes imellem Tyristikker 


(Pinde af Fyrrerødder). Gaar Ejermanden med den paa Hovedet
rundt om et brændende Hus, vil Ilden standse. I Tyskland er det
ikke usædvanligt, at Jordemødre endnu søger at stjæle denne
Skat. I England er Sejersærke offentlig Genstand for Køb og
Salg, dog er Prisen paa dem falden, Aar 1776 betaltes de med
omtrent 350 Kroner, Aar 1848 kun med lidt over 100 Kroner.
Charles Dickens kom til Verden rned en Sejersærk. Den blev
udbudt i Aviserne til Salg for en Pris af 270 Kroner<footnote>
Sejerskjorte: Skandinavisk Selskabs Skrifter 1817. S. 419-23. 
-- M. Saxtorph i Danske Videnskabers Selskabs Skrifter. Nye 
Samling II (Kbhvn. 1783) 147. -- Finn Magnussen: Eddalæren 
og dens Oprindelse IV 35-36. 141. 543. -- E. Pontoppidan: 
Everriculum fermenti veteris p. 81. -- J. M. Thiele: Danmarks 
Folkesagn III 84. -- J. Kamp: Danske Folkeminder (Odense 1877) 
S. 406. -- Folkevennen (Kristiania 1859) S. 471. -- Norsk 
Magazin for Lægevidenskaben 3die Række XV 757. -- Jac. Grimm: 
Deutsche Mythologie 4te Ausg. II 728-29. III 265. 443. - Wuttke: 
Der deutsche Volksaberglaube 2te Aug. § 182. § 579. -- 
Efterbyrden betragtedes i Norden som ogsaa andet Steds halvvejs 
som en Art Broder til Barnet og begravedes eller brændtes med 
en vis Højtidelighed. Paa Islandsk hed Efterbyrden "Fylgja", 
et Ord, der, om end det maaske som af K. Maurer (Die Bekehrung 
des norwegischen Stammes zum Christenthum II 680 f g.) paastaaet, 
var forskelligt fra "Fylgia" Skytsaand, dog havde Lydlighed med 
dette og medførte, at begge Begreber blandedes. Herom nærmere 
Norsk Magazin for Lægevidenskaben 3die Række XV 754-56. </footnote>.

<img>
Fig. 15. Den nyfødte varmes før Badningen ved Kaminen og ligger siden i Vugge.
Efter en Miniatur fra det 15de Aarhundrede i Nationalbiblioteket i Paris.
(Paul Lacroix.)

Derefter skred man til <sp>Vadskningen</sp>. Barnet dyppedes helt
og holdent ned i et Fad med Vand (Fig. 14), der, i det mindste i
enkelte Egne, synes at have været ganske koldt. Saa galt som
deres smaa Lidelsesfæller i det sydøstlige Evropa, i Montenegro
og enkelte Egne af Grækenland, havde de nordiske Børn det
dog ikke. Hine blev nemlig dyppede i en forbiflydende Bæk med
den Varmegrad, som Vandet kunde have<footnote>Jöran Johan Öller: 
Beskrifning öfwer Jemshögs Sochn i Blekinge. (Wexiö 1800.) S. 209. 
-- I Norge nu altid varmt: Norsk Magazin for Lægevidenskaben 3die 
Række XV 760-61. 772. -- I Skaane Svøbet koldt: Nicolovius: 
Folklifwet i Skytts Härad i Skåne (Lund 1847) S. 173-75.</footnote>. 
De nordiske spæde 
derimod høstede Fordel af deres Forældres Overtro, der bød, at
Vandet i Tide skulde være bragt ind i Stuen, hvor det altsaa i det 

mindste var bleven kuldslaaet(Fig. 15-16). Man frygtede nemlig
for, at hvis man efter Barnets Komme aabnede Døren for at
hente Vand fra det fri, skulde onde Aander kunne benytte
Lejligheden til at smutte med ind og forgøre den lille. Havde man
glemt at sørge for Badevand, maatte man hellere tvætte Barnet
med Øl eller Mælk end gaa med Døren. Af samme Grund maatte
Badevandet efter Brugen ikke slaas udenfor, men skulde fjærnes
ved at hældes paa Gulvet, hvis dette var af Ler, ellers under et
af Gulvbrædderne.

<img>
Fig. 16. "Jomfru Marias Fødsel". Barnet bades. 
Tapet fra henved Aar 1500 i Katedralen i Rheims.
(Havard.)


Badningen var et afgørende Øjeblik. Derfor maatte ingen
fremmed overvære den, endsige noget ondt Blik hvile paa den
spæde. Badevandet ejede en signende Kraft, og dets Egenskaber
lod sig overføre paa Barnet. Det var derfor Skik at lægge
"Arvesølv" i Vandet, for at den lille aldrig skulde fattes Penge, stundom
ogsaa en rød Klud og et friskt Æg, for afgive røde Kinder og
skær Hud.

Hvor ældgammel denne Skik med ædelt Metal i Badevandet
er, synes at fremgaa af, at den kan forfølges lige til Indien. Her
var det tidligere Brug hos fornemme at vadske de nyfødte i Vand,
hvori man havde kogt Guld og Sølv<footnote>E. Pontoppidan: 
Everriculum fermenti veteris p. 81. -- Erik Fernow: Beskrifning 
öfwer Wärmeland (Götheborg 1773) S. 255-56. -- Jöran Johan Öller: 
Beskrifning öfwer Jemshögns Sochn i Blekinge (Wexio 1800) S. 209. 
-- Nicolovius: Folklifwet i Skytts Härad i Skåne (Lund 1847) 
S. 173-74. -- Hyltén-Cavallius: Wärend och Wirdarne I 267 og 403. 
-- Folkevennen (Kristiania 1859). S. 291. -- Norsk Magazin for 
Lægevidenskaben 3die Række XV 769. Anm. 3. -- Svenska Småsaker II 
(Sthlm. 1871) S. 152. -- Jacob Grimm: Deutsche Mythologie 4te Ausg. 
III 460. no. 735. </footnote>.

Mindre trofast har man været i Norden med at bevare en
anden Oldtidsskik: at anvende Salt ved denne første Tvætning.
Allerede Profeten Ezekiel omtaler denne Skik, idet han betegner
Jerusalems Vederstyggelighed saalunde: "Du blev ikke ved din
Fødsel vadsket ren, gnedet med Salt og svøbt i Svøb"
<footnote>Ezekiel Kap. XVI Vers 4. </footnote>. I den
romerske Kejsertid var det almindelig Brug i Rom at bestrø
nyfødte med Salt, og Kirkefaderen Hieronymus, der levede omkring
Aar 400, omtaler fremdeles denne "Saltning" som en sædvanlig
Forholdsregel. Skikken har holdt sig indtil vore Dage i Skotland,
Grækenland, Rusland samt flere Egne i Asien. Hos Armenierne
og Georgierne bliver de nyfødte Børn ikke engang vadskede,
men blot behørigt inddryssede med Salt. At Anvendelsen af Salt
ved de spædes Tvætning engang har været almindelig i Norden
synes klart at fremgaa af, at man endnu paa Island bruger at
sætte Salt til det første Vadskevand for de nyfødte. I en enkelt
Egn af Norge, Romsdalen, har Skikken ligeledes holdt sig indtil
nu, men iøvrigt er den helt gaaet i Glemme Norden over, og
synes alt at have været saa i det 16de Aarhundrede<footnote>
Norsk Magazin for Lægevidenskaben 3die Række XV 768-70, og de 
der anførte Henvisninger. </footnote>.

Efter endt Badning <sp>iførtes Barnet sin første Dragt</sp>.
Denne afveg noget fra Nutidens, for saa vidt det Parti, der
fortrinsvis dækkedes, var Hovedet. Alle sov jo dengang med
Nathuer, Kvinder bar Huetøj ogsaa om Dagen, og Mænd havde
ligeledes Hovedet i Reglen dækket. Intet Under da, at man straks
gav den spæde noget paa Hovedet.

Foruden af Huen dækkedes Nakken tillige af Svøbet, der gik
meget højt op og dannede en Slags opslaaet Krave eller
Nakkepude for den lille Person. For at opnaa, at denne Bagklædning
sad stivt og fast, synes man at have berøvet Barnet den frie
Bevægelse med Armene og indsnøret det helt op under Hagen som
en lille Pølse, saa at kun Ansigtet var synligt. Dette er i hvert Fald
det Indtryk, man faar ved Betragtning af Billeder fra Datiden, og
dette stemmer vel med den nedarvede Maade, hvorpaa et
"Svøbelsebarn", som Storken bringer, den Dag i Dag bliver gengivet.

Det var da rimeligvis under selve Paaklædningen, førend
Armene endnu var spærrede inde, at <sp>Husets Hund</sp> hidkaldtes
for at hilse paa den lille. Den Ære, der saaledes vederfores en
firbenet, ofte forud for selve Barnets Fader, skrev sig fra, at der
var særlig Lykke ved først at møde en Hund. Lod man den
slikke Barnets Ansigt, eller dets bitte, kolde Haand klappe dens
Ryg, fik Barnet Hundens gode Egenskaber og dets Kød den
Evne let at læges. Ogsaa Hesten ansaas for at være
heldbringende. Men det havde sine Vanskeligheder at bringe den spæde
i Berøring med en saadan. I Skaane brugte man dog endnu i det
19de Aarhundrede, dersom der fandtes et Føl paa Gaarden, at
hente dette ind i Stuen og sætte den nyfødte paa Ryggen af det.
Alle Heste, som Barnet siden red paa, vilde da trives vel.
Derimod maatte man omhyggelig holde hver Kat borte. Den var
ulykkebringende. Rørte Barnet ved en saadan, blev dets Kød
usundt, og sprang den end blot hen under dets Vugge, kunde
ingen vide, om den ikke forud havde rørt ved en Ligkiste og
kunde fordærve Barnet for Livstid ved at give det Anlæg til at
blive en Mare<footnote>J. M. Thiele: Danmarks Folkesagn III 85. 
-- Jens Kamp: Danske Folkeminder (Odense 1877) S. 194. -- 
Nicolovius: Folklifwet i Skytts Härad i Skåne (Lund 1847) 
S. 174. -- Erik Fernow: Beskrifning öfwer Wärmeland (Götheborg 
1773) S. 255-56. -- Svenska Småsaker II 155. -- Wuttke: Der 
deutsche Volksaberglaube der Gegenwart (Berlin 1869) §  580. </footnote>.

Lige saa omhyggelig man var for at holde Barnets Hoved 
varmt, lige saa lidt bekymrede man sig for Resten af Personen.
I Tyskland var det gammel Skik at hærde det ved et Øjeblik at
lægge det nøgent ned paa det blotte Gulv. I Norden synes man
med Flid at have iført det kold Klædedragt. I Skaane hedder
det endnu blandt Almuen: "Barnets første Svøb skal varmes paa
Forstuedøren, saa fryser det aldrig"<footnote>K. Weinhold: 
Die deutsche Frauen im Mittelalter (1851) S. 48. --  
Nicolovius: Folklifwet i Skytts Härad i Skåne (Lund 1847) 
S.  175. </footnote>.

Barnets øvrige Beklædning var Ble og Svøb. Intet af disse
Stykker benævnedes dog saaledes i det 16de Aarhundrede. Ved
en "<sp>Ble</sp>" forstod man dengang et Lagen, medens "Lagen" endnu
gerne betegnede et fornemmere Sengetilbehør, hvad enten det
var anbragt som Nutids Sengetæpper, eller det som "Spærlagen"
dannede Sengeomhæng. Sprogets Tilbøjelighed til at lade 

<img>
Fig. 17.
Svøbelse-Barn.
(Efter Fairholt.)

Benævnelserne for det større og finere gaa i Arv til det
ringere, naaede paa nærværende Omraade først helt Maalet 
omkring Aar 1700. Endnu Kingo bruger Ordet "Ble" i gammeldags 
Betydning som Betegnelse for "Lagen". Iøvrigt havde Barnets
Klædningsstykke ogsaa tidligere haft Held med at tilkæmpe 
sig en anselig Betegnelse, om end fra en hel anden 
Forestillingskres. I det 16de Aarhundrede kaldtes en Barneble 
for en "Tjald", den gamle Benævnelse for Telt.

<sp>Svøb</sp> hed i Reglen "Svøbelse" eller
"Svøbeklæder". Hans Tavsen siger saaledes i sin
Postille om de hellige tre Konger, da de kom til Bethlehem: "de
finde da en arm Kahyte for sig.... og ser ej andet deri end et
spædt Barn i fattige Svøbelser<footnote>Hans Tausens Postille, 
Vinterdelen (Magdeborch 1539.)  Bl. 90.</footnote>".

Udtrykket har som bekendt holdt sig i Betegnelsen "Svøbelsebarn". 
Saa vidt man af Billeder tør slutte, brugte man ikke i det
16de Aarhundrede at omgive hele Barnets Dragt med et langt
Klædningsstykke, den saakaldte "Løjert", for at holde sammen
paa den. Man søgte at opnaa det samme ved at surre uden om
alle "Tjalde" og "Svøbelser" en Uendelighed af Lister paa kryds 
og tværs, der nok skulde holde selv den værste Sprællebasse i Ave. 
Det var disse mange Baand, der dannede det mest iøjnefaldende 
ved Svøbelsebarnet (Fig. 17- 18). Et saadant lignede dog ikke 
Nutids Gengivelser. Thi en Hovedregel var det, at Dragten aldrig 
var hvid, men af skrigende Farver, helst rød. Derfor hedder
det ogsaa i den gamle Kæmpevise:

<tab> Jeg blev født i Bure
<tab> Blandt Fruer og gode Møer,
<tab> Svøbte de mig i Silke
<tab> Og saa i Skarlagen rød.

<img>
Fig. 18. Et Barn svøbes. Efter
en Altertavle fra Lye Kirke
paa Gotland (omkring 1500).

At Smagen i saa Henseende ikke havde forandret sig i det 16de
Aarhundrede, kan ses f. Eks. af Admiralen Peter
Munks og hans Broder Ludvig Munks Udstyr som spæde.
Deres Farmoder gav deres Moder to Puder og to en halv Alen
"rødt Engelsk til Svøbeklæder«<footnote>Danmarks gamle 
Folkeviser, udg. af Sv. Grundtvig V 380. -- Kopi af Peder 
Munks og Ludvig Munks Indførsel. Adelsbreve. Fase. 47. Munk. 
R. A. </footnote>. Paa et Maleri af 1561, der
forestiller en Barnedaab i Thorslunde Kirke paa Sjælland, ses
den lille i hvidt Svøb, men dette er omvundet med skrigende
røde Lister.

Efter overstandne Lidelser kunde den lille have befundet sig
ret vel i sin nye Dragt, hvis den havde maattet nøjes hermed.
Men Paaklædningen var langt fra endnu til Ende. Mod Kulde
var Barnet vel sikret, men ikke mod Troldtøj. Som det laa der,
var det jo kun en hedensk Unge, Djævelens rette Eje, hvis man
ikke værgede det. Hvad det da ikke havde i sig selv, maatte der
gives det i Klædedragten. De mindst forsigtige nøjedes med at
hæfte en Synaal i Svøbet, andre gik videre og fæstede to
overkors, atter andre syede en Sølvskilling fast deri eller stoppede
en Saks, et "Vættelys", en Knibtang eller et Par Blade af en
Bibel, ja en hel Salmebog ind, hvor man bedst kunde. Pladsen
derinde kunde saaledes efterhaanden blive noget begrænset og
højst ubekvem for den lille. Men sligt fik ikke at hjælpe, thi at
anbringe de Paagældende Sager ikke paa Barnet selv, men blot
i dets Vugge, var efter kyndiges Mening misligt.

Derpaa "<sp>viedes</sp>" Barnet. Ogsaa dette kunde gøres forskelligt.
Nogle nøjedes med at korse Barnets Pande og Bryst, andre gav
det lidt Mel eller Salt og Brød paa Tungen. I flere Egne af Norge
"vigsledes" det med Fladbrød, hvoraf to Stykker lagdes sammen
med Tjære og Svovl imellem. Brødet tændtes derpaa, man røgede
over Barnet dermed, slukkede atter Ilden, og Resten af Brødet
gemtes hos Barnet. Et Stykke Fladbrød paa den lilles blottede
Bryst kunde skræmme hver en Tusse bort<footnote>E. Pontoppidan: 
Everriculum fermenti verteris p. 80. - Blicher: Topographie over 
Vium  Præstekald (Viborg 1795) S. 214. -- Tidsskrift for nordisk 
Oldkyndighed II (1829) S. 247. -- Junge: Den nordsjællandske 
Landalmue (Kbhvn. 1844) S. 239. -- J. M. Thiele: Danmarks 
Folkesagn III 87. -- Frid. Rasch: Barselstuen hos Peder Knudsen 
Ruus (Aarhus 1806) S. 4. -- Jens Kamp: Danske Folkeminder (Odense 
1877) S. 393 og 408. -- E. Tang Kristensen: Jyske Folkeminder 
IV 349 - Norsk historisk Tidsskrift 2den Række III 201. -- 
Folkevennen (Kristiania 1859) S. 266, 381 og 467. -- Svenska 
Småsaker II (Sthlm. 1871) 152. -- J. Oedman: Bahus-Läns Beskrifning 
(Sthlm. 1746) S. 75-80. -- Jöran Johan Öller: Beskrifning ofver 
Jemshögs Sochn (Wexiö 1800) S. 209. -- Wuttke: Der deutsche 
Volksaberglaube. 2te Bearbeitung. § 581. -- Jacob Grimm: Deutsche 
Mythologie. 4te Ausg. III 453. -- John Brand:  Observations on the 
popular antiquities of Great Britain II (London  1849) p. 78 
osv., osv.</footnote>.

I Danmark synes man især at have "viet" Barnet ved foruden
at mærke det med Korsets Tegn tillige at læse en Signeformular
over det. Nærede man af en eller anden Grund Frygt for en
bestemt Sygelighed hos det, "maalte" man det desuden. Derimod
frygtede man for at veje det, da sligt let kunde medføre, at det
blev en Vantrivning.

Som Eksempel paa ejendommelige, udenlandske Indvielses-Skikke 
kan nævnes den skotske. I Højlandene brugte man at
stikke Enden af en frisk Askegren ind i Ilden og lade Barnet 

indsuge den Saft, der randt ud af den anden Ende. Uvilkaarlig
kommer man herved til at tænke paa Livstræet, Asken Ygdrasil
<footnote>Finn Magnussen: Eddalæren IV 537-38. </footnote>. 
I Bearn i Sydfrankrig var det Skik at lade den lille suge paa
et Stykke Hvidløg med Vin til. Dette var saaledes Henrik den
Fjerdes første Maaltid i denne Verden, og imens sad hans Moder
Jeanne d'Albret og sang, hvad hun efter Landets Sæd havde
maattet gøre under hele Forløsningen<footnote>Adelma v. Vay: 
Eine Reise in's südliche Franchreich. (Ueber Land u. Meer. 
1884-85. no. 50).</footnote>.

Alle disse Fremgangsmaader var uden Tvivl Rester af
ældgamle, hedenske og kristelige Indvielsesskikke. En af de yngste
Bestanddele var i saa Fald vel Korsets Tegn og Signeformularen,
der svarede til, hvad der havde været Brug i den Tid, da
Norden kristnedes, idet mange dengang "primsignedes", det vil sige
korsedes og signedes og herved viedes til Kristne, ofte længe
førend den egentlige Daab foregik.

Reformatorerne maatte selvfølgelig være fjendtligt stemte mod
alt dette, ikke mindst fordi det skrev sig fra den katolske Tid.
Peder Palladius kan ikke noksom ivre derimod: "Hvor en
gammel, Skarns, papistisk Kvinde er Jordemoder, dér er gerne
Djævelen inden Døre med hende, og dér vil ikke gerne gaa vel
til". "Det være langt fra, at en Jordemoder skal fare med
Trylleri, Signelse, Manelse heller Trolddom. Hvo der kan høre det
enten af hendes egen Mund eller af nogen anden Kvinde, og vil
ikke vare Herskabet ad, paa det at der kunde ages et Hundrede
Læs Ved til hendes Ars (med Orlov sagt), at hun kan føa en
sviende Hale, som hun har fortjent, -- da er den, der holder,
saa god som den, der flaar".

Men hvor meget end Reformatorerne prædikede mod <sp>Signen</sp>
og <sp>Maalen</sp>; hvor meget de end spottede over "at maale paa
tværs og endelangs med en indviet Traad", "at gaa for, at gaa
bag, at kysse i Bagen (med Orlov sagt) og primsigne"; hvor meget
end Christian den Fjerde og tilsidst Danske Lov forbød alt sligt
under Straf, saa veg de gamle Skikke kun langsomt Skridt for
Skridt. Endnu i Begyndelsen af det 17de Aarhundrede kan det
af Christian den Fjerdes Forbud ses, at Signen og Maalen dreves
almindelig ogsaa blandt Adelen. At det samme var Tilfældet for
Borgerstandens Vedkommende endnu i det 18de Aarhundrede,
fremgaar af Ordene i Holbergs "Barselstuen":
<img>
Fig. 19. Hollandske Barnekurve uden Gænger.
(Efter Joh. de Brunes. Amsterdam 1636.)

Pigen: Anne Signekælling skal ogsaa have fire Mark, som
maatte Barnet for Moersot.
Corfitz: Hun skal have fire Ulykker, ikke fire Mark; havde
jeg vidst det, hun skulde aldrig have kommet i mit Hus, thi Signen
og Maalen er forbudt i Loven.

<img>
Fig. 20. Efter Syndefaldet.  Kalkmaleri i Elmelunde Kirke paa Møen.
(Magnus Petersen: Kalkmalerier.)

Pigen: Det maatte være ti Gange forbuden, saa hjalp
det dog Barnet denne Gang; tilmed er det nu gjort.
Mutter vil ingen nødigere være skyldig end den Kælling;
thi hun gaar og sladrer paa fornemme Steder.

Først i det 19de Aarhundrede har de samme
Former for Overtro svagt begyndt at tabe sig hos
Nordens Landbefolkning. Hvor kort man dog endnu kun er
naaet frem i saa Henseende, kan ses af følgende
Udtalelse om Forholdene i Jyllands Hedeegne Aar 1886:
"Saasnart et Barn er født, bliver det signet og maalt,
og den dertil benyttede Snor knyttes med en kunstig
Knude om Halsen; det giver Helsen og beskytter mod
"Tænder", *c: mod Vanskeligheder ved Tandbruddet.
Jeg tvivlerom, at der findes mange Børn i Jyllands mere
afsides Egne, som ikke bliver signede og maalte, saa
almindelig er Skikken, og det betragtes som næsten
lige saa nødvendigt, som at Barnet døbes"<footnote>
P. Palladius: En Visitats-Bog, udg. af Sv. Grundtvig. S. 93-94. 
-- Niels Hemmingsen: Admonitio de superstitionibus, oversat af 
Rasm. Hansen Reravius. (Kbhvn. 1618) octavo med Tillæg af N. Povlsen. 
-- Jørgen Simensøn: Tuende Tractater etc. En Tröste Scrifft for 
Fructsommelige Quinder. (Kbhvn. 1587). Bl. E. 6. -- Chr. IV's 
Reces II 28. -- Danske Lov 6-1-12. -- Holberg: Barselstuen 1 Akt 
7 Sc. -- For  Nutidens Vedkommende: ovennævnte Skrifter samt 
"Tilskueren", udg. af Neergaard  1886.  S. 294. </footnote>.

<img>
Fig. 21. Kalkmaleri i Vallensbæk Kirke paa Sjælland.
(Magnus Petersen: Kalkmalerier.)

Endelig var Barnet færdigt til at lægges i <sp>Vuggen</sp>. Mange
holdt dog for, at et "hedensk" Barn ikke burde komme i Vugge,
men skulde ligge paa et Bord, indtil det var døbt. Almindelig
Tro var det, at Lejet ikke maatte være i Stand førend den lilles 


Komme, thi var det redt forinden, blev Barnets Levetid kun
kort. Lykkebringende var det at lægge Barnet først i den aflange,
flade Kurv, der brugtes til at have Kornet i ved Saaning. Stundom
strøedes der tillige Rug paa Barnets Bryst. I Danmark kalder
Almuen det lille Ar, der sidder paa Rugkærnens spidse Ende for:
"Vor Herres Ansigt". Hertil sigtede de Ord, hvormed denne
Rug-Strøning paa Barnet ledsagedes: "Lige saa mange "Guds
blide Ansigter", som her er, lige saa mange Fald skal Vorherre
bevare dig for"<footnote>J. M. Thiele: Danmarks Folkesagn III 84. 
-- Jens Kamp: Danske Folkeminder S. 360. -- Hyltén-Cavallius: 
Wärend och Wirdarne I 381. </footnote>.

<img>
Fig. 22. Efter Syndefaldet. Kalkmaleri i Asmindrup Kirke paa Sjælland.
(Efter Akvarel af Magnus Petersen i Nationalmuseet.)

I en saadan Saakurv, stundom med flettet Kaleche over, men
stadig uden Gænger (Fig. 19), lod man i enkelte Lande, f. Eks.
Holland, Barnet blive liggende, indtil det var vokset til at komme
op i den fælles store Seng. I de fleste Lande i Evropa fulgte man
dog ikke denne Skik, men hævede den lilles Leje fra Gulvet,
lod det være en bitte Træseng eller dog Tremmeseng og anbragte
Gænger derunder. Paa Fig. 15 ses et fint Eksemplar af en
saadan Vugge, endda med en Snor anbragt i den ene Stolpe, saa
at man ikke behøver at sidde hos, men staaende paa Afstand
kan sætte den i gyngende Bevægelse. I Danmark kendte man
begge Former for Barneleje: en lille Seng paa fire Ben, der
enten var faststaaende eller med Gænger under. Men Meningerne 

synes at have været delte om, hvilken Slags der var at foretrække:
fast Seng eller Gyngeseng. Tør man tro de kirkelige Kalkmalerier,
saa strakte denne Meningsforskel sig lige op til Evas Dage og
maaske endog til de højere Væsner. Da hun og Adam udvistes
af Paradis, hjalp nemlig en Engel dem og overgav dem straks de
Redskaber, som de vilde faa Brug for i deres nye Form for
Levevis. Adam fik saaledes Hakke og Økse og ses samtidigt kørende

<img>
Fig. 23. Vugge med Kælke-Gænger. Mora i Dalarne.
(Fotografi.)

den første Plov (Fig. 20). Eva henvistes til Spinderi og
Barnepleje. Hendes Spinderedskaber var saa gode, som det 16de
Aarhundrede kendte dem, højt Træstativ til Hørren eller Ulden, og
forresten Haandtén; Spinderokken var jo endnu ikke opfunden.
Men af Barnesenge anvendte hun snart en med fast Fod (Fig.
21), snart en paa Gænger (Fig. 22). Da Nutiden ikke er tilbøjelig
til med hin Tid at tro, at hun enten maa have faaet begge
overgivet af Englen eller selv være naaet til at forbedre
Konstruktionen, ligger den Slutning nærmest, at man i det 16de
Aarhundrede har i Danmark anvendt begge Former. Hvor Gænger
anbragtes, var det i Danmark som i det øvrige Evropa Skik at
lade dem være til at gynge Vuggen fra Side til Side. I Norge og
Sverige synes man dog at have været saa vant til at anbringe Kælker
under en Kane, at man her stundom gav Gængerne samme Retning,
altsaa som under en Gyngehest i Nutiden. Saadanne Vugger
brugtes i Gudbrandsdalen<footnote>Anders Sandvig: De Sandvigske 
Samlinger (1908) S. 170. Fig. 323.</footnote> og forekommer endnu 
i Dalarne (Fig. 23) og lader den lille slumre ind under en blid Galop.

En højere Anbringelses-Maade end baade Kurven paa Gulvet
og Sengen paa Ben eller Gænger var endelig den hængende
Vugge. Som tidligere omtalt var denne Form ikke usædvanlig
paa Landet i Norden. Hvad enten en saadan Vugge hang under
en Loftsbjælke eller paa Enden af en Vippestang (Fig. 24), fik
den lille her en behagelig, svævende Bevægelse. Selv om en
Kalv eller en Ged paa Bagbenene puffede dertil, fremkaldte
dette kun en lidt livligere Gyngetur. Og en særlig Fordel
medførte denne Form for Vugge, for saa vidt den med Lethed lod
sig medtage (Fig. 25), hvis Forældrene havde Sysselsættelse
udenfor Huset. Var blot Moderen med, fik den lille lige saa nemt sin
varme Mad derude som hjemme ved Arnen.

Enhver af disse Former for Barneleje -- den faste, lille Seng,
Vuggen paa Gænger og den svævende Vugge -- besad sit Fortrin. 
I det 17de Aarhundrede søgte man at forene dem alle. 

Fig. 24. En Vippevugge af Spaan. Bruges i Finland.
(Efter G. Retzius.)
Eksempel afgiver det solide Pragtstykke, der skulde huse den lille
-- senere -- Karl den Tolvte af Sverige. Som det vil ses paa
nedenstaaende Figur 26, gjorde man her Benene til to faste
Endestykker, der endda forbandtes indbyrdes ved en svær, hel
Gulvplade. Højt til Vejrs mellem disse faste, solide Ben anbragtes saa
en Vugge med Gænger. Disse Gænger var dog ikke dem, hvorpaa
den skulde gynges. Øverst oppe var der to Tapper, hvori den
hang og lod sig bevæge. Denne underlige, sammensatte Art blev i det
17de Aarhundredes Slutning og længe efter baade i Norden og i
Tyskland den fornemme Form for Vugge.

<img>
Fig. 25. En Hængevugge medtaget ud til Høstarbejdet.
(Efter Olaus Magnus 1555.)

<img>
Fig. 26. Karl den Tolvtes Vugge.
(Statens historiska Museum i Stockholm.)

*

Medens Barnet var blevet paaklædt af nogle af Kvin

Kvinderne, havde andre af disse betjent Moderen. Stuen var saaledes
snart færdig til at modtage Besøg i. Den første, der indlodes, var
<sp>Faderen</sp>. Han maatte -- saafremt han da ikke, hvad jo sjældent
var Tilfældet, selv havde overværet Fødselen -- smukt vente
udenfor, indtil Kvinderne tillod hans Komme. Om Frederik den
Anden ved Christian den Fjerdes Fødsel hedder det: "Da inde
hos Dronningen alt det var ordnet og færdigt, som ved slig
Lejlighed plejer at ske, blev Kongen kaldt, for at han kunde
modtage sin Søn og ønske sin Hustru til Lykke"<footnote>
H. Rørdam: Historiske Kildeskrifter II 622. </footnote>. Eller som en
anden Beretning udtrykker det: "Hvorpaa Hs. Majestæt siden er
indkaldt og haver annammet sin unge Søn paa Armene"<footnote>
Resen: Kong Frederichs Den Andens Krönicke S. 305. </footnote>. Otto
Sperling, der dog selv var Læge, skriver saaledes i sin Dagbog:
"Da min Poul var født og viklet i Svøbelse, og alting var færdig,
saa at jeg kunde komme ind til min Hjertenskær og ønske hende
til Lykke<footnote>O. Sperling: Historia vitae et carceris. 
G. K. S. no. 3094. 4to. S 187 (anno 1631): Da mein Paulus 
gebohren war und nun mehr in Bündlein gewickelt und alles 
fertig, dass ich zu meiner liebsten hinein gehen könte und 
ihr Glück wünschen ... (Smlgn. Birket Smith: Dr. med. Otto 
Sperlings Selvbiografi. (Kbhvn. 1885) S. 53). </footnote> osv."

I Reglen var Faderen blot den første af en lang Række
Gratulanter. Det samme Bud, der havde meldt ham Barnets Komme,
var nemlig beordret til at besørge Meddelelsen bragt videre. Med
forbavsende Hurtighed naaede Nyheden omkring til Naboer,
Slægt og Venner. Hvad der forøgede Farten var, foruden
Nyhedens Interesse i og for sig, tillige uden Tvivl den gamle Skik,
at det Bud, der overbragte den, paa hvert Sted skulde have en
Gave. Allerede i det 13de Aarhundrede hører vi Tale om denne
Skik i England, hvor Henrik den Tredje lod sine Stormænd
underrette om Sønnen Edvards Fødsel, og vrededes paa dem af
disse, der ikke betalte hans Sendebud rigeligt for Nyheden. Da
Kongen endog tvang enkelte af de mest knebne til at forhøje
deres Gave, ytrede Misfornøjelsen sig i følgende Haans-Ord:
"Vorherre har givet os Prinsen, men Kongen forlanger Penge for
ham"<footnote>A. Schultz: Das höfische Leben zur Zeit der 
Minnesinger I (Lpzg.) 110. </footnote>.

I Hamborg og Altona var det endnu i det 18de Aarhundrede
Skik, at Efterretningen skulde overbringes i et bestemt Optog,
nemlig af en Tjenestepige, ledsaget af en Vaisenhusdreng, der bar
Listen over Familjens Bekendte samt en Paraply. Drengen fik
naturligvis sin Part af Gaverne<footnote>Schütze: Holstein. 
Idiotikon IV 310. </footnote>.

Det var en ufravigelig Regel, at de, der modtog Nyheden,
havde øjeblikkeligt at give Møde, hvad enten det saa var ved Dag
eller Nat, for at bevidne deres Glæde. Saa vidt vides har denne 

Skik for Danmarks Vedkommende holdt sig længst paa Ærø, hvor
den endnu i Aaret 1834 omtales som kendt, om end forældet
<footnote>Hübertz: Beskr. over Ærø. (Kbhvn. 1844) S. 267. </footnote>.

I det 16de, 17de og noget ind i det 18de Aarhundrede var den
gældende hos alle Stænder. Den 13de Marts 1665 skriver
saaledes Jens Bircherod i sin Dagbog: "Var jeg om Aftenen med
mine Forældre og Søskende til min Morbroders Dr. Balsløvs
hans kære Hustru, min Moster, at felicitere over sin lykkelige
Forløsning med deres unge Datter, som hodie [idag] blev født".

Endnu i Aaret 1744 skriver J. Riis:

<tab> Man sender en Herold i alle Byens Gader,
<tab> Der raaber i hvert Hus: "Jeg eder vide lader",
<tab> "At Moder haver født en Pige eller Dreng".
<tab> "Besøger hende nu i hendes Barselseng!".
<footnote>J. Ries: Den danske Spectator (Kbhvn. 1744) S. 53.</footnote>

Disse besøgende kom ikke tomhændede. De medbragte alt,
hvad Huset formaaede, for at Moderen og de hjælpende Kvinder
kunde faa sig en ordentlig Hjertestyrkning.

En Hovedbestanddel af det tilsendte var den saakaldte
"<sp>Barsel-Grød</sp>", hvorpaa Moderen nødvendigvis maatte smage. Hos
mange gammeldags var der anbragt tre Pinde i den, der maaske
oprindelig havde haft Hentydning til de tre Norner, Skæbnens
Gudinder; Barnets Lykke antoges i hvert Fald at staa i et vist
Forhold til disse Pinde. Den Skik, at den forløste skulde spise
Barselgrød, var ældgammel. Den forekommer endnu, vistnok som
Arv fra Nordens ældste Beboere, hos Lapperne, og har vel
oprindelig været et Offer til Guderne. Paa Færøerne kaldes
Barselgrøden for "Nornegrød". I Middelalderens Folkeviser omtales
Barselgrød blandt andet i Visen om "den rige Hr. Palle", der
vilde bortføre Jomfru Gundelille, da hun kørte til Kirke. Paa
hendes Bøn tillod han hende dog først at høre en Messe, hvilken
Tid hun benyttede til at bytte Klæder med Køresvenden. Da
begge lykkeligt var undslupne Hr. Palle, hedder det videre i Visen:

<tab> Det var Jomfru Gundelille
<tab> Lader skrive de Breve under Ø,
<tab> Lader spørge rige Hr. Palle,
<tab> Om hendes Køresvend er Mø.

<tab> Det var Jomfru Gundelille,
<tab> Gjorde hannem end større Harm:
<tab> Hun sendte ham Vugge og Svøbelse-Klæde
<tab> Alt til hendes Køresvends Barn.

<tab> Det var Jomfru Gundelille
<tab> Gjorde hannem end mere Spe:
<tab> Hun sendte en Krukke Barselgrød
<tab> Dertil en liden Ske.

<img>
Fig.27. Kristi Fødsel. Josef varmer Barselgrøden. 
Kalkmaleri i Tudse Kirke paa Sjælland.
(Efter Akvarel af O. Berg i Nationalmuseet.)

I det 16de Aarhundrede var i Norden Barselgrød i Brug hos
høje og lave. Et betegnende Udtryk for Skikkens Almindelighed
er Datidens Fremstillinger af, hvorledes det var gaaet til ved 
Kristi Fødsel. Venner og Bekendte havde selvfølgelig ogsaa sendt
Jomfru Maria Barselgrød. I Tudse Kirke paa Sjælland (Fig. 27)
har Maleren ligesaa troskyldigt som omstændeligt gengivet,
hvorledes han har tænkt sig det hele. Til højre -- ude paa Marken -- 
spiller Hyrderne paa Sækkepibe af Glæde over Englens
Budskab. Inde i Bethlehem forvandles uvilkaarligt Krybben, hvorved
Hestene endnu staar, til en kostelig Vugge med Jesusbarnet i
Straaleglorie, ganske som Kunstneren ved Kristmesse havde set
Præsterne fremvise det. Vuggen staar paa et herligt stenlagt Gulv
af Astrak. Og Jomfru Maria knæler ved Vuggen, efter først at 

have draget sine Sko af og stillet dem pænt og ordentligt paa det
fine Gulv. Udenfor til venstre sidder Josef og rører i Barselgrøden, 
der er sat til Varme i en Gryde over Ilden. I Festens
Anledning er Josef højtidsklædt, i lang Kjortel og med en underlig
tokantet Hat paa Hovedet, rimeligvis en ufuldkommen
Gengivelse af de fornemme, rigtige Kastorhatte. Medens Josef paa
dette Billede i dybeste Alvor forretter sin Gerning, er 
Fremstillingen af ham andetsteds præget af mere løssluppet Lune. I
Elmelunde Kirke paa Møen f. Eks. lister han sig til selv at smage
paa Barselgrøden (Fig. 28).

<img>
Fig. 27. Josef lister sig til at smage paa Barselgrøden. 
Kalkmaleri i Elmelunde Kirke paa Møen.
(Efter Magnus Petersen.)

Barselgrøden i Telemarken i det 18de Aarhundrede beskrives
saaledes: "Konerne af Slægten og Nabolaget bærer Flødegrød i
enJ5pand, hvorover staar fire Fingre tykt, smeltet Smør, hvori
flyder Honningkage-Stykker og haardkogte, ituskaarne Æg. Paa
denne maa Barselkonen endelig smage og takke for god Grød".

I Holbergs "Barselstuen" omtales Barselgrøden saaledes: 


Pigen: Jeg skulde have tolv Skilling til Drikkepenge for en
Pige, som bragte Mutter en Skaal Byggrynsgrød med Korender
udi fra Else David Skolemesters.

Corfits: Est du gal? Jeg kan jo lave Grød til fire à seks
Mennesker for otte Skilling.

Pigen: Det maa ikke hjælpe, Fatter! hun gi'r altid vore Piger tolv
Skilling i Drikkepenge for det ringeste, vi skikker hende.

<img>
Fig. 29.  Den første Hjertestyrkning.
(Træsnit fra Frankfurt i det 16de Aarhundrede.)0

Endnu i det 19de Aarhundrede omtales Barselgrød hos Landalmuen i
Danmark. Mangt et gammeldags Hus her er forsynet med en
"Barselpotte" eller "Føring", en Slags Madspand med Hank og Laag, 
hvis Hovedanvendelse hvis Hovedanvendelse forklares paa samme
Maade: til at bringe Mælkemad i til Barselkvinder<footnote>
Barselgrød: Antiqvarisk Tidsskrift 1849-51 S. 388. -- Skandinavisk
Literaturselskabs Skrifter 1807 II 470. -- Svend Grundtvig: 
Danmarks gamle Folkeviser IV 375-94. --  P. Hansen: Illustr. Dansk 
Litteraturhistorie I  (1886)  S.  109. -- H. J. Wille: Beskr. over 
Sillejords Præstegjeld. (Kbhvn. 1786.) S. 261. -- Holberg: 
Barselstuen  Akt  1  Scene 7.  -- Frid. Rasch: Barselstuen hos 
P. Knudsen Ruus (Aarhuus 1806)  S. 5. -- Norsk Magazin for  
Lægevidenskaben 3die  Række XV  762-63. --  H. F. Feilberg: 
Ordbog over jyske  Almuesmål. "Barselpotte".  -- Flere Barselpotter 
baade af Ler og Metal findes i "Dansk Folkemuseum". </footnote>. -- 
Skøndt Grød saaledes var en Hovedbestanddel 
af det tilsendte, udelukkede dette dog ikke, at der tillige 
medbragtes alle mulige andre Slags Spise- og Drikkevarer. Ikke for 
intet har man paa Landet i Danmark i det 19de Aarhundrede paa 
mange Steder ladet Barselgrøden afløse af Sødsuppe, Kødsuppe
eller Kirsebærvin, Gammelvin og Smaakager. Det 16de 

Aarhundrede var allerede langt fremme paa samme Vej. Vin, Øl, Kager,
Konfekt og Marsipan omtales som Saadanne Sager, der plejede
i Byerne at medbringes til Barselhuset.

<img>
Fig. 30.  I en Barselstue i det 16de Aarhundrede.
(Efter et Træsnit af Jost Amman.)

Allerede forinden Gavernes Komme havde saavel Moderen
som de hjælpende Kvinder styrket sig paa bedste Maade, hvortil
de jo kunde trænge (Fig. 29 og 30). Det synes, som om stærke
Drikke har spillet en væsentlig Rolle herved. I det 18de 
Aarhundrede var det endnu Skik i Telemarken, at Moderen lige
efter Fødselen drak sig en Rus. I det 19de Aarhundrede brugte
man i Nørrejylland at lade Moderen, saa snart hun var forløst,
drikke Kaffepunsch. I Sønderjylland fik alle de hjælpende
Kvinder Brændevin<footnote>Norsk historisk Tidsskrift 2den 
Række III 202. -- H. J. Wille: Beskr. over Sillejords 
Præstegjeld. (Kbhvn. 1786) S. 261. -- Samlinger til jydsk 
Historie og Topografi III 299. -- H. F. Feilberg: Fra Heden 
(Haderslev 1864) S. 98. -- I Bleking var i det 18de Aarhundrede 
Moderens første Fortæring: En Snaps stærk Brændevin med Peber samt
Æggemælk med Kringler. Sjøborg: Blekings Historie I (Lund 1792) 143.
</footnote>.

At dette ikke er en senere Tids Overdrivelser, men blot en
Efterklang af, hvad der var Skik og Brug hos alle velstillede i
det 16de Aarhundrede, kan sluttes af, at man dengang plejede at
anrette et formeligt Gæstebud med mange Retter Mad for alle de
medvirkende Kvinder. Det var en Selvfølge, at dette holdtes 

selve Barselstuen, hvorfra jo hele den kvindelige Garde under
ingen Omstændigheder turde vige.

Hvis man tør tro en af Kæmpevisernes Beretning, saa satte
Kvinderne sig ikke blot til Driks ved saadan Lejlighed, men
dansede ogsaa stundom bagefter. I Visen om Palle Tygesen, der,
forklædt som Kvinde, overværede Dronningens Barsel, hedder
det, da Barnet er svøbt og Dronningen lagt til Ro:

<tab> De stolte Jomfruer satte sig til Bænk,
<tab> Palle Tygesen gik for dem at skænk'.

<tab> De stolte Jomfruer vil Dansen røre.
<tab> Palle Tygesen mon den Fordans føre.

<tab> Palle Tygesen ned paa Gulvet sprang,
<tab> Forgyldte Sporer i Jorden klang.

<tab> Det mælte Dronningen i Sengen laa:
<tab> "Hvilken af mine Møer har Sporer paa?"

Hvorpaa Fruerne kender Palle Tygesen, og han bliver greben
og hængt<footnote>Samlinger til jydsk Historie og Topografi 
I 353. </footnote>.

Det er da rimeligt nok, at de første Sendinger af "Barselgrød"
og andre gode Sager ofte har truffet Skaren endnu ved
Maaltidet. Og det er lige saa forstaaeligt, at alt det nye, hvorpaa
enhver skulde smage, og alle de nye Gæster, der ogsaa nok selv
kunde have Lyst til at "tage til Takke" for, hvad de havde bragt,
i Forening har fremkaldt en høj Grad af Munterhed. Moderen
maatte efter bedste Evne være med. Endnu i det 19de
Aarhundrede beskrives i Vestjylland hendes Stilling saaledes:

"Naar det rygtes, at et Barn er kommet til Verden, sendes
Barselkonen Vafler, Sødsuppe og lignende fra Slægt, Venner og
Naboer, og hun skal smage paa hver Potte Mad, der kommer,
hvad enten hun kan taale det eller ej. Det er ikke saa underligt,
at Læger og Jordemødre, skøndt som oftest uden Held, ivre mod
denne Smagen, da Konen i det ene Øjeblik kan faa Aalesuppe
med et tommetykt Lag Fedt ovenpaa, og i det næste Sødsuppe,
sødet med Sirup, og de tilsendte "Barselpotters" Antal hos
Gaardmandsfolk kan løbe op til over 50"<footnote>Samlinger 
til jydsk Historie og Topografi III 300.</footnote>.

I det 16de Aarhundrede var det Regeringen, der paatog sig
Lægernes og Jordemødrenes Rolle, at ivre mod den hele Uskik,
men ligesom disse "som oftest uden Held". Der er noget 

tragi-komisk ved at se den Masse af Forordninger, der er udstedte
imod disse Barselskikke, alle lige magtesløse. Fornuftigst var for
saa vidt de, der gik ud fra de givne Forhold og blot søgte at
lempe lidt ved disse. Saaledes f. Eks. Bestemmelserne fra Ribe
1561, der forbød at holde et helt Barselgilde ved Fødselen, men
tillod at give de hjælpende Kvinder, "hvad Værtinden kunde
afstedkomme". Eller Hertug Johan Adolfs Forordning af 1601, der
tillod at give dem til Nødtørft, men hverken Konfekt eller sød
Drik. I Lybæk 1612 tillodes det at give dem Vin og lidt Konfekt,
men intet Maaltid. Omvendt maatte de i Rostock 1605 nok faa
et Maaltid, dog ikke mere end tre Retter, men paa ingen mulig
Maade Marsipan og Konfekt. Som skabt til at omgaas synes
Christian den Fjerdes Forordning for Hertugdømmerne af 1636,
i hvilken der forbødes at give Kvinderne Øl, Vin, Kager og
Konfekt eller overhovedet noget som helst at spise, med mindre det
hele trak ud, i hvilket Fald de maatte faa to Retter Mad og Øl.
Rent umulig at gennemføre var Christian den Fjerdes
Forordning af 1624, der vilde afskaffe enhver Form for Beværtning
baade ved Fødsel, Daab og Kirkegang, ligesom det at sende
Barselkvinder Mad<footnote>Kolderup Rosenvinge: Gamle danske Love 
V 434. -- Nye Danske Magazin II 273. -- Kjøbenhavns Diplomatarium 
II 475. 541. 587. 634. -- Forordning af 1 Maj 1624 § 21-23. -- 
Engelstoft: Universitets- og Skole-Annaler (1807) I 209. -- Chr. 
IV's Polizeiordn. 27 Septbr. 1636 f. Schlesw. u. Holstein. 
(Glückstadt 1636.) Bl. F. 2. -- Johan Adolphs Ordnung v. Kleidung 
etc. 1601. (Schlesw. 1605.) Bl. D. 2. -- Des Raths der Stadt 
Rostock revidirte Kindtauffs vnd Kindelbiers Ordnung 1605. 
Bl. A. 2. -- Ordnung des Raths der Statt Lübeck 1612. Bl. J. 4. -- 
A. A. v. Stiernman: Samling Utaf Kongl. Bref och Forordn. ang. 
Sweriges Rikes Commerce, Politi och Oeconomie III (Sthlm. 1753) 
266. 281., osv. </footnote>.

Bødernes Størrelse vekslede ikke lidet, men de var dog
gennemgaaende temmelig høje. Lige meget hjalp de, som sagt.
Skikken holdt sig trods alle Forordninger og Bøder. Hvor lidet f. Eks.
blot det at sende Mad til Barselhuset, hvad dog lettest maatte
kunne forhindres, i Virkeligheden aftog, kan ses ikke alene af, at
Skikken har holdt sig paa Landet indtil vore Dage, men ogsaa af
en Dagbogsoptegnelse fra Odense, skreven Aar 1660, medens
Forordningerne endnu stod ved Kraft: "Fik jeg nu i mit
Fædrenehjem fremmed Traktement jævnlig at smage, eftersom man
havde hos os en gammel Skik, at naar nogen af Byens fornemme
Kvinder laa i Barselseng, blev hende fra andre Matroner, som
enten i Slægt- eller Svogerskab noget kunde røre hende paa,
nogle skønne Retter Mad Dag efter anden tilskikkede"
<footnote>Werlauff: Hist. Ant. til Ludvig Holbergs atten første 
Lystspil. (Kbhvn. 1858.) S. 117. Anm. 3.  </footnote>.

*

De Gæster, der kom, var saa godt som <sp>udelukkende Kvinder</sp>. 
Ifølge gammel Skik taaltes Mænd ikke ved denne Lejlighed, 

og selv Faderen var ganske tilovers. Han brugtes kun til at
besørge de kvindelige Befalinger bragte i Udførelse. Denne hans
ekstraordinære Stilling var ret pudsigt udtrykt i den vestjydske
Skik, at Manden, saa længe hans Hustru laa i Barselseng, ikke
maatte bære sin graa, strikkede Hue, som han ellers var iført til
daglig, men skulde møde i rød<footnote>Samlinger til jydsk Hist. 
o. Topografi III 299.  </footnote>.

En ret mærkelig Skik, udbredt over Skandinavien og
Tyskland og rimeligvis meget gammel, var det, at <sp>enhver</sp> anden
<sp>Mandsperson</sp>, der vovede sig ind i en Barselstue, <sp>mistede
sin Hat</sp> og fik den først igen, naar han indløste den med Penge.
Skikken skrev sig vistnok fra, at Hatten var Uafhængighedens
Sindbilled, Tegnet paa at være Herre. Men herinde, hvor
Kvinderne alene raadede, og hvor Kvindens Formaaen tydeligt var
udtrykt i det nyfødte Barn, her var han netop ikke mere Herre
og havde ydmygt at erkende dette ved at aflevere
Herskertegnet. Løsesummen skulde erlægges paa Barnets Bryst.

Skikken har endnu holdt sig i flere Egne af Norge og Sverige,
hvor enhver Mandsperson, der kommer ind til "hedensk", det
vil sige udøbt Barn, maa "løse Hatten" ved at lægge Penge paa
dets Bryst. I Danmark var Skikken ved at aftage i Slutningen af
det 17de Aarhundrede. Jens Bircherod skriver derom i sin
Dagbog: "I forrige Tider maatte ingen Mandfolk komme i
Barselstuen; det kostede deres Hat, som de maatte løse ud med Penge.
Nu er der altid nok". At Skikken dog ikke ganske var ophørt
paa Holbergs Tid, kan ses af, at i "Barselstuen" angiver baade
Officeren og Jeronimus som Grund til. at de ikke kommer
indenfor, at de er bange for at miste deres Hat.

I Holsten var det endnu i det 18de Aarhundrede Skik, at
Kvinderne ikke nøjedes med at hævde deres Eneherredømme inde i
Barselstuen, men naar de i en glad Stemning forlod denne,
morede sig med at haane Ungkarlene, som de mødte, ved at slaa
Hatten af Hovedet paa dem, ja trængte ind i Husene, hvor der
boede gifte Folk, som ikke havde Børn, spottede Manden ved
Sengen og bortførte hans Benklæder, det mandlige
Klædningsstykke, som han ikke var værdig til at bære<footnote>
Fr. Westerdahl: Beskrifning om Swenska allmogens Seder (Sthlm. 
1774) S. 31. -- L. F. Rääf: Saml. till en Besk. öfver Ydre Härad 
i Östergöthland I. (Linköping 1856.) S. 117. (Side 116-31 af dette 
Skrift er hyppigt benyttede af mig i det foregaaende og efterfølgende 
uden at være særskilt citerede.) -- Herm. Hofberg: Nerickes gamla 
Minnen (Orebro 1868.) S. 196. -- Norsk historisk Tidsskrift 2den 
Række III 202. -- Amaranthes: Frauenzimmer-Lexikon. (Lpzg. 1715) 
p. 910. "Huth lösen". -- Werlauff: Hist. Antegn. til Ludvig 
Holbergs atten første Lystspil (Kbhvn. 1858) S. 121. -- Holberg: 
Barselstuen Act I Scene 5 og Act IV Scene 3. -- Schütze: Holstein. 
Idiotikon II 256. </footnote>.

Naar de sidste besøgende havde afleveret deres "Barselgrød"
og behørigt smagt paa andres, fjærnede endelig Gæsterne sig og
lod Moder og Barn faa Ro. Antallet af dem, der saaledes tog bort, 

var temmelig forskelligt alt efter Familjens Kaar. Under smaa
Forhold var de hjælpende Kvinder i Reglen Koner, der selv
maatte hjem for at passe deres Hus, saa at kun et Par af dem
kunde blive tilbage. Hos den rigeste Adel derimod var Kvinderne
jo Slægt og Venner, der ofte langvejs fra var Indbudne til at
overvære den hele Begivenhed og derfor naturligvis maatte forblive
paa Gaarden i nogen Tid. Men hvad enten den hjælpende
Kvindeflok var bleven tyndet eller ej, saa lejrede alle tiloversblevne
ved Nattens Komme sig ufejlbarlig i den ene og samme Stue,
selve Barselstuen. Under velhavende Forhold kunde da denne
med sine mange "Slagbænke", "Foldebænke" og "Søstersenge"
faa et meget befolket Udseende.

Det kunde synes lidet hensigtsmæssigt saaledes at belemre
Stuen og ved Støjen af mange at forstyrre Moderens Nattero.
Efter Datids Begreber var imidlertid netop denne Forholdsregel
en af de nødvendigste. Thi den haardeste Dyst forestod, hvortil
manges Hjælp var fornøden: Natten igennem at <sp>værge de to</sp>
Hedninger, <sp>Moder og Barn, imod Mørkets Magter.</sp>

Hertil udkrævedes først og fremmest, at Stuen uafbrudt var
oplyst. Fattigfolk, der til daglig kun brugte "Tyripinde", som jo
ikke kunde holdes tændte hele Natten igennem, efterkom dette
Bud ved bestandig at holde Ilden vedlige paa Arnen. Dag og Nat
skulde den brænde, saa længe der var hedensk Barn i Huset.
Dette er endnu Skik i mange Egne af Norge og Sverige<footnote>
Norsk historisk Tidsskrift 2den Række III 201. -- Erik Fernow: 
Beskrifning öfwer Wärmeland. (Götheborg 1773.) S. 255-56. -- 
Svenska Småsaker II (Sthlm. 1871) S. 152. </footnote>.

Mere velstaaende brændte Lys. I den katolske Tid havde man
brugt hertil særlig indviede Lys, ligesom man havde stænket
med Vievand og røget med viede Urter. Nu nøjedes man med
at brænde almindelige Lys, slaa Kors alle Vegne og passe, at
Salmebogen laa rigtig paa Barnet. De Lys, der brændtes, maatte
dog helst være saa gammeldags som muligt. Vokslys var ikke
nær saa virksomme som Talglys. Endnu paa Holbergs Tid var
denne Overtro gængse. Anne Signekælling siger derfor til
Barselkonen: "Det eneste, hvormed man fordriver Saadanne onde
Gejster, er ved Røgen af Tællelys, derimod løber de efter
Vokslys. Hvoraf mener I vel, det kommer, at det spøger saa meget
i Kirkerne, af andet, end at man dér brænder Vokslys? Jeg vil
forbinde mig til at jage en hel Million svævende Gejster bort
med en Praase, om det ikke er andet end slige Gejster, som 

flyve i Luften; men er det Nisser, som I har Uro af, maa I strø
Hørfrø for Sengen, saa faa de straks Fødder at gaa"<footnote>
Brænde Lys: Seb. Franck: Warhafftige Beschreibung aller theil 
der Welt. (Frkfrt. 1567.) Bl. 134. -- Tröst aff Guds Ord for 
siuglige Dannequinder, vdtagen aff M. Cyriacj Spangebergii 
Brudprediken oc vdsæt paa Danske ved Rasm. Hanssön Reravius.
(Kbhvn. 1582.) 8vo. Fortalen Bl. 3. -- Tidsskrift for nordisk 
Oldkyndighed II (1829) 247. --   Blicher: Topographie over 
Vium Præstekald  (Viborg 1795)  S. 214. -- Junge: Den 
nordsjællandske Landalmue   (Kbhvn.   1844)   S. 257-58. -- 
Nicolovius: Folklifwet i Skytts Härad i  Skåne (Lund 1847) 
S. 172. -- Folkevennen 11te Aargang (Kristiania 1862) S. 393. 
-- Wuttke: Der deutsche Volksaberglaube der Gegenwart (Berlin 
1869) § 583. -- Holberg: Barselstuen Act. III Sc 2. </footnote>.

Ved Anvendelsen af disse Forsigtighedsregler og saa
naturligvis ved stadigt et Par ad Gangen at vaage kunde man saa
nogenlunde sikre de to Hedninger. Befandt Moderen sig desuagtet ilde,
eller blev Barnet uroligt, saa stak rimeligvis noget andet under,
og Grunden laa dybere.

Der var da Sandsynlighed for, at man havde begaaet en af
disse Fejl, som let i Skyndingen kunde begaas, men som var
meget farlige: maaske tørret noget af Barnetøjet i Luften, laant
et eller andet ud af Huset eller uforvarende drejet paa en
Haandkværn eller et Rokkehjul. Det sidste maatte hverken gøres i
Hus med Hedningebarn eller i Juletiden, thi mellem Jul- og
Nytaar, Kristi Omskærelsesfest, "var Vor Herre selv endnu en
Hedning"<footnote>Pontoppidan: Everriculum fermenti veteris p. 
84-85. </footnote>.

Under slige Omstændigheder var der ikke andet for end
snarest se at faa Skaden rettet. Barnet, der var den svageste af de
to Hedninger, kunde mulig læges ved en Blyskilling, helst af
Kirkebly, med indridset Kors, der hængtes det om Halsen i Jesu
Navn. Kraftigere var en Ring, støbt af Sølv, der var indsamlet
hos ni forskellige Koner, hvis førstefødte var Drengebørn.
Kraftigst var det at lade Barnet fødes om igen ved at putte det nøgent
gennem en Præstekrave eller gennem Hullet paa et
sammenvokset Træ, gennem en Aabning i en Græstørv fra Kirkegaarden
eller gennem Gærdet ved en Korsvej, altsammen, idet man bad
Fadervor<footnote>Folkevennen 8de Aargang (Kristiania  1859) 
S. 381-82. 467. -- Norsk historisk Tidsskrift 2den Række III 203. 
-- Biskop Jens Nilssons Visitatsbøger  1574-97,  udg. af Yngvar 
Nielsen. S. 376. -- E. Tang Kristensen: Jyske Folkeminder VI 254. 
-- Thiele: Danmarks Folkesagn III 112-14. -- Samlinger til jydsk 
Historie og Topografi 2den Række I 55. -- Kristoffer Nyrop: 
Kludetræet (Udsigt over det philologisk-hist. Samfunds Virksomhed 
Oct. 1884-Oct. 1885). -- osv., osv. -- Mundtlige Meddelelser. </footnote>.

Hjalp intet af disse og lignende Midler, var der desværre
Rimelighed for, at <sp>Barnet</sp> trods al Kvindernes Forsigtighed dog
<sp>var blevet forbyttet</sp>. Hvor lidt behøvedes der ikke, for at
sligt skulde kunne ske? Overvældede af Træthed, som de var,
kunde let de, hvis Tur det var at vaage, synke i Blund. Ja, selv
om de vaagede, kunde dog det forslagne Troldtøj liste sig ind,
medens Talglyset brændte døsigt, krybe hen ad en Slagskygge,
pirre Salmebogen ud af Svøbet og forbytte Barnet, uden at nogen
anede det.

Havde man Grund til at formode, at sligt var sket, var der
intet andet for end at se at faa det lille Utyske snarest mulig
hjemsendt og ombyttet med det rette Barn. Først maatte man 

dog have Vished for, at det virkelig var en Skifting. En saadan
kendtes paa sit store Hoved og sin urimelige Appetit. Men da
sligt jo dog kunde findes ogsaa hos Menneskebørn, anvendtes
især to Prøver. Den ene var at holde den lille nøgen mod Solen
paa Paaskedags Morgen. Var Barnet en Skifting, revnede det
med det samme. Den anden, mildere Fremgangsmaade var at
lokke Skiftingen til at tale og herved røbe sin Alder. Thi selv om
den laa i en Barnevugge, var den en gammel Fyr, og det var blot
Lumskeri, naar den Aaringer igennem lod, som om den hverken
kunde lære at tale eller forstaa, men blot spise.

Mange Slags Fif er blevne anvendte for at lokke Trolden til at
røbe sig. En Kone i Jylland gjorde saaledes alt i Stand til Bryg
ning, men kom tilsidst blot med en hul Kirsebærsten, en
Nøddeskal og en Æggeskal for at lave Øl i. Da udbrød Barnet: "Nu
har jeg levet i mange Aar og set Rold Skov omhugget og opgroet
tre Gange, men aldrig har jeg set det før". Til en Kvinde i
Tyskland, der lod som hun vilde koge Vand i en Æggeskal, sagde
Skiftingen: "Nu er jeg dog saa gammel som Westerwald, men
aldrig har jeg set Vand blive kogt i saadan en Gryde". En anden
List anvendte en Kone, der lovede sit Barn Pølse, men gav det
i Stedet for en hel stegt Gris. Forbavset udbrød den lille:
"Aldrig har jeg set en saadan Pølse. Pølse har Øjne, Pølse har
Øren, Pølse har Tryne, men Pølse skal dog i mig", og aad
derpaa den hele.

Noget vanskeligere stillede Sagen sig, hvor intet i Barnets
Ydre røbede, at det var en Skifting, men hvor der pludselig i
Stedet for eet laa to ganske ens Børn i Vuggen. Om Saadanne
Tilfælde meldes baade i Skandinavien og i Tyskland. Det hændte
saaledes f. Eks. med et Par Folk i Jylland, hvor Barselkonen
ikke havde andre end Manden til at vaage over sig. Da hun ikke
kunde sove for Lysskæret, slukkede han Lyset, men tog
samtidig Barnet i sine Arme, for at ingen Forbytning skulde være
mulig. Han faldt dog i Søvn, og da han vaagnede, holdt han to
ganske ens Børn i sine Arme. I sin Nød gik han til Præsten for
at bede om Raad. Denne raadede ham til at lade et vildt
Hingsteføl afgøre, hvilket Barn der var det rette. De hentede da et
saadant, lagde begge Børnene tilhyllede paa Jorden og lod Hingsten
snuse til hver især. Da var det sælsomt at se, hvorlunde Føllet, 

hver Gang det lugtede til det ene, vilde slikke det og blev ganske
roligt, men hver Gang det lugtede til det andet blev ustyrligt og
vilde sparke Barnet. Der kunde følgelig ingen Tvivl være om,
hvilket der var Skiftingen, men just som de stod, kom en høj
Kvinde pludseligt løbende, snappede det fremmede Barn og forsvandt.

Saa saare man havde faaet Vished for, at det var en Skifting, gjaldt 
det om at mishandle denne saa eftertrykkeligt, at dens rette
Forældre fik Medlidenhed og afhentede den. Man risede det lille 
Utyske, "dængede" (Fig. 31) det, spyttede paa det, sultede det,
fejede det mellem Skarnet ud over Dørtærskelen, lod som man vilde 
brænde det i den hede Ovn, o. s. v. Undertiden tog da Fyren selv 
Løbepas, rullede sig sammen og trillede afsted over Bakker og Dale.
Eller ogsaa viste pludseligt en gammel Mand eller Kvinde sig, 
borttog Skiftingen og lagde det rette Barn i Stedet. Om ganske 
lignende Forhold berettes fra Tyskland, England, Skotland og Irland.

<img>
Fig. 31. En Bytting (Skifting) dænges.
(Tegning af H. Gude.)

Det synes, som om man kunde vente at faa det rette Barn
igen, naar Forbytningen blev opdaget nogenlunde betids, helst
før Daaben. Gik der flere Aar hen, saa ansaas det rette Barn
for ganske tabt og egnede sig vel heller ikke til at gives tilbage.
Mange er derfor de Tilfælde, hvor vi blot hører om, at
Troldungen, der i lange Tider havde plaget sine Omgivelser, forsvandt,
uden at det rette kom i Stedet. Saaledes ved et af de sidste
Tilfælde af Forbytning, der tildrog sig for kun et Par Slægtaldre
siden i Næstved-Kanten. Skiftingen kunde som sædvanlig 

hverken tale eller gaa, kom tilsidst paa Sognet og fik Føde paa
Omgang i Landsbyerne. Da den en Gang skulde køres fra
Rønnebæk til Everup, kunde man ikke godt undvære Heste, og to
stærke Piger fik den da i en Høkurv for at bære den gennem
Kalbyris Skov. Men da de var komne lidt ind i Skoven, satte de
Kurven paa Jorden, og den ene af Pigerne foreslog den anden,
at de skulde skære sig et Par Hasselkæppe og prygle Skiftingen
saa længe, indtil han selv fandt paa at gaa paa sine Ben. De gik
da hen for at skære Kæppe; men da de kom tilbage, var
Troldungen hoppet ud af Høkurven og blev aldrig set mere der paa
Egnen.

Troldene antoges at være baade gode mod de Børn, de selv
tog, og taknemmelige, naar deres egne behandledes vel. "Her
har du dit Barn igen, jeg har været bedre ved dit, end du ved
mit", hed det oftere, naar de paa Grund af Mishandling maatte
gøre Byttet om igen. Selv da en Bjærgmand i Jylland maatte
skyndsomst redde sit Barn, som Menneske-Moderen truede med
at brænde i en Ovn, gav han hende en Kasse med Guldpenge,
idet han sagde: "Dem skal du have, fordi du har været god mod
ham hidindtil". Enkelte Forældre baade i Norden og i Tyskland
foretrak da ogsaa at behandle Skiftingerne vel, i Haab om, at det
skulde lønne sig. En Fisker og hans Kone paa Fur i det 19de
Aarhundrede var saaledes kærlige mod en Skifting. Og det betalte
sig, thi uafbrudt Held fulgte dem, saa længe den levede. Et
Huskors var den rigtignok, atten Aar gammel og fuldvoksen, og dog
et spædt Barn, der kun vilde ligge i Vugge, et uhyggeligt Uhyre
i Menneske-Skikkelse. Men næppe var den død, førend Heldet
forlod dem, deres Gaard brændte to Gange, deres Barn døde, og
andre fik tilsidst Gaarden i Eje.

Et hemmelighedsfuldt Slør hvilede over de Børns Skæbne,
der blev bortbyttede, men ikke bragte igen. Kun saa meget
vidstes om dem, at de opfødtes underjorden hos Troldene og
giftede sig som voksne i Reglen ind i Troldenes Slægt.
Menneskefødte Troldhustruer kunde ikke forløses uden ved Menneskers
Hjælp. Utallige var derfor de Tilfælde, hvor erfarne Kvinder
hentedes fra Jorden ned til dem, en Hjælp, som næsten altid
blev rigelig belønnet."I yderste Nød benyttedes ogsaa Mænd 

hertil. Et af de ældste Eksempler herpaa er Gangerrolf, Normandiets 
navnkundige Erobrer. Faa Jagten blev han en Gang lokket
langt ind i Skoven af en flygtende Hjort. Da viste sig med eet en
underjordisk Kvinde og sagde, at hun havde lokket ham did for
at føre ham til hendes Datter, der nu havde ligget nitten Dage i
Fødselsnød, og ikke kunde forløses uden ved et Menneskes
Hjælp. Gangerrolf fulgte med hende, og straks ved hans Komme
forløstes Datteren. Da han atter forlod dem, skænkede de ham
anselige Gaver.

Afkommet af Trolde og Mennesker synes ikke fuldt at have
arvet Troldenes skarpe Sanser, hvorfor ogsaa Saadanne Børn
straks efter Fødselen maatte stryges med en Salve under Øjnene
for at blive klarsynede for Troldenes Verden. Enkelte Tilfælde
omtales, hvor den hjælpende Kvinde listede sig til at stryge
ogsaa sine egne Øjne med Salven, men dette bekom hende ilde.
Hun kunde vel, da hun atter kom op paa Jorden, se Troldenes
Færd ved Dagslyset, hvor talrigt de f. Eks. listede sig om paa
Marker og Veje, men næppe opdagede de denne Egenskab hos
hende, førend de hævnede sig og blindede hende.

Skøndt man sjældent hørte Tale om, at nogen led ondt under
Jorden eller længtes tilbage til Menneskenes Verden, dannede
dog især dette Blandings-Afkom en ulykkelig Slægt. Alle tilhørte
de nemlig Mørkets Rige og var ifølge deres Æt evig fordømte.
Dunkle Minder fra fordums Dage kunde dog stundom opstaa
hos dem og vække en Trang og afføde Længsler, der stod i den
mest skærende Modsætning til deres virkelige Kaar. Det var
uden Tvivl Saadanne Stakler, der en Nat raabte Præsten fra
Hjørlunde an, da han kørte til Roskilde. De vrimlede ud af Højen,
standsede Vognen og forelagde ham det Spørgsmaal, om de kunde
blive salige. Præsten, der skulde til Landemode, synes at være
bleven bange og at have benyttet Rejsens Maal som Paaskud for,
at han ikke paa egen Haand kunde give dem Besked. De
stævnede ham da til at give dem Svar om et Aar. Da han Aaret efter
kørte forbi, tilraabte han dem Svaret: "Nej! I er alle evig
fordømte!" og straks stod hele Højen i Lue<footnote>Ihre: 
De superstitionibus hodiernis. (Upsala 1750) p. 23. -- Thiele: 
Danmarks Folkesagn II 200-05. 243-44. 276-79, III 87-88. -- 
Sv. Grundtvig: Gamle danske Minder III 102-3. -- E. Tang 
Kristensen: Jyske Folkeminder III S. 41-52. IV 22-23. -- N.
Rasmussen Søkilde: Gamle og nye Minder om Brahetrolleborg og Omegn. 
S. 39-40. -- Jens Kamp: Danske Folkeminder S. 422. -- Norsk historisk 
Tidsskrift 2den Række III 184-85. -- Faye: Norske Folkesagn (Arendal 
1833) S. 32-35. -- Norske Folke- og Huldre-Eventyr ved P. Chr. 
Asbjørnsen (Kbhvn. 1879) S. 327. -- Gangerolfs Saga Cap. XV 
(Müller: Sagabibliothek II og Liljegren: Skandinaviska fornålders 
hjeltesagor I  (Sthlm.  1818). -- Grimm:  Deutsche Mythologie 2te Ausg. 
S. 437. -- do.: Irische Volksmarchen XXVII. -- do.:  Deutsche Sagen 
I  133-44. -- Wuttke: Der deutsche Volksaberglaube des Gegenwart 
(2te Ausgabe) § 583-86. </footnote>.

Jo mere man tænkte over alt sligt, des uhyggeligere blev det.
Intet Under da, om man søgte snarest muligt at værne Barnet
herimod paa den eneste virkelig betryggende Maade: ved at faa 

det døbt. Vel blev Barnet, idet det ved Daaben indlemmedes i
Guds Rige, ikke fuldt sikret -- dette kunde jo overhovedet intet
Menneske blive - og endnu fremdeles var f. Eks. hver Jul en
yderst farlig Tid for de smaa. Men ved Daaben iførtes Barnet
en ny Natur, iklædtes ligesom en Rustning, der gjorde Partiet
mere lige. Det var da et Udtryk, som fuldt ud betegnede, hvad
Befolkningen ventede sig af Daaben, naar man i Skaane endnu i
det 19de Aarhundrede paa gammeldags Vis kaldte det at døbe et
Barn: at hærde det"<footnote>Nicolovius: Folklifwet 
i Skytts Härad i Skåne (Lund 1847). S. 172. </footnote>.

*

<h1>2</h1>

I den katolske Tid havde det været Skik at lade <sp>Daaben</sp>
finde Sted <sp>meget hurtigt efter Fødselen</sp>. Reformationens
Indførelse medførte ikke nogen Forandring i den til Grund
liggende Betragtningsmaade. Frygten for det Ondes Magt og
Djævelens Indgriben i Menneskelivet var jo netop i stadig Stigen.
Kirkelig set var der da endnu fremdeles al mulig Grund til at
paaskynde Barnets Daab, saa meget ske kunde.

Det var denne Opfattelse, der det 16de Aarhundrede igennem
og endnu en rum Tid derefter paatrykte Skik og Brug sit
Hovedpræg. Børn af alle Stænder blev døbte meget hurtigt efter
Fødselen. For at nævne nogle Eksempler, saa lod Lensmanden paa
Bergenhus, Erik Rosenkrans, sin lille Datter, der var født den
23de December 1560, døbe Dagen efter. Aar 1562 fik han en
Søn, der blev født den 29de Januar Kl. 9 Formiddag og døbt den
31te. Bispen i Bergen fik ligeledes samme Aar en Søn, der fødtes
den 2den Juli og døbtes den 5te. Menigmand afveg naturligvis
ikke ira Reglen, given fra oven. Per Skræders Datter f. Eks.
fødtes den 26de Maj 1563 og døbtes allerede den 27de i Korskirken
i Bergen<footnote>Norske Magazin I 191. 198. 206. 282. </footnote>.

At Forholdene var de samme i Danmark, kan ses af, at
Professor ved Københavns Universitet, Lægen Anders Krag Aar
1587 den 12te November blev Fader og Tredjedagen efter fejrede
Sønnens Daab med en stor Fest<footnote>Kirkehistoriske Samlinger 
3die Række II 488-89.  </footnote>. Aar 1581 den 27de September
Kl. tre Kvarter paa ni Formiddag fødte Fru Anna Lykke paa 

Holbekgaard ved Randers en "smuk, ung Søn", Dagen efter
mellem Kl. to og tre blev han døbt. "Anno 1587 den 8de Maj,
ret som Klokken var ved et Kvarter over 12 Slet Middag", fik
hun "en ung Søn, som straks blev kristnet og kaldet Peder"
<footnote> Danske Magazin I 62 og 64. </footnote>.
Den 10de Februar 1564 Kl. 6 Morgen fødtes Marine Skram paa
Tjele og døbtes samme Dag i Kirken<footnote>Samlinger til Fyens 
Historie og Topografi VI 318. </footnote>. Præsten Søren Andersen
Vedel i Ribe har i Kirkebogen ved sine Børns Daabsdag tillige
anført, naar de er fødte: Elisa født den 28de, døbtes den 30te
August 1624; Peder blev født den 15de, døbt den 18de Juli 1630;
Anders født den 19de og døbt den 22de December 1631<footnote>
Samlinger til jydsk Historie og Topografi I 131. </footnote>.

Der kunde lige overfor disse og hvor mange Eksempler, man
saa vilde fremføre, rejses den Indvending, at de alle maaske dog
kun betegnede Undtagelsestilfælde, hvor hurtig Daab havde
fundet Sted af Hensyn til Barnets Svaghed. Men dels anføres der
jo ved flere af disse udtrykkelig, at Daaben ikke var
Hjemmedaab, men foregik i Kirken eller var ledsaget af en festlig
Sammenkomst, hvad næppe vilde have været Tilfældet, hvis Sygdom
var Foranledningen. Dels havde Datiden, ogsaa hvor
Hjemmedaab paa Grund af Svaghed fandt Sted, en tilsvarende Hast med
at faa Barnet fremstillet i Kirken. Fra Ribe, hvor vi har de
nøjagtigste Oplysninger i saa Henseende, hører vi saaledes oftere
om, at et Barn blev hjemmedøbt den ene Dag "for
Skrøbeligheds Skyld" og allerede næste Dag "præsenteret udi
Menigheden". Om et Barn, med hvilket dette var Tilfældet Aar 1633,
tilføjes der, hvad ikke lyder forunderligt, at det ganske rigtig
ogsaa døde, da det havde været i Kirke<footnote>Samlinger til 
jydsk Historie og Topografi I 132. </footnote>.

Snarlig Daab var altsaa en Forsigtigheds Regel, som Tidens
almindelige religiøse Opfattelse krævede. Sit tydeligste
lovmæssige Udtryk fik den i Christian den Fjerdes Forordning for
Hertugdømmerne af Aar 1636, i hvilken det befaledes, at Børn skulde
være døbte inden fire Døgn efter Fødselen<footnote>Chr. IV's 
Polizeyordn. 27. Septbr. 1636 f. Schleswig u. Holstein. 
(Glückstadt 1636.) Bl. F. 2. </footnote>. Endnu langt videre
var man gaaet Aar 1576 i Rostock, hvor det paabødes, at "Børn
ikke maatte henligge over to Døgn, inden de kom i Kirke"<footnote>
Policey Ordnung der Stadt Rostock 1576. Bl. M. </footnote>.

En af Faderens første Forretninger efter Barnets Ankomst til
Verden var da straks at <sp>ile til Præsten</sp> for at træffe Aftale om
dets Daab. For Danmarks Vedkommende er det ikke ganske
tydeligt, hvorvidt Skik og Brug ved denne Lejlighed har krævet
Anvendelsen af en bestemt Formular. I Sverige derimod brugtes 

en saadan og ligeledes i Tyskland<footnote>Tobias Hinzii 
Epistel vnd Werburgsbüchlein. (Leipzig 1629.) p. 419: Wie 
man beim Pharrern vmb die heil. Tauffe bitten soll. -- Thom. 
Birck: Ehespiegel: ein sehr lustige vnd lehrhaffte Comedi. 
(Tübingen 1598.) 4to. Act. 5 Side 241 giver Præsten en Bonde, 
der retter Anmodning til ham om at faa sin Søn døbt, Anvisning 
paa, hvorledes en saadan skal stiles. </footnote>. Den svenske, 
saaledes som den er optegnet Aar 1619, lød som følger:

"Ærværdige og vellærde Herre! Jeg haver et kristeligt Ærinde
til Eders Ærværdighed og beder venligen, Eders Ærværdighed
ville det gerne og velvilligen fornemme: Gud den Almægtige
haver naadeligen beskæret mig og min kære Hustru i disse Dage
med en ung Søn (eller Datter); og efterdi han (eller hun) udi
Synderne avlet og født er, saa beder jeg Eders Ærværdighed
ville tilkommende Søndag lade samme Barn bekomme den
hellige Daab og Kristendom, at det maa vorde aftvættet fra
Synderne gennem Kristi Blod og indskrives udi Livsens Bog.
Saadant imod Eders Ærværdighed til at fortjene vil jeg altid findes
redebon og velvillig".

Præstens Svar lød saaledes: "Velagtede" (o. s. v., alt efter
hvem den søgende var), "gode Ven! Denne Eders venlige
Begæring til bestemt Tid at forfordre Eders unge Søn (eller Datter)
til den hellige Daab er jeg gerne villig og efter mit Kald skyldig
og pligtig at efterkomme, og beder den Allerhøjeste, at Han
hannem (eller hende) sin hellige Aands Naade og Gave forlene ville,
at han (eller hun) udi Guds sande Frygt maa opvokse, og jo
længer jo mere formeres udi Visdom og alle kristelige Dyder,
og saaledes træde udi sine kære Forældres Fodspor"<footnote>
Andreas Jonæ Gothus: Thesaurus epistolicus. (Stockholm 1619.) 
4de Bog S. 58. </footnote>.

Saasnart Daabsdagen var bestemt, maatte <sp>Indbydelsen</sp> af
<sp>Fadderne</sp> finde Sted. Denne var tidligere altid bleven besørget
mundtligt. Den korte Tidsfrist medførte jo nødvendig, at man
hverken kunde indbyde mange Faddere eller hertil vælge
Saadanne, der boede altfor langvejs borte. I Flensborg og vel ogsaa
andre Steder i Norden var det Skik, at Faderen selv gik rundt
og bad de mandlige Faddere, medens en i kostbar Dragt og med
Guldkæder pyntet Pige indbød de kvindelige<footnote>Chr. IV's 
Polizeyordn. f. Flensburg 1600. Corpus Statutorum Slésvicensium 
II (Schleswig 1795) 292.</footnote>. Men da man ved
Aarhundredets Midte -- af Grunde, som vi siden nærmere skal
betragte -- begyndte at indbyde baade mange og fjærnt boende
Faddere, saa nødtes man ogsaa til at afsende Indbydelserne
skriftlig.

Herved blev i langt videre Krese, end den egentlige Skrivedygtighed 
strakte sig, mangen Fader just i et vanskeligt Øjeblik
tvungen til at tage Pen i Haand. Skriveri var ikke hver Mands
Sag. Til daglig hjalp man sig, som man kunde bedst: Mundtlige 

Aftaler i Vidners Paahør kunde til Nød erstatte et skriftlig opsat
Dokument, et Skaar i to Stokke en skriftlig Afregning, og
Gaardens hele Regnskab lod sig føre med Kridtstreger paa en Dør
eller en Loftsbjælke. Men ved en Lejlighed som denne hjalp
ingen nok saa snilde Krumspring; der maatte skaffes Pen, Blæk,
Papir og den uvante Haand med Besvær nødes til at forme Skrifttræk.

<img>
Fig. 32. Evangelisten Markus tilskærer sin Gaasefjer.
Kalkmaleri i Majbølle Kirke paa Lolland.
(Efter Akvarel  af J. Kornerup i Nationalmuseet.)

Selv alt iøvrigt lige, var det langt besværligere den Gang at skrive end
nu til Dags. De fuldt færdige Staalpenne kendtes ikke. Man maatte selv
tilskære sig sin <sp>Gaasefjer</sp> (Fig. 32), og der hørte betydelig 
Øvelse til for at faa en god Split sat i. Man brugte heller ikke som 
i Nutiden at have Blæk staaende rede. Det maatte tillaves hver Gang, 
det skulde bruges. I Regnskaberne over Udgifter for Datidens 
Regeringskontorer omtales derfor aldrig Indkøb af Blæk, men altid
af "Blækpulver"<footnote>Den staaende Udgift til Cancelliet i Rigens 
Regnskaber er: "Til Papir, Voks og Blækpulver".</footnote>. Paa Steder 
som i Kancelliet havde man det selvfølgelig altid færdigt, og det 
tillavedes i store Maader; en Anvisning paa at lave "Kancelli-Blæk" 
meddeler f. Eks., hvorledes man skal tillave tolv Potter ad Gangen. 
Men paa en almindelig Herregaard tog Sagen sig anderledes ud. Naar 
Husets "Blækhorn" her kom ind -- i sin tarveligste Form 
ligesom Krudthornet dannet af et Kohorn med en Trætold i den
brede Ende (Fig.33) -- og dette viste sig udtørret og tomt, maatte
man begynde forfra. Saa kunde der gaa tolv Timer med
Tillavningen. Større Hurtighed lover i hvert Fald ikke den gamle
Anvisning: "Vilt Du <sp>med Snarhed</sp> gjøre Blick, da kjøb
Blickpulver, kaldes Substantz, paa Apoteket, giv Øl derpaa, det rør om,
og lad saa staa en Nat over, saa haver du godt Blick. -- Nota:


Spilder du Blick paa Kraven eller Tørklædet, da to Stedet med
Cytronen Saft, saa gaar det af"<footnote>Nicolaus Helduaderus: 
En ny oc Skön Formular Bog. (Kbhffn. 1625.) Tredie Part. Bl. Xij. </footnote>.

I Udlandet blev henimod Slutningen af det 16de Aarhundrede
en praktisk Opfindelse temmelig udbredt blandt Kancelli-Embedsmænd 
og højere stillede, der hyppigt havde Pen og Blæk behov.
Den bestod i et Pennehus, hvis Bundstykker udgjordes af en
Beholder til Blæk og til Sand, og i hvis Midterparti den
tilskaarne Gaasefjer sattes fast, saa at Spidsen ikke kom i
Berøring med noget, og Splitten derfor heller ikke kunde
tage Skade. Fig. 34 og 35 viser en engelsk og et Par franske Former 
for saadant Pennehus. Fig. 36 viser et, der er tillukket, kostbart
udstyret og beregnet paa at bæres i Bæltet. Saavidt vides, kom
slige Pennehuse ikke idet 16de Aarhundrede  i Brug i Norden
<footnote>Det kunde synes i Strid med det her anførte, at 
Hans Tausen paa et Maleri i Frederiksborg-Museet (Danm. Rig. 
Hist. III B. 29) ses udstyret med en moderne lille Blækflaske 
med Prop. Denne tilligemed de nymodens Bøger ved Siden maa 
imidlertid være en senere Tilføjelse. Hvis Aarstallet foroven 
tilhøjre skal læses 1479, har Maleren heller ikke været heldig 
med dette Bevis for Maleriets Ælde, da Hans Tausen først blev 
født 15 Aar derefter (1494). </footnote>.

<img>
Fig. 33. Evangelisten Markus skriver med Gaasefjer og Blækhorn.
Kalkmaleri i Majbølle Kirke paa Lolland.
(Efter Akvarel af J. Kornerup i Nationalmuseet.)

Datidens Papir endelig var, dets gode Egenskaber iøvrigt
ufortalt, meget besværligt at skrive paa. Det savnede ganske
Nutidens Glathed.

Men hertil kom endnu den ikke ringeste Vanskelighed:
Faderen var ved denne Lejlighed afskaaren fra sin Stue, Husets
Dagligstue og Sovekammer, som de hjælpende Kvinder jo holdt
besat. Under ganske uvante Forhold, paa Feltfod, skulde han da
nu øve den svære Idræt at skrive ikke blot et, men mange Breve.

Med disse ydre Vanskeligheder var dog ogsaa Faderens
Genvordigheder omme. Samtiden kom ham til Hjælp paa to afgørende

<img>
Fig. 34. En engelsk Retsskriver i det 16de Aarhundrede.
(Efter Thomas Wright: The homes of other Days.)

Punkter. Først hvad Skriften angik. De, der havde lært at skrive
i den anden Halvdel af det 16de Aarhundrede, havde i Reglen
lært det godt. Den fælles Maade at føre Pen paa i Norden vekslede 
den Gang, og endnu længe efter, omtrent med et Mellemrum af 30-50 
Aar, altsaa lidt over et Slægtleds Afstand. Dette er den Dag i Dag, 
for den heri erfarne, et af de ypperste Hjælpemidler til at
bestemme gamle Brevskabers Alder. Skrifttrækkene, saaledes som de 
lærtes de unge i det 16de Aarhundredes Slutning, var nogle af de 
smukkeste og tydeligste i hele det lange Tidsrum fra Middelalderen 
indtil vore Dage. Trods deres lidt snirklede Sving og skarpe Kanter 
læses f. Eks. hosstaaende Linjer af Christian den Fjerdes danske
Stilebog som Barn (Fig. 37) endnu nogenlunde let af enhver i vore
Dage. Men det gik rigtignok ogsaa den Gang som nu til Dags:
man skrev tydeligst i Opvæksten. Det blev Alderens Forret at
skrive mere og mere ulæseligt. Og i Tiden fra man var Barn,
indtil man selv fik et, kunde Æblet være trillet langt fra
Stammen. 

<img>
Fig. 35. Franske Pennehuse i Slutningen af det 16de Aarh.
(Efter Havard.)

Den anden Hjælp, Samtiden bragte Faderen i hans Vaande, var lige saa
betydningsfuld. Den hjalp ham med Indholdet. 

<sp>Alle de bevarede skriftlige Fadder-Indbydelser stemmer</sp> saa godt som
<sp>ordret overens</sp>.  Under vor Tids Forhold vilde man heraf 


naturlig slutte, at Brevskriverne alle som een maa være tyede 
til samme Brev- og Formularbog. Trykte Bøger af denne Art -- 
efter Datidens Tarv forenende i sig, hvad vi vilde kalde: 
"Statshaandbog", "Regler for god Tone" og "Brev- Formularbog" --
forekommer imidlertid først i Begyndelsen af det 17de 
Aarhundrede<footnote>De to bekendteste er: Andreas Jonæ Gothus: 
Thesaurus epistolicus. (Sthlm. 1619.) (Om Fadderskab se her III 114, 
IV 51-64), og Nicolaus Helduaderus: En ny oc Skön Formular-Bog 
(Kbhffn. 1625). (Om Fadderskab se Tredie Part Bl. N. 7-O 1). 
</footnote>. Tilbage staar da kun den Forklaring, at det fælles 
Indhold var en maaske tidligere sædvanlig, mundtlig Indbydelsesform, 
nu fastslaaet som skriftlig Formular.

<img>
Fig. 36. Et Pennehus tu at bære i Bæltet.
(Efter Fairholt.)

Men for at de samme Udtryk kunde naturlig flyde alle i Pennen fra 
Jylland til Skaane, synes man at maatte forudsætte en ligefrem Indøvelse.
Det ligger da nær at antage, at Datidens Undervisning i Modersmaalet 
blandt andet ogsaa har gaaet ud paa Affattelsen af disse Breve, der 
ligesom de  tilsvarende Begravelsesindbydelser var de eneste 
uundgaaelig, skriftlige Prøver, hvorpaa man Livet igennem kunde blive 
sat. Vi maa da tænke os hine Fædre alt som smaa alvorligt forberedte 
til selv at faa Smaafolk.

<img>
Fig. 37. Af Hertug Christians (Christian den Fjerdes) danske Stilebog.
(Det kongelige Bibliotek.)

Brevets Indhold lød som følger:

"Min ganske venlige, kærlige Hilsen nu og altid forsendt med
Gud. Kære N. N. synderlig gode Ven! takker jeg Eder gerne for
alt godt, hvilket at forskylde I skal altid finde mig ganske
velvillig. Kære N. N.! giver jeg Eder ganske venligen tilkende, at
Gud Almægtigste haver nu naadeligen forløst min kære Hustru
og undt os en ung Søn (eller Datter), for hvilket Gud
Almægtigste ske evig Ære og Lov! Saa agter jeg udi den hellige
Trefoldigheds Navn at lade kristne samme vores unge Søn (eller Datter)
(den og den) Dag her udi (den og den) Kirke; hvorfor er til Eder
min ganske venlige Bøn, at l ville vel gøre og umage Eder hid
til os paa samme Tid og hjælpe samme vores unge Søn (eller
Datter) til sin Kristendom og gøre Eder glad med os og flere
vore gode Venner, som mig forhaabes næst Guds Hjælp her da
paa samme Tid forsamlendes vorden Det forskylder jeg ganske
gerne udi slig Maade og andre, hvor I mig tilsigendes vorder, og
vil jeg nu og altid have Eder den Almægtigste Gud befalendes
med alt, hvad Eder kært er".

Man lægge Mærke til Brevets troskyldige Slutningsløfte, at
Afsenderen gerne skal gøre Gengæld og møde som Fadder, naar
Modtageren maatte faa Brug for ham. Disse Formularens Ord
faar efter Nutids Begreber stundom et komisk Skær, naar
Brevet, saaledes som f. Eks. Tilfældet er med to af de bevarede, ses
at være stilet til en, der som Birgitte Gøye den Gang forlængst
var Enke og ude over den Alder, hvor der kunde være Tale om
Familjeforøgelse<footnote>Som Eksempel kan anføres Skrivelse af 
13 Febr. 1573 fra Axel Gyldenstjerne til Birgitte Goye. Adelsbreve 
Fasc. 25. Gyldenstjerne. -- Skrivelse af 25 Oktober 1573 fra Hans 
Johansen Lindenov til Birgitte Gøye. Adelsbreve Fasc. 37. Lindenov. 
-- Skrivelse af 16de Januar 1576 fra Niels Krabbe til Christoffer 
Gøye. Adelsbreve Fasc. 35. Krabbe. Lignende Formular brugt ved 
kongelige Indbydelser til Fadder. Se f. Eks. ved Chr. IV's Daab, 
Sjællandske Tegnelser 16 April og 7 Maj 1577. R. A. -- Troels Lund: 
Hist. Skitser S. 138-39. -- Troels-Lund: Brevstilen i Danmark i 
det 16de Aarh. (Det nittende Aarhundrede 1876-77 S. 99-101). </footnote>.

Stivheden af den hele Formular, der som alle lignende senere
gik i Arv til Bønderne, falder stærkest i Øjnene, naar den
sammenlignes med den spøgefulde Lethed, hvormed man blot et Par
Slægtled senere kunde affatte slige Indbydelser. Man gennemlæse 
f. Eks. følgende, afsendt Aar 1664 af kongelig Historiograf
Vitus Bering til Rentemester Peder Reetz:

"Højgunstige Hr. Rentemester! Jeg har hidtil levet i den gode
Forhaabning, at jeg efter vor Stand, efter Hs. Kongl. Majestæts
allernaadigste Privilegium, skulde være forskaanet for alle
virkelige Indkvarteringer. Ikke desto mindre har der nylig den 21de
Juni sidstafvigte en Person indviklet sig paa mig og vil med Magt
have Kvarter. Jeg har aldrig tilforn set eller kendt ham, og jeg 

forstaar ikke hans Tungemaal. Han taler hverken Tysk, Fransk
eller Dansk, men har et besynderligt Sprog for sig selv, og alt
hvad han vil have, det fordrer han med Hujen og Skrigen. Fast
alle i min Gaard staa ham til Tjeneste, og det er endda knap, at
man kan stille ham tilfreds. Faa mig selv gør han Fordringer og
paa al min Ejendom -- ej alene det, jeg nu har, men og det, jeg
i Fremtiden ved Sved og Arbejde kan erhverve. Men det, som
Underligst er, han lader sig bære til min Hustru paa Sengen for
begge mine Øjne. Saadant at undgaa haver jeg skaffet ham et
stærkt Kvindfolk, med hvilket jeg nu haver truffet Akkord, at
han skal blive hos hende fremdeles og for sig selv med hende
have en Stue, hvor dem begge Vinteren over skal skaffes fri
Seng, Ildebrand, Lys og andet tilbørlig Traktement. Han har,
siden han kom her, ikke villet umage sig over Dørtræet. Men
nu tilkommende Onsdag har han besluttet i Spidsen for en stor
Kvindeskare at begive sig til vor Frue Kirke, hvor han allerførst
vil lade sin Person blive bekendt for Godtfolk og antage Hs.
Kongl. Majestæts eget Navn til at bemande og forsvare alle sine
Gerninger med. Han lader sig til samme Tid herligen indklæde
med Gyldenstykke paa Legemet og Smykke om Hovedet. Saa
vil han være for i Spidsen paa Kvinderne og føre den ganske
Trop.

Bevis mig derfor den Tjeneste for Eders Hjertens sædvanlige
Godhed at komme i Kirken og være et Vidne til alt dette, at
alting for mig efter Hjertens Ønske maa afgaa! Jeg vil igen i al min
Levetid findes villig til al Tjeneste, Flittighed, Villighed og
Redebonhed, som Eder kan være behagelig, og næst al Lyksaligheds
Ønske forblive af Hjertet Eders tjenstvillige Tjener"<footnote>
H. K. Rask: Morskabslæsning for Den Danske Almue (1845.) S. 252-54.</footnote>.

Vitus Bering.

*

Det kunde synes naturligt, hvor Barnet var saa spædt, og
Moderen endnu maatte holde Sengen, at lade Daaben foregaa i
Hjemmet. Herved vilde man jo tillige kunne have opnaaet, hvad
man af andre Grunde maatte sætte megen Pris paa, at faa
Barnet døbt ganske kort efter Fødselen. Datiden var imidlertid
bestemt imod <sp>Hjemmedaab</sp>. Grunden hertil var en dobbelt. 

Dels fristede den til Misbrug, for saa vidt den var uden
Kontrol, dels savnede den det højtidelige Præg, som Kirken gav, og
den gjaldt derfor i det almindelige Omdømme for ikke fuldt
betryggende.

Den Art Misbrug, hvortil Hjemmedaab særlig fristede, stod i
Forbindelse med Arvelovens Bestemmelser. Ifølge disse blev et
Barn først ved Daaben arveberettiget, som Skaanske Lov udtrykte 
det: "Faar Barn ej Kristendom, da faar det Barn ej Arv,
fordi at Hedenmand maa ej arve"<footnote>Skaanske Lov 1 Bog 
3 Cap. Smlgn. Jydske Lov l Bog l Cap. og Sjællandske
Lov l Bog 2 Cap. </footnote>. Hvor Faderen da var død
forud, kunde det stundom for Moderen og hendes Slægt blive
store Summer om at gøre at faa den lille "Hedenmand" døbt,
efterdi i saa Fald Faderens Gods ikke tilfaldt dennes Slægt, men
igennem Sønnen bevaredes samlet og gik ved hans Død i Arv
til Moderen. Aar 1592 var en større Retssag af denne Art til
Doms for Kongens Retterting paa Københavns Slot. Fru
Ermegaard Gyldenstjerne paastod, at den Søn, som hun havde født
og straks ladet døbe Truid Bjørn, havde været levende født og
døbt, og Bjørnsholm Gaard og Gods derfor nu hendes med Rette.
Hendes afdøde Mands Slægt derimod beskyldte hende for at have
døbt et dødfødt Barn og krævede Gaard og Gods tilbage som
deres rette Arvegods<footnote>Kolderup Rosenvinge: Udvalg af 
gamle danske. Domme IV 275 og 335. </footnote>.

Ved Sager af denne Art laa der ikke nogen tilstrækkelig
Sikkerhed i, at de mange Kvinder var til Stede og maatte kunne
afgive Vidnesbyrd om, hvorvidt Barnet havde været levende
eller ej, da det blev døbt. Saafremt de nemlig alle var af
Moderens Slægt, kunde de anses for alle at være Part med i Sagen.
Og der laa heller ikke noget betryggende i, at Daaben muligvis
var bleven foretagen af Jordemoderen. Dels kunde hun jo
underkøbes, dels var der forud, netop paa Grund af Tidens Tro paa,
at det udøbte Barn var Djævelen hjemfaldet, en stærk
Tilbøjelighed til at døbe hurtigt og ubeset. Det er i saa Henseende
betegnende, hvad der gentagne Gange oplyses, at Jordemødre havde
for Skik -- noget, der i den katolske Tid havde været anset for
fuldt tilladeligt: -- under særlige Forhold at døbe det endnu ikke
fuldt fødte Barn. Kirkeordinansen søgte at bevise Utilstedeligheden 
heraf ved den Indvending, at hvad der ikke end er født,
kan heller ikke genfødes<footnote>Den norske Ærkebisp Paal Baardsson 
(*d. 1346) tillod i et Hyrdebrev: under haard Fødsel at døbe blot et 
fremrakt Lem. (R. Keyser: Den norske Kirkes Historie II (Christiania 
1858) 300). -- Aar 1766 forfærdigede en Italiener et eget Moderspejl 
og Sprøjte til at udføre Daab med. (Norsk Magazin for Lægevidenskab 
3die Række XV 674. Anm. 2). -- Ordinansen: Men finde Jordemødrene 
Fostrene levende eller noget framkomne, dog nær døde, da skulle de 
alligevel ikke døbe dem, <sp>som plejer at ske</sp>, førend de ere 
aldeles fødte". Danske Kirkelove, udg. af H. Rørdam I 87. -- Smlgn. 
Kirkehistoriske Samlinger I 92. -- Nicol. Palladius. 1555: ne infans 
nondum perfecte in lucem editus aut tantum pars ejus aliqua protensa 
baptizetur. </footnote>.

Nej, det eneste virkelig betryggende ligeoverfor alle Misbrug,
bedrageriske som velmente, var at kræve Daaben udført af
Præsten i Kirken for den samlede Menigheds Aasyn. Fra et
kirkeligt Synspunkt set var dette ligeledes at foretrække, idet herved
Gejstlighedens gamle Betydning paa et enkelt afgørende Punkt
bevaredes. Og hvad saaledes Stat og Kirke krævede, faldt
endelig særdeles vel i Traad med den folkelige Tankegang. Thi skulde
en Daab kunne virkelig forslaa til at holde alt ondt borte, saa
maatte den være udført ikke slet og ret og med almindeligt Vand
i Barselkamret, men "med Læsning" og med indviet Vand i Guds
eget Hus.

Datiden havnede da ad forskellige Veje i én og samme Opfattelse: 
<sp>Kirkedaabens Nødvendighed</sp>. Nøddaab var kun 
tilladelig i alleryderste Livsfare. Hjemmedaab maatte vel som
Undtagelse finde Sted, naar Barnet var svageligt, men det skulde da
snarest efter bringes til Kirken, for at der kunde blive "læst over
det" og dets Daab blive stadfæstet. At Datiden virkelig var streng
i Opfyldelsen af denne Regel, har vi allerede ovenfor set
Eksempler paa. Derimod lyder det som en hel fremmed Tankegang
og var sikkert ogsaa blot en rent forbigaaende Forglemmelse af
Lov og Ret samt Skik og Brug, naar Sjællands Bisp Aar 1597
paa Roskilde Landemode med eet fortolkede Skriftstedet: "Hvor
to eller tre ere forsamlede i mit Navn" o. s. v., paa den Vis, at
ogsaa i Huset er en kristen Menighed til Stede, derfor skal
hjem-medøbt Barn ikke siden efter bringes til Kirken<footnote>
H. Rørdam: Danske Kirkelove I 88. -- Fyens Landemode 1579. -- Den 
Kallske Manuskript-Samling no. 492. 4to. (N. Jacobsens Afskrift). 
-- Samlinger til jydsk Historie og Topografi I 132. -- Kirkehist. 
Samlinger VI 372. VII 41. </footnote>.

*

Paa Daabsdagen pyntedes den lille "Hedenmand" paa bedste
Maade. Hertil brugtes en særegen Dragt, der hele Norden over
gik under det fælles Navn "<sp>Kristentøjet</sp>" eller "Kristenklæderne". 
Denne Dragt var meget kostbar, gerne af Fløjl eller Silke,
helst i skrigende Farver og besat med Guld- eller Sølv-Kniplinger
og Perler. "Herligen indklædt med Gyldenstykke paa Legemet
og Smykke om Hovedet" som Vitus Bering Aar 1664 siger<footnote>
H. K. Rask: Morskabslæsning for Den Danske Almue (1845.) S. 253. </footnote>.
Formen synes at have været forskellig i de forskellige Egne. Ofte
var den en ligefrem Pose, hvori hele den lille Person puttedes
ned, hensigtsmæssig nok baade naar det gjaldt om at holde
Varmen og om hurtig Af- og Paaklædning i Kirken. Saaledes brugtes 

den paa Fyn endnu i Begyndelsen af det 19de Aarhundrede<footnote>
Brev af 1 Februar 1871 i N. Jacobsens Samlinger. St. Kgl. Bibl. 
</footnote>, og flere Dragter af denne Form findes opbevarede i "Dansk
Folkemuseum" (Fig. 38). Fra andre Egne haves her Kristentøjer med
Figur og smaa Ærmer, af Form næsten som til en voksen. Stundom
findes paa Nederdelen af disse baldyret et Par Benklæder, vel til 
Tegn paa, at de var bestemte for Drengebørn. I en Fortegnelse over 
Gods, tilhørende en dansk Adelskvinde i Begyndelsen af det 17de 
Aarhundrede, nævnes to " Kristenhuer", den ene af hvidt Bliant 
(Sølvmor) omsat med Sølv- og Guldkniplinger og "med en Rad store
Perler henover og et Kors ovenpaa Hovedet med tre Rad Perler, moksen
runde, ialt 95 Perler foruden de smaa"; den anden "Kristenhue" af
rødt Atlask, ligeledes med Guld- og Sølvkniplinger og et Perlekors paa;
fremdeles et hvidt og rødt blommet Fløjls "Kristenklæde" underforet med
rødt Taft, bræmmet med Sølvgaloner; samt en "Kristne-Ble" udsyet med
Silke og Guld<footnote>Fortegnelse af 1 Maj 1642 over Gods tilhørende 
Jomfru Idde Arnfeld, og staaende hos Maren Ernstes i Kompagnistræde i 
København. N. K. S. no. 743 A. fol. </footnote>. 

<img>
Fig. 38. Kristentøj i form af lille Pose med langt Slæb. 
Fra omkring Aar 1800.
(Dansk Folkemuseum.)

Som det vil ses, kunde adelige være saa vel forsynede, at de af enkelte
Dele endog havde dobbelt Besætning. Vanskeligere faldt det for Menigmand
at følge med. Her hjalp man sig imidlertid paa anden Vis. Der uddannede
sig hurtig den Skik, at Præsten holdt et Sæt prægtigt Kristentøj,
der lejedes ud, hver Gang en af Sognefolkene skulde have
Barnedaab. Skikken synes at være opstaaet kort efter Reformationen
og havde sit Forbillede i, hvad der havde fundet Sted i den
katolske Tid, idet nemlig Børnene den Gang lige efter Daaben,
medens de endnu befandt sig ved Døbefonten, var blevne iførte
en hvid Dragt og paasatte en hvid Hue, hvorpaa Præsten havde

sagt: "Modtag den hellige, hvide og ubesmittede Klædning, som
Du skal bære for Kristi Domstol, at Du maa faa det evige
Liv«<footnote>Kirkehistoriske Samlinger II 535-55.</footnote>.

Det var naturligvis denne hvide Dragt, der oprindeligt havde
heddet "Kristentøjet". Den hele Kirkeskik afskaffedes i
Danmark og Norge straks ved Reformationens Indførelse, i Sverige
holdt den sig til Aar 1614<footnote>C. Rosenberg: Nordboernes 
Aandsliv III 132.</footnote>. Men skøndt Skikken ophævedes,
forsvandt ikke den tilsvarende Tro. Endnu fremdeles krævede den
offentlige Mening en særegen Daabsdragt, der nu blot udstyredes
som verdslig Højtidsdragt, altsaa spraglet og kostbart, men iøvrigt
arvede al den signende Kraft, som hin havde besiddet. Hin havde
tilhørt Kirken. Kirken i gammel Forstand var jo nu ophævet,
men de enkelte Præster var paa en Maade dens Arvtagere, og
ganske naturlig gik da Retten til for Penge at forsyne med
"Kristentøj" i Arv fra Kirken til Præsterne.

Maaske burde de ikke have indladt sig herpaa og tværtimod
bekæmpet denne Overtro, men de var jo selv Børn af Tiden, og
mange af Embederne var desuden saa usselt aflagte, at selv den
ubetydeligste Biindtægt blev fristende. Lidt efter lidt uddannede
sig da den Skik, at Præsterne udlejede Kristentøj til dem af deres
Sognebørn, der maatte ønske det. Og disses Tal var sikkert stort,
større end de blot ubemidledes; thi den Overtro laa nær, at
Præstens "Kristentøj" dog nok var kraftigere end et almindeligt,
hjemmelavet.

Hvor rodfæstet Skikken var endnu i Begyndelsen af det 18de
Aarhundrede kan ses af følgende Linjer i Kirkebogen i Nordborg
paa Als. "Den 9de Marts 1735 døbte jeg Niels Christensens Barn,
Urtegaardsmand her i Kongens Urtegaard ved Slottet, som blev
kaldet Holger. Dette Barn blev af Amtmandens Sekretær, Hr.
Pfaltz, i hans Navn holdt over Daaben udi et fremmed og
usædvanligt Kristenklæde. Til Efterretning tjener herved, at Præsterne
fra Arilds Tid og maa vel ske ikke længe efter Reformationen,
som overalt her i Landet saa og her i Nørreherred, have haft
under de forrige højlovlige Konger og Fyrster den Tilladelse, at
de maatte for deres Sognefolk holde Kristenklæder. Men en
Kammertjener ved Hertugen paa Augustenborg tragtede udi det
forrige, næst afvigte Aar samtlige Præsteskabet efter denne Smule 

Brød, som de i saa lang Tid havde nydt. Og uden at Præsteskabet
vidste det allerringeste deraf, udbrød han offentlig med en
kongelig Koncession, at han, ved Navn Simon Brandt, og hans Kone
paa Livstid skulde alene holde her i Landet Kristenklæder,
ihvorvel i samme Koncession dette findes indrykt, at hvo, som
selv havde sligt, maatte ogsaa betjene sig med sit eget uden at
tage det hos Simon Brandt; men hvo, som begærte det NB. for
Betaling, han skulde tage det hos ham. Ved saadan hemmelig og
uformodentlig Demarche, hvori Hertugen og Amtmanden her
paa Slottet Præsterne til Nakdel var behjælpelig, kom samtlige
Præsteskab, baade i Sønder- og Nørreherred, supplicando ind
til det danske Cancelli og remonstrerede Kongen Sagens
Beskaffenhed, bedende, at de maatte ogsaa i denne Post nyde, hvad
deres Forvæsere [*c: Formænd] havde haft. Men der man
forventede Svar fra det danske Cancelli, saasom vi som Stiftspræster
derunder sortere, kom der i Kongens Navn en Resolution fra det
tyske Cancelli, at fordi Præsterne ingen Privilegier havde at
fremvise, saa kunde og skulde Kongens Koncession til Simon
Brandt ikke revoceres.

Guds Ord siger: "Ingen skal tage Fordelen fra sin Broder".
Men herved maa man tænke: "Man faar at lade den Sten ligge,
hvilken man ikke kan løfte"<footnote>Danske Samlinger VI 160-61. </footnote>.

Som det var gaaet paa Als, gik det efterhaanden i Nordens
øvrige Egne. I Holsten nød endnu i det meste af det 18de
Aarhundrede Præstekonerne Indtægten af at udleje "Dopeltug"
(Kristentøj) til Bønderne<footnote>Schütze: Holsteinisches 
Idiotikon I 236. </footnote>. Paa Fyn nævnes ved Begyndelsen af
det 19de Aarhundrede en "Silkeskrædder" som den, der havde
trukket Søgningen til sig<footnote>Brev af 1 Februar 1871 i 
N. Jacobsens Samlinger. St. Kgl. Bibl. </footnote>. 
I Blekinge beskrives allerede Aar 1800
Tilstanden saaledes: "Hver nogenlunde formuende og hæderlig
Kvinde ejer for det meste selv sine Kristenklæder"<footnote>
J. J. Öller: Beskr. öfwer Jemshögs Sochn i Blekinge (Wexiö 1800). 
S. 209. </footnote>.

Hvor stærk Troen har været paa Kristentøjets signende Kraft
lader sig ad mange Veje paavise. Selv de Underjordiske stræbte
ivrigt efter at komme i Besiddelse deraf. Paa Hedegaard i Vemb
i Nærheden af Nissumfjord kom saaledes en Aften silde en lille
Kone og bad, om hun maatte faa det til Laans. Hun fik det, og
siden da har der altid været Velstand i den Gaard, thi hun var
af Bjærgfolk. Et andet Sted laante disse ligeledes Kristentøj og
bad, da de bragte det igen, Bondekonen undskylde, at de var 

komne til at spilde Talg derpaa. Da hun vilde vadske Pletterne
af, faldt der en Ædelsten ud af hver Talgdryp, og herved kom
der megen Rigdom til Gaarde<footnote>E. Tang Kristensen: Jyske 
Folkeminder III. S. 40-41. </footnote>.

At Troen paa Kristentøjets Underkraft nutildags er stærkt ved
at tabe sig hos Landbefolkningen i Danmark, kan ses af, at man
i Reglen er ophørt med at bruge og ofte villig til at skille sig ved
de gamle Stykker. "Dansk Folkemuseum" i København ejer
som ovenfor omtalt en sjælden righoldig Samling af gammeldags
Kristentøj, indsamlet fra Landets forskelligste Egne.

Ubevidst giver dog ofte endnu længst forglemt Tro Nutids
Skik fremdeles sit Præg. Der kan saaledes næppe være nogen
Tvivl om, at det er den hvide Hue, der i den katolske Tid
paasattes Barnet i Kirken, "<sp>Kristenhuen</sp>", som endnu gaar igen
i den Skik, der haardnakket holder sig hos alle Stænder i
Danmark, at Barnet, selv om det til daglig har blottet Hoved, dog ved
Daaben skal bære "Hue", ja en særlig kvindelig Fadder følge
med for "at holde Huen".

Iførelsen af Kristentøjet foregik med en vis Højtidelighed. I
Skaane var det i Begyndelsen af det 19de Aarhundrede endnu
Brug, at Barnet paa Daabsdagen først gaves til Faderen, som
lagde det over sine Knæ, læste Bønner over det, sang Salmer
for det og holdt det en aaben Bibel for Øjnene for at opmuntre
det til at antage Kristendommen. Derpaa afførtes det sin gamle
Dragt og fik ubarmhjertig en Dragt Ris, for at den medfødte
Fordærvelse kunde blive kuet og ondt med ondt fordrevet. At noget
lignende har været Skik i Hamborg, kunde maaske stemme med
Fig. 4, hvor en Kvinde med Ris ses ved Vuggen. Først saaledes
forberedt tilstedtes det den lille "Hedenmand" at iføres
Kristentøjet<footnote>Nicolovius: Folklifwet i Skytts Härad 
i Skåne (Lund 1847). S. 174. </footnote>.

*

Imidlertid begyndte <sp>Fadderne</sp> at samles. Den vigtigste af
disse var ubetinget Gudmoderen. Valget af hende havde
derfor vistnok i de fleste Tilfælde været Genstand for Overvejelser
førend Barnets Fødsel; thi af hendes Optræden paa Daabsdagen
afhang meget, der kunde faa Indflydelse paa Barnets hele
Livsbane. Hun maatte for det første have et godt Sind, thi næst efter

Forældrene og den, hvis Navn Barnet fik, vilde det komme til
at slægte Gudmoderen mest paa. Hun maatte fremdeles være
snarraadig og behændig, have en god Hukommelse og være vel
inde i alt det meget, der skulde iagttages ved en saadan
Lejlighed. Ønskeligt var det, om hun kunde give Die og paa denne
Maade trøste sit lille Gudbarn undervejs. I enkelte Egne af
Vestjylland har en tilsvarende Skik endnu holdt sig, idet den, der
"holder Huen", her er en Kone og indbydes til at give Barnet
Die, selv om det slet ikke er sikkert, at hun kan<footnote>Samlinger 
til jydsk Historie og Topografi III 301-2. </footnote>. Foruden det
rent hensigtsmæssige ved saaledes at sørge for Føde til den lille
i den lange Tid, førend man atter naaede hjem, stod hermed
uden Tvivl en Overtro i Forbindelse. Det synes, som om man er
gaaet ud fra, at Barnet ikke maatte faa Modermælk, saa længe
begge endnu var Hedninger. Under Paaskud af, at Moderen ikke
kunde give Die endnu, eller at hendes Mælk i den første Tid
ikke var Barnet tjenlig, har det i hvert Fald været Brug indtil
det 19de Aarhundrede i flere Egne i Danmark at lade Barnet gaa
paa Omgang mellem de besøgende Kvinder i de første Dage af
dets Levetid<footnote>Om Brud paa denne Skik, se f. Eks. Frid. 
Rasch: Barselstuen hos Peder Knudsen Ruus (Aarhus 1806) S. 6. 
-- Spor af Skikken endnu: Kamp: Danske Folkeminder S. 360-61. 
-- I Oldenburg maa Barnet før Daaben ikke faa Die, men kun 
Sukkervand. Wuttke: Der deutsche Volksaberglaube. (Berlin 1869). 
2te Bearbeitung. § 582. </footnote>.

Et maatte man derimod vel vogte sig for, det var, at man ikke
til Gudmoder valgte en, der selv ventede sin Nedkomst. Det ene
af Børnene vilde da tage Velsignelsen og Førligheden fra det
andet, saa at et af dem maatte dø. En og samme Kvinde kunde
"ikke bære" to Børn af forskellig Alder<footnote>Samlinger til 
jydsk Historie og Topografi III 300. -- Jens Kamp: Danske 
Folkeminder (Odense 1877) S. 367. -- E. Tang Kristensen: 
Jyske Folkeminder IV 347. -- Nicolovius: Folklifwet i Skytts 
Härad i Skåne (Lund 1847) S. 177. -- Hyltén-Cavallius: Wärend 
och Wirdarne I (Sthlm. 1864) S. 375. -- Jac. Grimm: Deutsche 
Mythologie 4te Ausg. III 453 no. 547. -- Wuttke: Der deutsche
Volksaberglaube der Gegenwart. (Berlin 1869). 2te Bearbeitung. 
§ 594. </footnote>.

<sp>Antallet</sp> af de øvrige <sp>Faddere</sp> var forskelligt. I den 
katolske Tid havde det været meget begrænset, efter Bestemmelserne
egentlig kun tre ialt, nemlig to mandlige Faddere og en
Gudmoder for et Drengebarn og to Kvinder og en Mand for et
Pigebarn<footnote>Kirkehistoriske Samlinger II 538. </footnote>. 
Ganske vist var disse Bestemmelser undertiden blevne
overskredne<footnote>Vedel Simonsen: Familie-Efterretninger om de 
danske Ruder II 32, 59 o s. v. </footnote>; 
men under mindre Forhold, i Landsogne f. Eks.,
hvor Omgangskresen kun var ringe, havde man vel vogtet sig
for at gaa for vidt. Det at staa Fadder sammen medførte nemlig
efter katolske Begreber et <sp>aandeligt Søskende-Forhold</sp>,
der udelukkede alt fremtidigt Ægteskab mellem Fadderne. Strengt
taget kunde ikke heller deres Børn, som aandelige
Søskendebørn ægte hinanden, i hvert Fald ikke uden forud erhvervet
kirkelig Tilladelse<footnote>Kirkehistoriske Samlinger V 274. 
</footnote>. Under slige Forhold kunde da let i en afsides
Egn en søgt Fadder, naar han ikke passede nøje paa og kun holdt 

sig til, hvor de øvrige Faddere især var Gejstlige, der jo alligevel
ikke maatte gifte sig, i Løbet af faa Aar forspilde baade for sig og
sine Børn de bedste Ægteskabs-Muligheder. Omvendt synes
Kirken at have set ilde til Valget af blot Munke til Faddere. De
ofrede uden Tvivl ikke. Hertil sigter vistnok Udtrykkene i det
slesvigske Ritual: "Præsten maa ikke uden særlig Tilladelse tage
imod Munke og Tiggere som Faddere"<footnote>Kirkehistoriske Samlinger 
II 539 Anm. </footnote>.

Disse Vanskeligheder havde fremkaldt en ganske ejendommelig 
Skik. At faa samlet mange levende Faddere medførte
Misligheder, men for de dødes Vedkommende maatte alle slige
Hensyn antages at være bortfaldne. Man søgte da bag Graven
Erstatning for Slægt og Venners Vrangvilje, og havde den
Tilfredsstillelse ad denne nemme Vej at kunne faa den mest udsøgte
Kres samlet. Til Jørgen Ruds Daab paa Vedbygaard Aar 1517
mødte saaledes Bispen i Roskilde Lage Urne, Prioren i Sorø
Albert Henriksøn og Mester Eskild fra Antvorskov foruden nogle
verdslige Herrer som Faddere; men ingen af dem alle kunde
dog taale Sammenligning med "Hellig Jørgen" og "Hellig
Kristoffer", der ligeledes var indbudne. Blandt Kvindefadderne
traadte selvfølgelig Fru Sophie Oluf Daaes, Fru Inger Hans
Billes, Fru Anne Lars Grubbes og hvad de alle hed, rent i
Skygge ved Siden af selve Himmeldronningen Jomfru Maria.
To Aar efter fik den lille Erik Rud, ligeledes paa Vedbygaard,
til Faddere baade Oluf Daa og "Sankt Mogens" og til Gudmødre
Fru Birgitte Mads Eriksens og "Sankt Anna". Til Søhelten Otto
Ruds Daab Aar 1520 var indbudne Biskop Lage Urne, der døde
ni Aar efter, nemlig Aar 1529, den hellige Franciscus, der var
død Aar 1226, og den hellige Hieronymus, der alt var død Aar
420. Ældst af alle var dog en af Gudmødrene, nemlig Maria
Magdalena<footnote>Vedel Simonsen: Familie-Efterretninger om de 
danske Ruder II 32. 59. 86. </footnote>.

Efter Reformationens Indførelse ophørte Troen paa
Fadderskabets beslægtende Kraft. Som Peder Palladius udtrykte det:
"I skulle og vide, at ingen Fadderskab kan forhindre Ægteskab,
som det ugudelig Pavens Folk haver lært og løjet for os; to
Faddere maa vel have hinanden til Ægte"<footnote>En Visitatz 
Bog aff Doct. Petro Palladio, udg. af Svend Grundtvig. S. 14. 
-- I flere af Nordens Egne har dog endnu den Tro holdt sig, at 
det vil medføre Ulykke for Ægteskabet, om Mand og Hustru eller 
et Par Forlovede begge staar Fadder til samme Barn. -- 
Hyltén-Cavallius: Wärend och Wirdarne I (Sthlm. 1864) S. 375. 
-- Det var ligeledes vistnok Minder om den katolske Opfattelse, 
naar det indtil ind i det 19de Aarhundrede var Skik i Sverige, 
at Mands- og Kvindefadderne efter Daaben kyssede hinanden og 
vekslede Krans og Krone. (Claes Lundin och August Strindberg: 
Gamla Stockholm S. 259-60).</footnote>. Ikke desto mindre holdt
dog Kirken fremdeles igen og søgte af Grunde, som vi senere
nærmere skal se, at indskrænke Faddernes Antal. Fire til fem
Faddere maatte anses for at være passende.


Hermed var dog langt fra givet Tallet paa dem, der paa
Daabsdagen mødte i Hjemmet for at <sp>følge den lille til Kirke</sp>.
Dette var ofte en talrig Skare og kunde hos ansete Folk paa
Landet vistnok stundom omfatte det meste af Omegnens
Befolkning. I enkelte Egne kom disse Ledsagere uindbudne, i andre var
det Skik at indbyde dertil. For Flensborg bestemte saaledes
Christian den Fjerde Aar 1600, at ingen Moder maatte indbyde
mere end 16 Kvinder til at følge med. Derimod overlodes det til
Faderens Forgodtbefindende,"hvor mange Naboer og Bekendte
han vilde opfordre til at komme<footnote>Corpus Statutorum 
Slesvicensium II (Schleswig 1795) S. 292. </footnote>.

Skikken var uden Tvivl meget gammel og skrev sig vel fra
Tider, da man nok kunde trænge til Bistand og væbnet
Ledsagelse, saa saare man begav sig bort fra Hjemmet. Den var
dobbelt naturlig, naar det erindres, at ifølge gammel Brug maatte
Faderen ikke selv følge med til Kirke, Moderen kunde jo ikke
være med, men begge maatte de ønske at vide den Skat, som de
betroede til fremmede, vel betjent og sikkert forsvaret under
Vejs. Under Byforhold i det 16de Aarhundrede var det hele
naturligvis sunket ned til en blot tom Festskik; men paa Landet
især i Sverige og Norge, hvor man ofte havde lang og besværlig
Vej til Kirke over Elv og Fjeldsti, i alskens Vejrlig og til enhver
Aarstid, kunde det være ligefrem nødvendigt at have talrigt og
paalideligt Følge med. Hertil kom endnu religiøse Grunde. Det
vilde jo være Vanvid, naar man vidste, hvor efterstræbt sligt et
lille Væsen var af Underjordiske og Tusser, Nøkker og Troldtøj,
saa paa denne Dag, hvor Satan anspændte sin sidste Kraft for at
faa det i sin Magt, inden det berøvedes ham ved Daaben, ikke at
skærme det med saa talrig en Livvagt som mulig. Ret betegnende
brugte man endnu i det 19de Aarhundrede i Blekinge det Udtryk
om alle disse Ledsagere, der ikke var egentlig Faddere, at de var
med "for at holde paa Barnet"<footnote>Sjöborg: Blekings Historia I. 
(Lund 1792.) S. 143. -- J. J. Öller: Beskr. öfwer Jemshögs Sochn 
i Blekinge (Wexiø 1800) S. 212. </footnote>.

*

<h1>3.</h1>

Naar alt var færdigt til Opbrud, gik <sp>Gudmoderen</sp> hen til
Sengen, hvor Moderen laa, for af hendes og Faderens Haand at 

modtage Barnet. Ved Overrækkelsen fandt i enkelte Egne et
bestemt Ordskifte Sted mellem Fader og Gudmoder, men fælles
hele Norden over var det, at hun hviskende spurgte om Barnets
Navn og lige saa hviskende erholdt Svaret. "Der spørges og
svares saa tyst", siger en svensk Præst i det 19de Aarhundrede,
"at i det mindste jeg, naar jeg har hjemmedøbt Børn, endnu aldrig
har kunnet høre, hvad der siges, hvor nøje jeg end har hørt
efter"<footnote>Sidstnævnte Skrift S. 210. </footnote>. 
Den til Grund liggende Overtro var den ældgamle, vidt
udbredte, som endnu har holdt sig baade i Skandinavien og
Tyskland, at et udøbt Barn ikke maa nævnes ved Navn, da sligt vil
kunne volde dets Død<footnote>J. M. Thiele: Danmarks Folkesagn III 85. 
-- E. Tang Kristensen: Jyske Folkeminder IV 349. -- Jens Kamp: Danske 
Folkeminder (Odense 1877) S. 362. -- A. Wuttke: Der deutsche 
Volksaberglaube der Gegenwart. 2te Bearbeitung. (Berlin 1869). 
§ 590. </footnote>.

Naar Gudmoderen havde modtaget Barnet, var det i enkelte
Egne Skik, at hun knælede med det i Favn, velsignede det sagte
og læste Fadervor over det, De forsamlede føjede deres
Velsignelse til, idet de istemte en Salme<footnote>
J. J. Öller: Beskr. öfwer Jemshögs Sochn i Blekinge (Wexiø 1800). 
S. 210. </footnote>. Først saaledes indviet vovede
man at udsætte den lille "Hedenmand" for Turens Farer.
Almindelig Tro var det, at Satan eller andre onde Aander opholdt sig
udenfor, lurende paa det Øjeblik, da Døren vilde blive aabnet.
For at rydde Vejen brugte man da undertiden at begynde med
at aabne Døren paa Klem og hurtigt kaste nogle Gløder ud ad
den eller slaa et Slag med en Økse for ved Staal at kyse dem til
Side.

Idet Barnet nu skulde tiltræde sin første Vandring, var det af
afgørende Betydning for hele Livet, om <sp>den første, det
mødte</sp>, varslede Lykke eller Ulykke. Man sørgede da gerne
for, at naar Gudmoderen med den lille paa Armen traadte ud i
Forstuen, kom en ung Kvinde, der undte Barnet vel, dem som
af et Tilfælde i Møde. I Sydsverige staar endnu stundom
Moderen op og gaar selv sit Barn i Møde, for ret at berede det
Lykke<footnote>Hyltén-Cavallius: Wärend och Wirdarne I 
(Sthlm. 1864 S. 381. </footnote>.

<sp>Toget til Kirken</sp> tog sig naturligvis forskelligt ud, alt
eftersom det var i By eller paa Land. I Byerne gik man saa godt som
altid til Kirke (Fig. 39). Det hørte til de sjældne Undtagelser,
naar f. Eks, ved Christian den Fjerdes Daab Gudmoderen og den
lille kørte. Og selv ved denne Lejlighed var det endda kun disse
to, der kørte til Kirke, Fyrsterne og Rigsraaderne red, hele Resten
af Følget synes at have gaaet til Fods<footnote>Troels-Lund: 
Historiske Skitser. S. 184-93. </footnote>.

Datidens Gader var som bekendt meget snavsede og 

Brolægningen ikke af de bedste. Under slige Forhold var den Skik, til
Fest at bestrø dem med Sand, ikke som nu til Dags en blot
Formalitet, men et virksomt Middel til at gaa tørskoet. Fra Hjemmet 
til Kirken lavedes da en bred Sandstribe, hvorpaa Toget
skred frem. Hvilken Rolle denne forbigaaende Opfyldning har
spillet i Datidens Liv med dens stadige Gentagelser ved de tre
Lejligheder: Bryllup, Barsel og Begravelse, kan ses af, at man i
Bergen tilsidst maatte forbyde den af Hensyn til Havnens 

<img>
Fig. 39. Parisisk Fadderfølge omkring Aar 1400.
(Paul Lacroix.)

Tilsanding. Aar 1754 udstedtes dette Forbud, der efter en gammel
Beretning "var lige saa fornødent som det tillige var fornuftigt,
thi det gik med denne Gadernes Bestrøelse indtil Yderligheder.
En uhørlig Mængde af det dertil brugelige hvide Sand blev indført, 
hvilket hentedes tolv til fjorten Mil fra Staden og det med
stor Besværlighed". Alligevel var denne Forretning saa indbringende, 
at nogle Borgere søgte og erholdt kongelig Bevilling paa
Eneret hertil mod en ikke ubetydelig, aarlig Afgift. "Følgerne
blev tildels Vaagens eller Havnens Opfyldelse, thi det meste Sand,
der blev udstrøet paa Gaderne, blev dog ved Regn nedskyllet i
Vaagen"<footnote>Norske Magasin III 485-86. </footnote>.

I Byerne var Turen til Kirke et blot Festtog. Forrest gik
Gudmoderen med Barnet paa Armen; ifølge gammel Overtro maatte
enhver i Følget vel vogte sig for at komme foran hende. Lige
efter fulgte Musiken, Piber, Trommer og Skalmejer. Disse virkede
ligesom Glædesskuddene, som Følget listede sig til at affyre, paa
dobbelt Maade til Gavn. Dels holdt de Fanden og hans Aander,
der ikke led Musik, i behørig Afstand, dels kaldte de alle
skuelystne til Vinduerne, saa at den lille båres frem midt imellem og
dækket af den samlede Menighed.

Anderledes kunde det hele tage sig ud paa Landet, især ved
Vintertid og i afsides Egne. Naar man her i Snefog og Slud havde
langt til Kirke, kunde der vel være Brug for flinke og vejkendte
Mænd i Følget. Værst faren var Gudmoderen, naar hun til Hest
i Spidsen for dem alle skulde paa een Gang passe den spæde og
skønne om Vej mellem fygende Snedriver. Men heller ikke
Resten af Følget var til at misunde. Ofte kunde det da vel hænde,
at selv Spillemændene nødtes til at stikke Piben ind og overlade
til højere Magter at holde de onde Aander borte.

Vor Tid, der er vant til Hjemmedaab, naar Vejret er for barskt,
og kun kender Kørsel paa magelige Veje, har ondt ved at fatte
Ture som hine. Endnu i Begyndelsen af det 19de Aarhundrede
fandt de dog Sted i mangen afsides Egn i Norden. En Præst i
Jemshøg Sogn i Blekinge fortæller saaledes Aar 1800, hvorledes
det er Skik dèr, snart efter Fødselen at døbe de spæde i Kirke,
saa at de ofte i den strengeste Vinter maa føres til Hest to à tre
Mil til Kirken. Gudmoderen rider med Barnet indsvøbt i hendes 
Overkjole, som opskørtet er bundet hende om Livet. Det hændte 

en Gang, at en Gudmoder tabte Barnet paa Vejen fra Kirke og
savnede det ikke, førend nogen af Følget spurgte om det. Man
red naturligvis alle tilbage og fandt Barnet liggende uskadt og
vel fornøjet paa Vejen. "Der behøver ikke at have ligget saa
stor Skødesløshed til Grund", tilføjer Beretteren, "thi det er ikke
let for en Kvinde i Mørke eller med Regn og Sne piskende
i Ansigtet, paa een Gang at styre sin Hest og skøtte paa
Barnet"<footnote>Jöran Johan Öller: Beskrifning öfwer Jemshögs 
Sochn i Blekinge (Wexiö 1800) S. 211. </footnote>.

Fælles for Optoget i det 16de Aarhundrede baade i By og paa
Land var da altsaa Følgets Talrighed, den ledsagende Musik og
det hele festlige Anstrøg. De ydre Forhold, der i sin Tid havde
fremkaldt sligt, var endnu ikke forsvundne, ligesom Overtroen
var lyslevende. Man tænkte derfor endnu ikke for Alvor paa at
afskaffe disse Festskikke. Almindelig Sømmelighedsfølelse drog
dog visse Grænser, som det særlig for gejstlige var upassende
at overskride. Sjællands Bisp dadlede saaledes paa Landemodet
Aar 1592 en Præst, der havde ladet sit Barn følge til Kirke af 24
ligefrem Indbudne Faddere og yderligere forøget Musiken med
Strengeleg<footnote>Nye kirkehistoriske Samlinger V 30. </footnote>.

*

Naar Toget <sp>naaede Kirken</sp>, var det i det 16de Aarhundredes 
første Aartier Skik, at Præsten standsede Gudmoderen og
Barnet i Kirkedøren, og ikke tilstedte dem eller Fadderne
Adgang, førend efter en længere Forberedelse. Denne bestod først
og fremmest i, at Præsten blæste paa Barnets Ansigt og <sp>uddrev
Djævelen</sp> af det. Derpaa korsede han det, gav det Salt i
Munden, velsignede det og salvede dets Øren og Næse med Spyt,
dets Bryst og Skulderblade med Olje. Først saaledes forberedt,
fik den lille Lov at komme ind.

Enkelte af de nordiske Reformatorer var tilbøjelige til at
bevare disse Skikke. I Hans Tavsens Døbebog f. Eks., prentet i
Viborg Aar 1528, hedder det, at Præsten først "skal blæse Barnet
tre sinder under Øjnene og sige: "Far her ud, du urene Aand!
og giv den hellige Aand Rum her udi sit Kreature!" Derpaa skal
han korse det, sigende: "Annam det hellige Korses Tegn, baade
paa dit Anleed og Bryst!" og give det Salt i Munden, sigende: 

"Annam det Salt, som dig kan gøre vittig og forstandig, dig selv
til ævig Liv og Salighed!"

Naar Barnet saaledes foreløbig er sikret, skal Præsten skride
til den egentlige Uddrivelse af Djævelen, idet han tre Gange
maner denne bort. "Bekend nu den Dom, som dig er overgaaen,
du ledige Djævel! o.s. v. Saa hør nu, du ledige Djævel! hvilken
jeg haver manet og endnu maner, o. s. v. Endelig maner jeg dig
endnu, du urene Aand!" o. s. v. Sluttelig skal Præsten lægge
Haand paa Barnets Hoved, med Fadderne bede Fadervor og
"derpaa tage Spyt med sin Finger og røre Barnets højre Øre,
sigende Ephatah! det er saa meget sagt: Lad dig op! og derefter
ligeledes røre Barnets venstre Øre og Næse med de Ord: Du
Djævel! fly herfra, thi Guds Dom er herneder over dig." Først
efter alt dette skal Præsten lede Barnet ind i Kirken, sigende:
"Gud bevare baade din Indgang og Udgang nu og til ævig Tid!"
<footnote>Kirkehistoriske Samlinger II 534-59. </footnote>.

I Virkeligheden bevarede altsaa Hans Tavsen alle de katolske
Daabsskikke, paa den sidste Salvning med Olje nær. I
Katolicismens Dage havde Præsten, efter at have uddrevet Djævelen og
vædet Barnets Næse og Øren med Spyt, taget Oljekanden eller
Oljehornet frem og salvet den lille paa Bryst og Skulderblade.
Dette betød, at Barnet ligesom Oldtidens Stridsmænd indgnedes
med Olje for at kunne tage et glat og sejgt Livtag med den
fordrevne Djævel, om han skulde vende tilbage. Dette
Sindbilledsprog forekom dog vistnok Hans Tavsen for udfordrende, og
den fattige Kirke havde i hvert Fald ikke længer Raad til slig
unødvendig Udgift til Olje.

Som bekendt er der i den danske Kirke nu ikke mere tilbage
af hint Forspil udenfor Kirken end Ordene: "Herren bevare
baade din Indgang og Udgang!" der endnu minder om den Tid,
da hertil svarede en virkelig Indleden. Men lige efter
Reformationens Indførelse var man meget vaklende i sin Dom over den
hele Skik. Og ganske naturligt. Thi den var jo ældgammel og
ikke tilfældig opstaaet, men om dens Navn "<sp>Primsignelsen</sp>"
selv angav, betegnede den de Trin, som i sin Tid de voksne
havde maattet gennemgaa, førend de stedtes til den egentlige
Daab. I Danmark begyndte Reformatorerne, saa vidt man kan
se, med straks at afskaffe Primsignelsen og indskrænke Daaben
til selve Handlingen samt Fremsigelsen af Daabsordene
<footnote>Danske Magazin V 268. -- Ludv. Helveg: Den danske 
Kirkes Historie efter Reformationen I (Kbhvn. 1857) 59. </footnote>. Hans
Tavsen genoptog, som ovenfor anført, den gamle Skik med
Primsignelsen; men Kirkeordinansen afskaffede atter en Del deraf,
idet den opgav Blæsningen paa Barnet, Saltet og Salvningen,
men bibeholdt Djævlebesværgelsen, der nu dog skulde udføres
inde i Kirken. Norge fulgte dansk Skik. Men i mange Egne
vedblev man vistnok i længere Tid at døbe paa katolsk Vis
<footnote>Peder Claussön Friis: Samlede Skrifter, udg. af 
Gustav Storm. Indledning. S. V.</footnote>. Ja i
mangen Fjelddal maatte uden Tvivl Oljehornet (Fig. 40) nu som
fordum frem for at indgnide den lille Stridsmand til Kampen. I
Sverige afskaffedes Salvningen Aar 1541 og Saltet Aar 1593.

<img>
Fig. 40. Kirkeligt Olje-Horn, brugt som Beholder af Oljen til Salvning ved Daab,
ved Præstevielse og paa Dødslejet ("den sidste Olje"). Bevaret paa Gaarden
Velkan ved Gravens Kirke i Hardanger; 1883 solgt til England.
(Efter B.  E.  Bendixen.)

Længst af alt holdt sig i alle tre Riger den gamle Skik, at
lade første Del af Daabshandlingen foregaa <sp>udenfor
Kirkedøren</sp> eller dog blot lige indenfor, anden Del derimod ved
Døbefonten. Skøndt sligt var forbudt i Danmark og Forbudet 

<img>
Fig. 41. Barnedaab.
(Efter et Maleri af 1494 i Råda Kirkes Skib i Værmland.)

oftere gentaget, brugte dog f. Eks. Præsten i Svinninge paa Fyn
endnu Aar 1590 at "læse over Børnene" lige indenfor Kirkedøren. Fyns
Biskop havde Aar 1561 befalet, at man burde standse midtvejs i
Kirken og lade første Del af Daaben foregaa dér. Først Aar 1614
bestemtes det i Sverige, at hele Handlingen skulde foregaa ved 
Døbefonten, og i Øvre-Telemarken i Norge var en Præst Aar 1618 endnu ikke 
videre, end at han lod Børnene under Læsningen være udenfor Kirken
<footnote>Visitationes divers. per Nicolaum Simonis Glostrupium. 
N. K. S. no. 1629. 4to. S. 101. -- Kalls Manuskript-Samling no. 492. 
4to. N. Jacobsens Afskrift. -- Kirkehistoriske Samlinger IV 475. -- 
Samlinger til Fyens Historie og Topografi I 108.</footnote>.

Naar Ordene: "Far her ud, du urene Aand!" o. s. v. var læst
over Barnet, og Djævelen saaledes uddreven af dette, skred man
til den <sp>egentlige Daab</sp>. Denne foretoges ganske som i vore
Dage, kun med den ene Afvigelse, at den lille afførtes
Kristentøjet og <sp>helt blottet</sp> tre Gange dyppedes
ned i eller overøstes med Vand, medens Daabsordene udtaltes.

Der er ingen Tvivl om, at dette var den ældgamle Skik, som
var bleven fulgt ogsaa i den katolske Tid (Fig. 41). Af gamle
Fremstillingers samstemmende Vidnesbyrd -- se f. Eks. Fig.
42 -- fremgaar det ogsaa, at saaledes forestillede man sig
uvilkaarligt, at en Daab til enhver Tid maatte være foregaaet. 
Men ligesaa sikkert er det,

<img>
Fig. 42. Karl den Store lader de overvundne sachsiske Konger døbe. 
(Efter en Miniatur i et Haandskrift fra det 15de Aarhundrede 
i "Bibliothéque de Bourgogne" i Bryssel.) 

at ved denne Fremgangsmaade stilledes Børnene i Norden nu
paa en langt haardere Prøve end hidtil. I den katolske Tid havde
Kirken, som vi straks skal se, tilladt sig ikke faa Lempelser. Og
en afgørende Forskel var der ogsaa paa et katolsk Kirkerum,
altid beboet og lunet af de mange Altres brændende Smaalys, og
saa et luthersk Gudshus, forladt og øde de seks Dage om Ugen.

<img>
Fig. 43. Tjele.
(Tegning af Tom Petersen.)

Vist er det, at den lutherske Fremgangsmaade var en meget
dristig Behandling af et nyfødt Barn ved Vintertid i en iskold
Kirke. Det kan endnu gyse i En, naar man f. Eks. læser: "Den
10. Februar 1564 Torsdagen før Fastelavn om Morgenen Kl. var
over seks, blev Fru Marine Skram, Jacob Hardenbergs, født paa
Tjele (Fig. 43), og samme Dag døbt i Kirken<footnote>Samlinger 
til Fyens Historie og Topografi VI  318.</footnote>. At denne enkelte
overstod det, fremgaar af, at hun betegnes som "Frue", men
mange Børn maatte nødvendigvis ved en saadan Daabsmaade faa
deres Helsot.

Datiden indsaa dette. Kirkeordinansen strakte sig derfor saa
vidt, den kunde, ved at tilføje: "Dog skal man give Skøde paa
deres Førlighed, om det er saa Tiden, at de og taale at bares; thi
man søger ved Daaben Børnenes Velfærd og ikke deres 

Fordærvelse"<footnote>H. Rørdam: Danske Kirkelove I 68. </footnote>. 
Peder Palladius, der befalede, at Degnen eller
Klokkeren, hver Gang "en Dannemands Barn kom til Kirke, skulde
slaa en Spand Vand eller to i Fonten", tillod "om Vinteren at
varme den ene Kedel Vand", for at Vandet i Døbefonten kunde
være lunkent<footnote>P. Palladius: En Visitatz Bog, udg. af Svend 
Grundtvig. S. 12. -- H. Rørdam: Danske Kirkelove I 346. </footnote>. 
At Daabsvandet saaledes blev bragt til Kirken i
Kedler -- "givet halvanden Mark og syv Skilling for en Kedel
at bære Vand i Fonten med at kristne Børn udi", hedder det
f. Eks. i et Regnskab for Taarnby Kirke paa Amager fra 1577
<footnote>Consistoriums Arkiv no. 132. folio. N. Jacobsens 
Afskrift. St. Kgl. Bibl. </footnote>,
-- kunde tyde paa, at man har benyttet sig af denne Anvisning,
om end der ikke behøver at ligge andet heri, end at man fandt det 
sømmeligt at bringe Vandet i en lukket Beholder.

Enkelte Gange oplod sig vel endog en Røst for, at man skulde nøjes
med at blotte Barnets Hoved og Skuldre<footnote>"Denudantur autem 
pueri caput et humeros ad minimum, nisi infirmitas infantis id 
impediat". G. K. S. no. 3187. 4to.</footnote>, men
saadanne forstummede meget hurtigt eller overdøvedes af
Fordringen om den fuldstændige Blottelse.

Sagen var, at her laa et gammelt Stridspunkt til Grund. Da
Bugenhagen ved Reformationens Indførelse kom til Danmark, traf
han i København til sin Forbavselse samme Skik, som han troede
enestaaende for Hamborg, at Børnene ved Daaben kun fik
Hovedet besprængt med Vand. Dette maa have været en Indrømmelse,
som den katolske Gejstlighed i sin Tid havde gjort Befolkningen,
og som lidt efter lidt havde uddannet sig til fast Skik. Bugenhagen
forhandlede skriftligt med Luther herom, og begge enedes om, at
man i denne Sag burde gaa bestemt, men dog varsomt til Værks.
Man burde naturligvis indrømme, at de, der tidligere var døbte

<img>
Fig. 44. Barnedaab.
(Efter Niels Hemmingsens: Catechismi quæstiones.
Wittenberg 1564.)
paa denne Vis, var virkelig døbte. Men samtidig skulde man
alvorlig belære Menigheden om, at denne Form for Daab var en
Uskik, der ikke forekom andet Steds og var i Strid med selve
Daabens Væsen. Thi <sp>nøgne fødes vi, nøgne bør vi og at genfødes</sp>;
kun nøgne kan vi ret iføre os Kristus og indlemmes i ham; og hele
Legemet, ikke blot Hovedet, maa døbes,thi vi vide, at ikke blot
Sjælen, men det ganske Legeme skal faa Del i Opstandelsen. Skriften
lærer os jo ogsaa, at, da Kristus blev døbt, steg han ned i Jordans
Flod.

Bugenhagen virkede med Iver i denne Sag, han skrev herom til
Landets samtlige Biskopper<footnote>Kirkehistoriske Samlinger IV 61. 
V 465-71. </footnote>, og inden lang Tid lykkedes det at
bekæmpe Uskikken. Ikke dog ganske. Et bevaret Maleri fra hine Dage
(Fig. 46) røber endnu, hvad den Gang sikkert ikke var offentligt
bekendt, at Præsten i Thorslunde Kirke mellem København og
Roskilde -- paa Trods af Bugenhagens og Bispers Forbud -- 
fremdeles vedblev at forrette Daab ved blot at væde Barnets
Isse. Dette i mange Henseender mærkelige Maleri giver i sin

<img>
Fig. 45. Melanchthon forretter en Daab.
(Maleri af Lukas Cranach i Wittenberg Stadtkirche.) 

<img>
Fig. 46. Kirkelige Handlinger i en luthersk Menighed. 
Maleri af 1561 i Thorslunde Kirke paa Sjælland.
(Nu i Nationalmuseet) 

Paaskrift selv nogle faa Oplysninger om sin Tilblivelse. Præsten
i Thorslunde, Hr. Hans Jakobsen, synes at have været ivrig for
den nye Lære og tillige en kunstforstandig Mand. Da, som det
lader, En har stillet en lille Sum til hans Raadighed til
Udsmykning af Kirken, raadede Præsten til herfor at lade male en smuk
Fremstilling af, hvorledes alt i en luthersk Kirke rettelig gik til.
Billedet blev malet med stærkt iøjnefaldende Farver, rimeligvis
af en Maler dér paa Egnen, og siden anbragt som en Slags
Altertavle paa Fodstykket af Alteret i Thorslunde Kirke. Herfra er det
senere kommet til Nationalmuseet. Det viser os altsaa, hvorledes
der Aar 1561 saa ud, eller dog efter Præsten Hans Jakobsens
Mening burde se ud, i en luthersk Kirke i Danmark. Til venstre
ses vistnok Hans Jakobsen selv forrette den forbudne Form for
Barnedaab; til højre ses den samme Præst talende paa
Prædikestolen. Midtvejs uddeles Nadveren paa luthersk Vis, altsaa baade
Brød og Vin til Menigheden. Foruden ved sin lille Oplysning om
Barnedaaben har Billedet Interesse baade ved sin respektable
Udførelse og ved det paalidelige Indblik, det giver i Datids
Forhold. Trods alle Forsøg paa at forskønne er Dragternes Snit
vistnok korrekt. Prædikestolen ser stærkt ud til ikke at være, som
den efter Biskop Palladius' Forskrift burde være, men blot en
gammel, katolsk "Hivgippe", som han kaldte den. Og tydeligt nok
mangler endnu Stolestader, Tilhørerne maa staa eller sidde paa
det bare Gulv.

Men selv om man i en landlig Afkrog som Thorslunde vovede
at holde ved mildere Skik, saa sejrede dog utvivlsomt i det store
og hele Bugenhagens og Bispernes Krav paa, at Barnet ved
Daaben skulde ganske blottes og overgydes. Og der var ogsaa
gyldig Grund til ikke at vise utidig Nænsomhed. Thi det var
desværre en noksom bekendt Sag, at Daaben kunde forfærdelig
misbruges til mangefold at styrke Djævelens Anslag. Et <sp>Voksbarn</sp>,
der jo i og for sig kun var en uskadelig Dukke, kunde ved at døbes
vinde Magt til at forgøre hvem som helst og bortrane
vedkommendes Lykke. Man havde ikke faa Eksempler paa, at Hekse
havde opnaaet at faa Saadanne Voksbørn døbte hos godtroende
Præster, blot under Foregivende af, at det var et svagt Barn,
der ikke taalte at blottes<footnote>Nærværende Skrift VI 40-41.
</footnote>. Sligt maatte for enhver Pris undgaas.


Ad forskellige Veje naaede man da til et og samme Resultat.
Religiøse Grunde, fælles, ældgammel Skik og endelig Frygt for
djævelsk Misbrug, alt førte til, trods mulige, mislige Følger, 
at kræve Barnet fuldstændig blottet under Daabshandlingen<footnote> 
H. Rørdam: Danske Kirkelove I 462-63. 473-74. -- Bloch: Den fyenske
Gejstligheds Hist. S. 38. -- o. s. v. </footnote>.
Hvor denne udførtes ganske som den burde, f. Eks. ved Christian 
den Fjerdes Daab, der med Flid blev holdt mønsterværdig rigtig
<footnote>Resen: Kong Frederichs Den Andens Krønicke. (Kbhvn. 1680). 
S. 306. </footnote>, nøjedes man end ikke med at overøse Barnet, 
men dukkede den lille vordende Søhelt tre Gange helt
ned under Vandet<footnote>"Immersum aqvis totum". H. Rørdam: 
Historiske Kildeskrifter II 651. </footnote>.

Forskellen mellem Overøsning og Neddykning stod iøvrigt vistnok i
Forbindelse med en forskellig Skik i Landets forskellige Egne. Hvor 
Barnet raktes til Præsten, faldt det naturligst for denne at neddykke 
det; hvor Gudmoderen holdt det i sine Arme, at overøse det. Omkring 
Aar 1600 oprandt dog blidere Kaar for de smaa, idet det nu blev Mode 
at dække Døbefontens Stendyb med et fladt Metal-Døbefad (Fig. 47 og 
48), hvori selv den mindste bitte Hedning kunde bunde. Byttet blev 
dog kun saa som saa, hvor man i fattige, men hæderlige Menigheder, 
som Biskop Hans Poulsen Resen meddeler, nøjedes med at anvende de 
ogsaa just moderne Tinsengepotter til dette Brug<footnote>H. Rørdam: 
Danske Kirkelove II 317. -- Kirkehistoriske Samlinger V l, 35.</footnote>.

<img>
Fig. 47. Døbefont med
Metal-døbefad i Tingsted Kirke paa Falster.
(Efter Fotografi af Kr. Hude.)

Men selv om med Metal-Døbefade 
Neddykning ophørte, vedblev dog endnu fuldstændig Afklædning
og Overøsning. Denne Skik aftog først og ophørte endelig langt
ned i det 17de Aarhundrede, da Lutherdommen følte sig
fuldstændig grundfæstet. Ganske naturligt gav man nu efter for de
samme Grunde, der allerede under Katolicismen havde i
Nordens barske Klima gjort forsigtigere Fremgangsmaade tilraadelig.

Hvad <sp>Døbefonten</sp> angik, saa havde den i det 16de
Aarhundrede troligt holdt Trop og delt Skæbne med Kirkens øvrige
Tilbehør. I Kirkeforbedringens Aaringer, da Kirkerne plyndredes
eller nedreves, havde Døbefonterne den Fordel at være af Sten
eller Metal, altsaa mere i Stand til end de skrøbelige Altere at 
kunne gøre Modstand. De udskaarne Billeder, der paa et Alter søndersloges,
maatte man nødtvungent lade blive, hvor de var, naar de sad
indhugne i en Døbefonts Stenblok. Men nedreves og tilintetgjordes
hele Kirken, maatte Døbefonten naturligvis vandre samme
Vej som den. Ogsaa her kom dog dens solide Udholdenhed til
Syne. For tung og plump til at kunne anvendes til 
nogetsomhelst nyttigt, end ikke i et Bryggers, for stenhaard til som et
Alter at kunne hugges op, pindes ud, brændes eller raadne, slap
den med efter drøje Knobs at væltes ud og kastes til Side.
Saaledes er det gaaet til, at Aarhundreder efter dukker af og til en af
dem tilfældigt frem paany som en Forstening fra Fortiden, et stille
Vidne om Fortids Ufærd (Fig. 49).

<img>
Fig. 48. Døbefont med Metaldøbefad i Halsted Kirke paa Lolland.
(Efter Fotografi af Kr. Hude.)

Men som det længere hen i det 16de Aarhundrede gik med
Kirkernes øvrige Tilbehør, saaledes gik det ogsaa med 

Døbefonterne. Efter Aarhundredets Midte og især efter Syvaarskrigens
Slutning 1570 vaagnede hos mange brave Folk en Lyst til at gøre
Fortids Uret god, atter smykke Guds plyndrede og forfaldne
Bolig. Som vi tidligere har set, blev det nu Træskæreriets Tid. I
de følgende Aartier voksede der op af Kirkens fattige Gulv en
Flok af pyntelige Stolestader. Smukt udskaarne Prædikestole
med baade Opgang og Himle fulgte efter. Pulpiturer og nye
Altertavler kom til. Ja, den aabnede Pung og den snitvante Haand gav
sig endog i Lag med de nu unødvendige Skillerum og 
Gitterskranker mellem Kirkeskib og Alter.

<img>
Fig. 49. "I Smedens Have i Hornbæk 1877". Itubrudt Døbefont.
(Efter Tegning af A. P. Madsen i Nationalmuseet.)

I denne Bevægelse droges ogsaa Døbefonten ind. Først
nøjedes man med at anbringe en udskaaren Himmel derover (Fig.
47). Saa skred man til at forvandle Døbefonten selv fra Fad til
Sider, Lukke og Himlen foroven til et eneste udskaaret, vældigt
Trætaarn. Det mærkeligste endnu bevarede Minde om disse
Forsøg i Danmark er den uhyre Træ-Døbefont, hvormed
Menigheds-Medlemmer i Nyborg 1585 forsynede deres Kirke (Fig. 50). Den
gemmes nu i Nationalmuseet.

I Norge vedblev man længe at lave hver ny Døbefont af Træ
med et pyramideformet Laag<footnote>ens Z. M. Kielland i Aarsberetn. 
f. Foren. t. norske Mindesm. Bevaring 1905. S. 146. </footnote>. 
I Danmark brødes gammel og ny Smag og frembragte i det 17de Aarhundrede 
de besynderligste Former, lige fra gammeldags Kumme blot med moderne 

<img>
Fig. 50. Udskaaren Døbefont af Træ med Lukke og Himmel (1585) fra Nyborg Kirke.
(Nationalmuseet i København.)
Udskæringer og ned til en Slags Blomsterkurv paa Trefod. Som
Eksempler faar hosstaaende to Gengivelser at tjene; de viser
Døbefonten i Slangerup og den i Hørning Kirke i Nørrejylland (Fig.
51 og 52). -- Den hele ved Træskæringen vakte Uro paa Døbefonternes 
Omraade var saa langt fra at stilne af omkring Aar 1700, at den 
tværtimod da synes at have naaet et Højdepunkt. Forholdene i Norge kan
afgive en Maalestok. I Kristiania afbrændte den gamle "Trefoldigheds 
Kirke" 1686 og i Stedet for opførtes "Vor Frelsers Kirke", der altsaa 
nu skulde udstyres helt fra ny. Dens Døbefont, der blev udskaaret i Træ, 
fik Form som Blomsterkurv paa Trefod (Fig. 53). Sit mest fremmedartede 
Udtryk, fjærnest fra den gamle, svære Stenkumme, fik dog Døbefonten, 
saaledes som den f. Eks. blev lavet til Borre Kirke i Norge (Fig.
54). Den blev til en af Træ udskaaren Engel, der svævede under
Loftet med et Døbefad i Hænde. Naar den skulde bruges, kunde
den hejses ned til Gulvet.

<img>
Fig. 51. Døbefont i Slangerup (1621).
(Efter Fotografi af Kr. Hude.)

Efter den almindelige Tro ejede det tiloversblevne <sp>Daabsvand</sp> 
en egen signende Kraft. Det var den sidste Art "Vievand",
som var bleven tilbage i den lutherske Kirke, og ganske naturlig
tillagde man det da en undergørende Evne. Virkningen lod sig
allerede spore i dets Magt til at hvidne Huden. Mørkladne Børn

fik skær og hvid Farve ved Daaben<footnote>E. Pontoppidan: Everriculum 
fermenti veteris. S. 74. </footnote>. Imod alle Sygdomme var det et
virksomt Lægemiddel; der var derfor stor Efterspørgsel efter det, og
mange søgte efter Gudstjenesten at tilvende sig det<footnote>Joh. Ödman: 
Bahus-Läns Beskrifning (Sthlm. 1746) S. 78-80. </footnote>.
I Sverige antog man, at det Barn, hvis Daabsvand blev kastet over
Huggeblokken, aldrig selv skulde komme til at lægge sit Hoved paa
Blokken eller overhovedet dø en forsmædelig Død<footnote>Ihre: 
de superstitione. S. 36. </footnote>.

<img>
(Fig. 52. Døbefont (1649) i Hørning Kirke i Nørrejylland.
(Efter Fotografi af Kr.  Hude.)

Daabsvandets signende Kraft kunde yderligere forøges ved at
komme Guld deri. Et ret mærkeligt Tilfælde af denne Art
forefaldt i Sæby i Jylland Aar 1635. En Bedstemoder, der bar sit
Sønnebarn over Daaben, havde givet Kirketjeneren et Stykke
Guld til at anbringe i Døbefonten. Men da der var flere Børn, der

<img>
Fig. 53. Døbefont (af 1737) i Vor Frelsers Kirke i Kristiania. 
Nu i Norsk Folkemuseum.
(Efter Harry Fett.)

den Dag skulde døbes, saa det et Øjeblik ud til, at en fattig
Kvinde skulde komme først og faa sit Barn døbt i Guldvandet.
Bedstemoderen fik hende imidlertid trængt til Side, saa at den,
hvem Guldets Kraft var tiltænkt, ogsaa fik Gavn deraf, og lod 
derpaa, straks efter sit Gudbarns Daab, Guldet optage af Døbefonten. 
Som forstaaeligt var, vakte denne Strid Forargelse, Sagen
paaklagedes og kom tilsidst til Universitetets Betænkning<footnote>
N. K. S. 755 1. folio. -- Kirkehistoriske Samlinger V 453-54. </footnote>.

Den Overtro, der her laa til Grund, var foruden 
Troen paa Guldets Magt, tillige en Tro paa, 
at Daabsvandet tabte sin Styrke ved at anvendes til flere. Denne
Overtro har holdt sig endnu mange Steder i Sverige. I Wärend
f. Eks. maa Klokkeren skaffe nyt Daabsvand til hvert Barn. I
modsat Fald vilde det Barn, der døbtes bagefter, arve det
førstdøbtes Egenskaber. Var det første f. Eks. en Dreng og det 
andet en Pige, vilde denne faa Skæg paa Hagen som hin, og omvendt
<footnote>Hyltén-Cavallius: Wärend och Wirdarne I 375. -- Wuttke: 
Der deutsche Volksaberglaube. 2te Bearbeitung. Berlin 1869. § 592. 
</footnote>. 

Et ganske eget og vanskeligt Spørgsmaal var det, om Daabsvandet 
under særligt ugunstige Forhold, f. Eks. ved Nøddaab, kunde 
erstattes ved andet. Allerede tidligt i den katolske Tid var 
dette Spørgsmaal blevet rejst og af Ærkebispen i Norge indanket 
til Pavens Afgørelse. I streng Vinter eller paa øde Sted maatte 
det kunne hænde, at Vand ikke var til snart at skaffe, og
undertiden havde man da i Norge tyet til at <sp>døbe Barnet i -- Øl</sp>. 
Var nu denne Daab gyldig eller ej ? Ærkebiskop Sigurd i Nidaros 
indberettede Sagen, og Pave Gregor den Niende gav ham den 8de 
Juli 1241 føl-

<img>
Fig. 54. Døbefont fra Borre Kirke i Norge.
Nu i Norsk Folkemuseum.
(Efter Harry Fett.)

følgende Svar: "Efterdi Genfødelsen ifølge Evangeliets Lære skal
ske ved Vand og den Helligaand, saa bør de, som døbes i Øl, <sp>ikke</sp> 
anses for rettelig døbte"<footnote>Diplomatarium norvegicum I 
no. 26. Se A. Taranger i "Verdens Gang" for 8 Marts 1903. </footnote>.

Samme Afgørelse blev i Danmark truffen efter Reformationens
Indførelse, da Spørgsmaalet her kom til at foreligge. Aar 1666
handlede nemlig i Skævinge paa Sjælland en Jordemoder paa
egen Haand, idet hun, da en Kvinde havde født et Barn, der var
meget svagt, hurtigt døbte dette i Øl, fordi hun mente, at det ikke
vilde kunne leve, indtil der kunde hentes Vand. Barnet levede
imidlertid og dets ejendommelige Daab vakte nu den største Uro
hos Forældrene. Moderen var ved at gaa fra Forstanden af
Grublen over denne Daabs Værd, Faderen forlangte den foretagen
om igen paa rette Maade. Da Spørgsmaalet af Sognepræsten
forelagdes Sjællands Bisp, Ærkebiskop Svane, til Afgørelse, turde
denne ikke paa egen Haand træffe nogen saadan, men
indberettede Sagen til Kongen. Kongen afæskede først det teologiske
Fakultet en Erklæring, der kom til at lyde paa, at Daaben i dette
Tilfælde var aldeles ugyldig. Den "afveg nemlig quoad materiam
(hvad Stoffet angik) ganske fra Sakramentets Indstiftelse, som
befaler, at Daaben skal forrettes med blot og bar Vand uden
nogen Mikstur, hvorved det og mister det indsatte Elements Navn,
saa at det ikke længer kaldes Vand". Barnet burde derfor med
det allerførste ved et Vandbad udi Ordet indlemmes i sin Frelser.
Jordemoderen, som ved sin uforstandige og uagtsomme Gerning
i højeste Maade havde forarget Guds Kirke, burde formentlig
saadan grov Forseelse offentlig afsone hos Gud og hans
Menighed. I Overensstemmelse med dette Svar befalede Kongen, at
Barnet skulde tilbørlig omdøbes med Vand og Jordemoderen
"udstaa Kirkens Disciplin"<footnote>Sjællandske Tegnelser 
12 og 15 Maj 1666. Meddelt af Dr. Johan Scharffenberg i 
"Verdens Gang" 28 Februar 1903. </footnote>.

Langt mildere havde Kirken fra tidlig Tid stillet sig overfor
en anden Erstatning for Daabsvandet. Allerede Norges første
Ærkebisp, Jon Birgersson, havde truffet følgende, milde
Bestemmelse: Hvis en Kvinde føder i Ensomhed, og Barnet er saa svagt,
at det ikke kan føres til Præst, og hun ikke er Folk saa nær, at
hun kan faa Hjælp til at døbe Barnet, da skal hun heller døbe
det selv end det dør udøbt, og døbe det i Vand, hvis saadant til er.
Men hvis Vand ikke er for Haanden, skal hun dyppe det tre Gange
i Dugg eller i Sne eller i Havvand. Men hvis ingen af Delene er 

for Haanden, skal hun tage <sp>Spyt</sp> og lægge paa Brystet og mellem
Hænderne med de foreskrevne Ord: "Jeg døber Dig i Faderens,
Sønnens og den Helligaands Navn", og give det Navn. Da kan
det Barn lægges i Kirkegaard, og Konen skal ikke skilles fra sin
Ægtemand paa Grund af det ved Daaben indtraadte aandelige
Slægtskab. Men hvis Barnet kommer sig, skal det føres til Præst
snarest muligt, og han skal salve det med den hellige Olje med de
Ord og Handlinger, <sp>som følger efter</sp> Daaben<footnote>
Meddelt (efter Frostatingslagen II 3) af A. Taranger i "Verdens 
Gang" 8 Marts 1903. </footnote>.

Denne saakaldte Spytdaab (baptisma salivalis) synes ikke at
have været ganske usædvanlig i Norge. Og den stemmede vel
med Datids Skik. Fra en vis Side set svarede den jo egentlig til,
hvad der foretoges ved Primsignelsen, hvor Præsten selv salvede
Barnets Øren og Næse med Spyt. Men Spørgsmaalet var, om en
Nøddaab, som Moderen paa denne Vis foretog, var andet end en
blot Primsignelse, eller om det var en virkelig Daab. Pave
Innocens den Tredje synes i et Brev af 1ste Marts 1206 at have villet
indskærpe Norges Ærkebiskop Torer, at det ikke var fuld Daab.
"Hvo som ikke fødes paany af Vand og den Helligaand, kan ikke
komme ind i Guds Rige. Du bør derfor ikke være i Tvivl om, at
de <sp>ikke</sp> ere døbte, ved hvis Daab den ene af disse to mangler".
Spørgsmaalet om "Spytdaab" kom, saa vidt vides, ikke for efter
Reformationen. Grunden hertil er for Norges Vedkommende
vistnok næppe at søge i, at Skikken nu helt var afskaffet. Snarere
turde man søge den i, at Befolkning som Gejstlighed stiltiende
var enige om, at dette under vanskelige Forhold var en tilladelig
Form for Nøddaab. En saadans Gyldighed kunde ikke forkastes,
naar de rette Ord var udtalte og Mundvand anvendt.

*

En Antagelse, hvori Kirken og Menigmand mødtes, var, at den
Daab var den ypperste, der udførtes paa en <sp>Søndag</sp>.
Gudstjenesten, der ledsagede den, den samlede Menigheds Forbøn, for ikke
at tale om Mængden af tilstedeværende Vidner, maatte gøre
Søndags Daab til langt at foretrække for enhver anden. Hvo, der paa
nogen Maade kunde, henlagde da Daaben til nærmest følgende
Søndag. Christian den Fjerde blev saaledes naturligvis døbt paa
en Søndag. Fast Regel var og kunde dette dog ikke være, blandt
andet fordi Ventetiden herved let kunde blive for lang for Børn,
der var fødte paa Søndag eller Mandag.

Naar Daaben foregik paa en Søndag, henlagdes den ikke som
nu til Dags til efter Gudstjenesten, men foretoges netop <sp>midt
under</sp> denne. "Efter at Epistlen er læst og Halleluja er sunget,
men førend Evangeliet læses", var dens rette Plads i Gudstjenesten
<footnote>H. Rørdam: Danske Kirkelove II 316. -- Kirkehistoriske 
Samlinger IV 475. 504. -- Jacob Madsens Visitatsbog. S. 174. -- 
o. s. v. </footnote>. Denne afbrødes altsaa foren Stund; til Gengæld 
maatte de spæde overvære hele Resten af den. Christian den Fjerde
begyndte sit offentlige Liv med først at høre en længere Daabstale
af Sjællands Biskop og dernæst en timelang Prædiken af Pastor
Katholm over Dagens Evangelium<footnote>Troels-Lund: Historiske 
Skitser. S. 190-92. </footnote>.

Med disse Forudsætninger vil det forstaas, hvor stødende det
var, naar Præsten Hr. Jørgen i Svinninge paa Fyn egenmægtig
indførte den Skik, at døbe Børnene straks efter at der var ringet
sammen, <sp>førend</sp> Gudstjenesten endnu var begyndt, ofte kun i
Overværelse af et Par af Fadderne<footnote>Jacob Madsens Visitatsbog. 
S. 174. --  Samlinger til Fyens Historie o. Topografi I 108. </footnote>. 
Han blev ogsaa for denne og nogle andre Overtrædelser af lignende Art 
dømt fra sit Embede.

Det at døbes som nu til Dags, <sp>efter at den egentlige
Gudstjeneste er omme</sp>, var i det 16de Aarhundrede
Udtrykket for den højeste Skam, der kunde times Moder og Barn.
Herved tilkendegaves nemlig, at Moderen var en utugtig Kvinde og
Barnet uægte født. Efter manges Opfattelse burde Barnet ikke
engang stedes til Daab, førend Moderen havde tilstaaet, hvem
Barnets Fader var, og førend hun selv havde staaet aabenbar
Skrifte<footnote>Saaledes f. Eks. vedtaget paa Bondemødet i 
Odense 1567. Manusc. Kall. no. 492. 4to. N. Jacobsens Afskrift. 
-- Aar 1558 og 1560 i Roskilde var lignende Betingelser blevne 
stillede for Moderen, naar hun vilde holde Kirkegang. 
Kirkehistoriske Samlinger IV 459 og 469. </footnote>. 
Disse haarde Bestemmelser havde ganske vist ikke nogen
Støtte i Kirkeordinansen, men udtrykte blot Skik og Brug, der
havde fæstnet sig som Vedtægt. Det var da for saa vidt med Rette,
naar Christoffer Valkendorf, vistnok netop af Iver for strengt at
følge Kirkeordinansen, forbød deres Anvendelse i Svinninge
Kirke, der hørte under hans Gaard Glorup paa Fyn, og
tværtimod befalede, at "uægte Børn skulde døbes paa samme Tid som
de ærlige". Biskop Jacob Madsen lod sig i denne Anledning
aflokke den skarpe Bemærkning i sin Dagbog<footnote>Jacob Madsens 
Visitatsbog. S. 174. </footnote>: "Christoffer
Valkendorff har ændret denne Kirkeskik uden mit Samtykke og i
Strid med Regeringsraadernes derom udgangne Brev, skøndt han
selv var en af de Regeringsraader, der udstedte og underskrev
det". Christoffer Valkendorff var imidlertid vel Mand for at hævde 

sin Ret. Saa vidt man kan skønne, maatte Jacob Madsen give
fuldstændig tabt. I hvert Fald findes endnu en skriftlig Erklæring fra
ham, hvori han indrømmer sin Modpart, at den hele Skikke ikke
har nogen som helst Hjemmel i Kirkeordinansen<footnote>
Samlinger til Fyens Hist. o. Topogr. II 99-100. </footnote>. Hermed var
Sagen dog ingenlunde afgjort. Den offentlige Mening var
aabenbart stemt for haard Behandling, og i den senere udstedte, norske
Kirkeordinans optoges ogsaa de herhen hørende Bestemmelser<footnote>
Kirkehistoriske Samlinger IV 450. </footnote>.

En ganske egen Følge af at forene Daaben med almindelig
Søndagsgudstjeneste blev den Overtro, at Daabens Kraft kunde
yderligere styrkes ved at give de spæde Part ogsaa i Kirkens andet
Sakramente. Naar Altergangen var til Ende, gik da stundom
Kalken med den tiloversblevne Vin rundt blandt de Børn, der paa
den Dag var blevne døbte. Denne Overtro synes at have været
særlig udbredt i Skaane og paa Sjælland. Paa Landemoder baade
i Lund og Roskilde maatte Bisperne nedlægge bestemt Forbud
mod Uskikken<footnote>Kirkehistoriske Samlinger IV 475. -- 
Lund 1561: G. K. S. no. 3187 4to. </footnote>.

Naar Barnet var neddykket tre Gange og Daabsordene læste
over det, var den egentlige Daabshandling til Ende; tilbage stod
nu kun en Formaning til Fadderne. Ikke saaledes i den katolske
Tid. Den Gang havde der været ikke lidet, som endnu var at
foretage med de nydøbte, Skikke, som de danske Reformatorer
først havde afskaffet, Hans Tavsen atter genoptaget, men
Kirkeordinansen sluttelig forbudt. Enkelte af disse Skikke holdt sig
dog længe efter i mere afsides Egne, saaledes f. Eks. i Stavanger
Stift<footnote>P. Claussen Friis: Samlede Skrifter, udg. af Gustav 
Storm. Indledn. S. V. </footnote>.

Ifølge Hans Tavsens "Døbebog" skulde Præsten allerede
førend Neddykningen i Vand "<sp>smøre Barnet med Olje</sp> paa
Brystet og Skuldrene, sigende: "Da smør jeg dig med Olje til et
Saligheds Tegn, at Gud vil være Dig mild og blid i vor Herres
Jesu Kristi Navn".

Efter Daaben skal Præsten "gøre Kors i Nakken paa Barnet
med Olje, sigende: Den almægtigste Gud, vor Herres Jesu evige
Fader, som Dig nu haver anden Tid igenfødt formedelst Vand
og den hellige Aand og haver forladt Dig alle dine Synder, han
smøre Dig med sin hellige Olje til evig Tid! -- Fadderne:
Amen!"

"Siden skal Præsten sætte Barnet en <sp>hvid Hue</sp> paa, sigende:
Annam dette hvide og ubesmittede Klædebon paa Dig, og bær 

din Daab saa ubesmittet frem for Jesu Kristi Domstol, paa det at
Du maa faa det evige Liv! -- Fadderne: Amen!"

"Siden skal Præsten give Barnet <sp>et Lys i Haanden</sp>,
sigende: Annam dette tændte Lys og bevar din Daab ustraffelig,
paa det, at naar Herren kommer og farer heden til sit Bryllup,
Du da maa være redebon at gaa hannem imod med alle hans
Engle og leve siden evindelig med hannem! Guds Fred være med
Dig! -- Fadderne: Amen!"<footnote>Kirkehistoriske Samlinger II 554-55.</footnote>

Af disse Skikke gik Salvningen og Lysbæringen temmelig
hurtigt i Glemme, efter at de var forbudne; i det 17de
Aarhundrede omtales de, saa vidt vides, ikke mere. Derimod ligger en
dunkel Erindring om den hellige, hvide Hue vistnok - som vi
tidligere har set -- til Grund for den Haardnakkethed, hvormed
Brugen af Hue paa Daabsdagen endnu holder sig i Norden.

Under alt dette havde <sp>Gudmoderen</sp> udfoldet en meget travl
Virksomhed. Den indskrænkede sig ikke blot til hurtigst muligt
at afklæde og paaklæde Barnet, nævne dets Navn og i rette Tid
svare "ja" til Præstens Spørgsmaal. En dygtig Gudmoder maatte
kunne bestride langt mere. Hun maatte for det første bære Barnet
højt og frit og med en glad Mine. Undlod hun dette, blev Følgen
den samme, som hvis hun paa Vejen til Kirke havde ladet nogen
gaa eller ride foran sig: Barnet blev fortrykt og fik Trællesind.
Fremfor alt maatte hun vogte sig for at tabe noget af Barnets eller
sit eget Tøj. I saa Fald blev den lille kluntet, ja farlige Sygdomme
som Epilepsi kunde blive Følgen. Græd Barnet, eller blev det
uroligt, skulde hun lade som intet, thi sligt betød ikke andet end,
at det vilde faa en smuk og kraftig Røst og forstaa at bruge sine
Lemmer. Men vissede hun for det for at faa det stille, vilde
hendes urolige Bevægelse forplante sig til Barnets hele Liv, og ingen
kunde saa vide, hvorledes det vilde ende. Det var ligeledes en
egen Sag med hendes Svar til Præsten. Hun skulde naturligvis
passe at besvare hans Spørgsmaal med "ja". Men kom hun til at
sige et eneste "ja" for meget, eller stemmede hun blot i med, naar
Fadderne svarede "Amen", saa afsatte dette blivende Spor i
Barnets svækkede Aandsevner. Derimod var hun i Stand til at gøre
det letnemt ved uafbrudt stille for sig selv at gentage hvert et Ord,
Præsten læste over det. Endnu i vore Dage er det i flere Egne 

Skik, at Gudmoderen under Daabshandlingen mumler Præstens
Ord efter<footnote>Joh. Paludan: Forsøg til en Beskrivelse 
over Møen II 270. -- J. M. Thiele: Danmarks Folkesagn III 
S. 88-90. -- S. Grundtvig: Gamle danske Folkeminder I S. 11. 
-- Jens Kamp: Danske Folkeminder (Odense 1877) S. 363-64). 
-- E. Tang Kristensens Jyske Folkeminder IV S. 349-50. -- 
Ihre: De superstitione. S. 36. -- Jöran Johan Öller: 
Beskrifning öfwer Jemshögs Sochn i Blekinge. (Wexiö 1800) 
S. 211. -- Nicolovius: Folklifwet i Skytts Härad i Skåne 
(Lund 1847) S. 177. -- Hyltén-Cavallius: Wärend och Wirdarne 
I 381-82. -- Wuttke: Der deutsche Volksaberglaube der Gegenwart. 
2te Bearbeitung. (Berlin 1869.) § 593-96. - Kuhn u. Schwartz: 
Norddeutsche Sagen, Märchen und Gebrauche (Leipzig 1848) S. 432. 
-- W. Mannhardt: Germanische Mythen (Berlin 1858) S. 634 o. s. v., 
o. s. v. </footnote>.

Naar Formaningen til Fadderne var oplæst, gik disse en for en
op til Alteret for at <sp>ofre til Præsten</sp>. Under denne Ofring
skulde Gudmoderen staa oprejst ved Udgangen af sin Stol med
Barnet paa Armen. At glemme dette var meget farligt. Endnu ved
Midten af det 19de Aarhundrede hedder det fra Slaglille ved Sorø
om en Vogterdreng, der var lidt forstyrret og tilsidst blev syg og
døde: "Gamle Karen mener, at der var nok sket en Forseelse
ved Barnets Daab, enten at Konen, som bar det, for ofte har sagt
ja til Præstens Spørgsmaal, eller hun har kanske sat sig ned med
Barnet, medens Fadderne var oppe at ofre. Nogen Forseelse maa
der være sket, for ellers kunde Troldfolk ingen Magt have faaet
over Barnet"<footnote>Sv. Grundtvig: Gamle danske Folkeminder I 
S. 11. </footnote>.

Naar Fadderne vendte tilbage fra Ofringen ved Alteret, gik de
hver især hen til Barnet og lagde en Guld- eller Sølvskilling paa
dets Bryst. Gudmoderen maatte nøje mærke sig, hvad enhver
lagde, for senere at kunne gøre Forældrene Rede herfor.
Stundom var der paa Barnets Dragt anbragt en Lomme, saa at den
spæde selv kunde gemme sine Penge. Blandt de i "Dansk
Folkemuseum" bevarede "Kristentøjer" findes et med endog to
Lommer, en stor og en lille, rimeligvis til store og smaa Mønter.

Denne Ofring af <sp>Faddergaverne i Kirken</sp> fandt idet 16de
Aarhundredes første Halvdel endnu Sted hos alle, høje og lave.

Da saaledes i Aaret 1557 Christian den Tredje afsendte Peder
Oxe til Mecklenborg for paa hans Vegne at staa Fadder til
Hertug Ulriks og Elisabeths Datter Sophia, den senere Dronning af
Danmark, gav Kongen ham udtrykkelig Befaling til at aflevere
Faddergaven til Barnet i Kirken samt at ledsage den med nogle
velvalgte Ord. Peder Oxe blev imidlertid forhindret i at lystre
denne Befaling, da Daaben ikke foregik i Kirken, men i Hjemmet,
og ingen af de andre holdt nogen Tale, idet de afleverede deres
Gaver. Han gjorde da som disse, idet han oppe i Salen, hvor
Daaben foregik, tavst lagde sin Foræring -- ikke paa Barnets Bryst,
dertil var der uden Tvivl for mange Gaver -- "men var sat et
Haandbækken paa Skiven [Bordet] af Sølv, dér ginge hver til og
lagde udi, hvad Frøkenet blev foræret med"<footnote>Ryge: Peder 
Oxes Liv og Levnets Beskrivelse (Kbhvn. 1765) S. 102-5. -- 
Ganske lignende Fremgangsmaade omtales i Norge 1593 i Bisp Jens 
Nielssons Visitatsbøger, udg. af Yngvar Nielsen. S. 91.</footnote>.

Første Gang den gamle Skik vides at være bleven brudt i 
Danmark, var underligt nok ved Christian den Fjerdes Daab, da
altsaa 20 Aar efter den samme lille "Frøken Sophia" havde sin
ældste Søn i Kirke, og hendes Moder, den danske Prinsesse
Elisabeth bar ham. Maaske har man ved denne Lejlighed fundet det
anstødeligt, at Hertuginden med Kongesønnen paa Armen skulde
staa og nikke Tak til enhver i hele den lange Række af Faddere;
eller man har vel snarere frygtet for, at denne Ceremoni, korrekt
udført med lange Taler fra og til hver af Giverne, vilde trække
den alt i Forvejen meget lange kirkelige Handling ud i det
uendelige. Vist er det, at da Mester Katholm havde endt sin Prædiken
over Dagens Evangelium, og Orgelet spillede til Offer, nøjedes
man med alle -- Hertuginden med den lille, Fyrsterne,
Rigsraaderne og de andre adelige Faddere -- en for en at gaa op til
Alteret og ofre til Præsten og derpaa at begive sig tilbage til sin
Plads<footnote>H. Rørdam: Historiske Kildeskrifter II 653-54. </footnote>.

Saadan Afvigelse fra gammel Skik smittede. I Nutiden har
Ofring af Faddergaver i Kirken kun holdt sig enkelte Steder hos
Landbefolkningen, saaledes f. Eks. i visse Egne af Fyn, Halland
og Blekinge<footnote>H. Lerbech: Beskrivelse over Ringe Sogn 
(Odense 1826) S. 86. -- Kamp: Danske Folkeminder (Odense 1877) 
S. 363. -- Sjøborg: Blekings Historie I (Lund 1792) 144. -- 
P. Osbeck: Beskrifning öfwer Laholms Prosteri 1797. (Hall. Fornm. 
Foren. Årsskrift 1868). S. 26. -- J. J. Öller: Beskr. öfwer 
Jemshögs Sochn i Blekinge. (Wexiø 1800.) S. 212. </footnote>.

*

Efter Ofringen gik <sp>Toget hjemad</sp> i strygende Fart,
Gudmoderen og Barnet naturligvis i Spidsen. At ile fra Kirken med
den nydøbte er Skik og Brug endnu i Norden. I Odsherred paa
Sjælland hedder det endvidere: Man maa vel vogte sig for, at der
bliver nogen "Slippe" i Vognrækken, eller at en enkelt Vogn
kommer bagefter, thi da faar Barnet lange Hæle, Tegnet paa
Trællesind og Tyvagtighed<footnote>Kamp: Danske Folkeminder. S 364. </footnote>.

Ved Hjemkomsten <sp>modtoges Skaren af Faderen</sp>, til
hvem Gudmoderen højtideligt overrakte den lille, idet hun lydelig
sagde: Jeg har modtaget en Hedning og bringer en Kristen".
Naar Barnet, som ved Christian den Fjerdes Daab, selv havde
faaet Navnet "Christian", var der dobbelt Betydning i Ordene:
"Jeg bringer en Christianus" (et Ordspil, som Erasmus Lætus i
sin latinske Beretning om Daaben naturligvis ikke glemmer at
fremhæve<footnote>H. Rørdam: Historiske Kildeskrifter I 657. </footnote>). 
I Skaane lød det endnu i Begyndelsen af det 19de
Aarhundrede stadig: "Se här får jag glädjen att i Jesu namn lemna
dig en Christen i stället for en hedning". At Skikken ogsaa dér
er ved at ophøre kan sluttes af, at disse Ord, der i Aarhundredets
Begyndelse sagdes lydeligt, ved dets Midte kun hviskedes sagte
<footnote>Nicolovius: Folklifwet i Skytts Härad i Skåne (Lund 1847) 
S. 177-78). -- I Sønderjylland siges eller sagdes lignende Ord af 
Faderen til Gudmoderen. H. F. Feilberg: Fra Heden. (Haderslev 1863.) 
S. 101. </footnote>.

Faderen takkede Gudmoderen og Fadderne i en lille Tale,
Omskrivning af det bekendte: "hvilket igen at forskylde udi slig
og andre Maader jeg altid skal findes redebon"<footnote>H. Rørdam: 
Historiske Kildeskrifter II 657. </footnote>. Derpaa bragtes
den nydøbte til Ro. Det var en Hovedregel, som synes at være
fulgt hele Norden over, at den lille ikke maatte omklædes, men
skulde sove sin første Søvn i Kristentøjet, for at Daabens
Virkninger ret kunde gøre sig gældende. Nogle listede sig endda til i
Smug at klippe en lille Stump af Dragten, der senere gemtes paa
Barnet som Værn mod alt ondt<footnote>E. Pontoppidan: Everriculum 
fermenti veteris. S. 74. -- Kamp: Danske Folkeminder (Odense 1877) 
S. 361. -- E. Tang Kristensen: Jyske Folkeminder IV 350. -- Norsk 
Historisk Tidsskrift 2den Række III 201. -- Folkevennen. (Christiania 
1862.) S. 452. -- Abr. Abr. Hülphers: Beskrifning öfwer Norrland IV 
(Westerås 1780) S. 310-11. -- Hyltén-Cavallius: Wärend och Wirdarne 
I 382. -- Nicolovius: Folklifwet i Skytts Härad i Skåne (Lund 1847) 
S. 178. </footnote>.

Førend Fadderne fik noget at leve af, forefaldt der først et
ejendommeligt Optrin, idet de alle førtes ind til Moderen, hvor
de lykønskende, een for een gik forbi hende og lagde deres
<sp>Gave</sp> til hende paa Sengen. Den tidligere Foræring i Kirken
havde været til Barnet og kaldtes stundom: "<sp>paa Brystet</sp>";
denne Faddergave var alene til Moderen og kaldtes: "<sp>udi
Sengen</sp>". Den anvendtes hos høje og lave. I den kongelige Befaling
angaaende Peder Oxes Sendefærd som Fadder Aar 1557 stod
saaledes nøjagtig Oplysning om, hvad han havde at sige og gøre,
naar han før Bordet førtes frem til Hertugindens Seng. Og Peder
Oxes Indberetning oplyser, hvad der virkelig foregik: Efter
Daaben og Ofringen til Barnet er alle Fyrsterne og Fyrstinder
og Sendebud "opgaaet udi Hertugindens Kammer for hendes
Naades Seng, og dèr er overantvordet Hertuginden, hvad
Faddergave hver havde fremsendt med tilbørlig Lykønskning ... Hver,
som haver fra sig antvordet sin og Herres Foræring, er hver
straks sket besynderlig Taksigelse", hvilke Taler Peder Oxe ved
sin Hjemkomst nærmere skal gengive<footnote>A. R. Ryge: Peder 
Oxes Liv og Levnets Beskrivelse (Kbhvn. 1765) S. 102-5. </footnote>.

Da Frederik den Anden Aar 1581 befalede Absalon Gøye og
Brejde Ranzau at møde paa Kongens Vegne ved en Barnedaab
hos Hertug Hans, skrev han til dem, at han nok forinden skulde
sende dem baade "vor Faddergave og hvad vi vor kære Broders
Gemal ville have foræret "udi Sengen", som det kaldes"<footnote>
Sjællandske Tegnelser 17 December 1581. R. A. </footnote>. -- 
"Torsdag var jeg udi Notmark til Barsel og gav paa Sengen l
Krone" hedder det Aar 1653 fra Als<footnote>Danske Samlinger 
V  323. -- Samme Skik omtales i Tyskland endnu Aar 1715. 
Amaranthes: Frauenzimmer Lexikon. (Leipzig 1715.) p. 202:  
"auf das Bette schenken". Som Eksempel fra Norge i det 16de Aarh. 
kan anføres: Bisp Jens Nilssons Visitatsbøger, udg. ved Yngvar 
Nielsen, S. 280.</footnote>.

Christian den Fjerdes Daab foregik efter storartede
Forberedelser i København, lang Tid efter hans Fødsel paa 

Frederiksborg, saa at Moderen, Dronning Sophia, ved Daaben forlængst
havde været oppe. Som en Følge heraf kunde Gaverne "udi
Sengen" ikke godt afgives paa behørig Vis. Dog er det et
Spørgsmaal, om den gamle Beretning ikke sigter til en Art Hvile paa
noget, der skulde efterligne en Seng, naar den siger, at
"Dronningen blev stillet til Sæde midt i Salen". Iøvrigt gik alt paa
sædvanlig Vis. Fadderne kom fra Kirken først op i Salen til hende
for at overrække deres Gaver. Dronningens Hofmester, Rigsraad
Peder Bilde, stod ved hendes Side, modtog Gaverne og besvarede
hver Tale med en passende Taksigelse, og først da hele dette
Optrin var til Ende, gik man til Bords<footnote>P. H. Resen: Kong 
Frederichs Den Andens Krönicke (Kbhvn. 1680) S. 307.
H. Rørdam: Historiske Kildeskrifter II 657-58. </footnote>.

Der var da altsaa <sp>fire Arter af Gaver</sp> ved en fuldstændig
Fadderstads: til Præsten, til Barnet, til Moderen og, undertiden
i det mindste, til Ammen<footnote>A. R. Ryge: Peder Oxes Liv og 
Levnets Beskrivelse (Kbhvn. 1765) S. 104. </footnote>, "<sp>paa 
Alteret</sp>", "<sp>paa Brystet</sp>", "<sp>udi Sengen</sp>" og 
"<sp>paa Vuggen</sp>", som de kaldtes. Disse Gaver
havde baade haft og bevarede fremdeles en betydelig Indflydelse
paa Daabsskikkene og den hele Fests Stilling i det almindelige
Omdømme.

Der kan næppe være nogen Tvivl om, at disse Gaver
oprindelig har haft en religiøs Betydning og været Ofre eller
Beskyttelsesmidler for de Paagældende. De to af dem, til Præsten og
til Barnet, kaldtes jo endnu Ofre og ydedes i Kirken. Og alle
havde de det tilfælles at skulle gives i Form af ædelt Metal, der
jo ansaas for et Sikringsmiddel mod Troldtøj og alt ondt. Særlig
Gaven til Barnet lader sig vistnok forfølge et Par Skridt tilbage,
for saa vidt Gudmoderen, efter Skik i enkelte Egne at slutte,
tidligere uden Tvivl overalt har givet Barnet sin Gave allerede
om Morgenen, for at værne den spæde mod ondt undervejs. I
Wärend i Sverige lægger endnu Gudmoderen "en hvid Penning"
paa Barnets Bryst, naar hun paa Daabsdagens Morgen henter
det til Kirke<footnote>Hyltén-Cavallius: Wärend och Wirdarne I 381. 
</footnote>. I Vestjylland lægger man ligeledes om Morgenen
en Sølvskilling paa Barnets Bryst. I Ringstedegnen gemmes den
dertil brugte Mønt som Barnets Lykkeskilling. I Kalundborgkanten 
tror man, at Barnet vil blive lærenemt, naar dets første
Bog bliver købt for denne Skilling<footnote>Kamp: Danske 
Folkeminder (Odense 1877) S. 361.</footnote>.

I det 16de Aarhundrede var man hos de højest stillede vistnok
i Reglen ude over den ligefremme Overtro paa Gavernes
beskærmende Værd. Man betragtede dem som Lykønskningsudtryk og 

Vederlag for haft Ulejlighed. Dog fulgte man nøje gammel Skik,
at de altid skulde bestaa af ædelt Metal. Til Barnet valgtes som
oftest Guld- eller Sølvmønter, om muligt forældede. Moderen
foretrak man gerne at give et Sølvbæger, en Kande, et Saltkar
eller lignende Stykke Bohave, sjældent eller aldrig derimod et
Smykke.

Følgen var, at man kunde komme i Forlegenhed, naar man i
sidste Øjeblik, maaske halvt uventet, blev indbudt som Fadder.
Mange af Datidens Breve giver os et Indblik i denne Art
Vanskeligheder og den pudsige Maade, hvorpaa man klarede sig,
ved at tage et af Husets brugte Bægre eller Saltkar, ridse andet
Navn og Vaabenmærke i og afgive det som nyt. Man stolede trygt
paa, at Modtagerinden ikke tog Hensyn til den slidte Kant, men
blot vejede sig til dets Metalværdi, og maaske selv ved Lejlighed
lod det gaa videre. Et og samme Bæger kunde saaledes som
Faddergave rejse Landet rundt.

.... "Kære Birgitte og kære Søster! Som Du skriver mig til,
i hvilke Du er begærendes, at jeg vilde vel gøre og laane Dig en
Stob [et Bæger], som Du vilde give til Faddergave, saa sender
jeg Dig nu en Stob, som vejer 122 Lod, og dersom Du ikke
havde været min Ven saa god, havde Du ikke bekommet den,
og begærer jeg ikke Pendinge derfor, men lige saadan en Stob
igen og saa god, som den er ...<footnote>Skrivelse af l Septbr. 
1581 fra Fru Christence sal. Björn Kaas' til Fru Birgitte 
Christoffer Gøyes. Orig. Adelsbreve. Fasc. 35. Krausse. R. A. </footnote>".

Selv Faddergaverne til Dronning Sophia ved Christian den
Fjerdes Daab var ikke alle nye. Vi er endnu i Stand til at kigge
Christoffer Gøye i Kortene:

.... "Kære Mogens!" skriver han, da han skal til Festen,
"har jeg nu bekommet den Stob, som Du sendte mig, og takker
Dig gerne, fordi Du vil unde mig den. Saa har jeg nu ladet veje
samme Stob i København, da vejede den 205 Lod, som jeg lod
Godtfolk se paa. Og vil jeg give Dig saa meget Sølv igen, som
samme Stob vejede, desligeste saa meget Guld, som der skal til
at forgylde saadan en Stob med, og hvad Lod Arbejdsløn kan
koste. Om Du vil unde mig den derfor, da skal jeg fornøje Dig
derfor, naar Gud vil jeg kommer til København, og vil gerne
forskylde det igen, i hvad Maade jeg kan" osv......<footnote>
Skrivelse fra Christoffer Gøye til Mogens Gøye, dateret Torsdag 
næst efter Pintsedag 1577. Dokum. til Klevenfelds Stamtavler. 
(Gøye.) R. A. </footnote>

Som Eksempel paa en Faddergave, der alt havde været
omkring og fremdeles skulde videre, kan anføres følgende:


.... "Kære Farbroder! haver jeg bekommet Eders Skrivelse,
hvorudi I er begærendes, at jeg vil laane Eder den Stob, som
min Moder Fru Beate gav Mette. Kære Farbroder! saa kan jeg
Eder venligen ikke forholde, at samme Stob haver været mer
end otte Dage i Odense at lade sætte andet Vaaben paa, thi jeg
er og selv beden til Fadder paa samme Tid. Men dersom jeg
havde vidst det noget tilforn, da skulde I, saa sandt hjælpe mig
Gud! gerne have bekommet den, i hvad Raad jeg havde selv
faaet. Men jeg sender Eder en Kande, som min Moder Fru Ida
gav mig. Dersom Eder dèr var tjent med, da under jeg Eder
denne rettelig gerne. Dersom Eder synes, hun var for ringe, da
kan I vel lægge noget Guld deri, saa i lige vel kan bestaa
dermed" osv.....<footnote>Skrivelse fra Axel Brahe til 
Christoffer Gøye, dat. Rugaard 6 Septbr. 1581. Orig. Adelsbreve. 
Fasc. 10. Brahe. R. A. </footnote>.

Som Eksempel endelig paa haabløs Forvirring kan anføres
følgende Skrivelse fra Fru Kirsten Bølle paa Basnæs, der,
indbudt til Fadder, har været saa uheldig ikke blot at glemme
Daabsdagen, men tillige er uvidende om, hvorvidt Gaarden, hvor
Barsiet staar, ligger i Jylland eller i Fyn:

.... "Jeg kan ikke klage, saa jeg har forseet mig, at jeg ikke
haver sendt min Faddergave over til Hans Johansens Barn. Jeg
forsaa mig i Dag, jeg mente, at det skulde have været paa Søndag
otte Dage, men i Dag saa jeg i Brevet, at det skal være paa
Søndag. Og vil jeg skrive Margrethe til og sende hende min
Faddergave'. Men det kan nu ikke komme frem før efter Barselet; nu
ved jeg aldrig, heller "Fabuslett" [Gaarden Fobislet i Nærheden
af Kolding] ligger i Jylland heller i Fyn" osv.....<footnote>
Skrivelse fra Kirsten Bølle til Fru Birgitte Christoffer Gøyes, 
dat. Basnæs 24 Novbr. 1573. Orig. Adelsbreve. Fasc. 10. Bille. 
R. A. </footnote>.

Hos Almuen, især Landbefolkningen, havde Troen paa Faddergavernes 
signende og beskærmende Kraft endnu langtfra tabt sig.
Men samtidig var den Opfattelse stærkt i Fremvækst, at de var
en Art Vederlag for haft Ulejlighed. Den lutherske Gejstlighed
fremmede denne Opfattelse, og Peder Palladius gik paa sin djærve
Vis endnu videre og erklærede Faddergaverne for en kristelig
Opmuntringspræmie for talrigt Afkom: "Fadderpenge, de gives
ud for en anden Sags Skyld, som er, at Fader og Moder skulle
ikke falde udi Mishaab, for Gud giver dennem flere Børn, han
vil ogsaa give dennem mere at føde dem med, derfor giver man
Barnet Penge, ligesom man giver ogsaa Brud og Brudgom Penge
og Boskab at behjælpe dennem frem med udi deres Ægteskab"
<footnote>P. Palladius: En Visitatz Bog, udg. af Svend 
Grundtvig. S. 13. </footnote>.


Datidens Forældre faldt ikke saa let i "Mishaab" paa et
Omraade som dette, og Peder Palladius' Forklaring aabnede derhos
de lyseste Udsigter. Den Udvej laa nemlig saa nær, at man for
at styrke sit Haab indbød flere og flere Faddere.

*

I den katolske Tid havde Læren om Fadderskabets beslægtende 
Kraft sat en naturlig Stopper for Tilbøjeligheden til at
<sp>indbyde mange Faddere</sp>. Nu fik derimod denne Lyst frit Løb.
Allerede Aar 1549, kun en halv Snes Aar efter Reformationens
Indførelse, var man i Danmark naaet saa vidt, at Kongen maatte
udstede følgende Brev til Landets samtlige Biskopper:

"Os er til Vidende vorden den store Uskikkelighed, som sig
almindelig begiver i alle Sognekirker, at naar nogen lader døbe
deres Børn, saa indbyder de saa mange Faddere, at disse
næppeligen kunne fange Rum hos Fonten. Og det sker mere af
Gerrighed end til Guds Ære, og Sognepræsterne sligt tilstede for en
ringe Fordels Skyld, de deraf kunne fange formedelst et føje
Offer". Thi forbyde vi at "indbyde flere Faddere end tre eller
fire i det allermeste, paa det at slig Uskikkelighed maa igen
afkomme og plat nedlægges"<footnote>Danske Magazin 4de Række IV 90. 
-- Kirkehistoriske Samlinger I 473. -- H. Rørdam: Danske Kirkelove 
I 291. </footnote>.

Sligt var imidlertid lettere sagt end gjort. Begge Parter,
Forældre og Præst, saa jo deres Fordel ved, at Fadderne var mange.
Det var da de færreste Præster, der stillede sig mod Strømmen
og som f. Eks. Hr. Christen i Kværndrup paa Fyn endog vovede
at nægte et Barn Daab til sædvanlig Tid under Gudstjenesten,
fordi Fadderne var for talrige. Menigheden anklagede ham da
ogsaa ganske roligt for Bispen, idet de paastod, at han ved at
døbe Barnet efter Prædikenen og sammen med et Slegfredbarn
havde erklæret det for uægte<footnote>Jacob Madsens Visitatsbog 
S. 332. </footnote>. Mange Faddere og saa selv Præst,
til hvem der skulde ofres, gav dobbelt Indtægt. Det var da let
forstaaeligt, at f. Eks. Præsten Christiern Nielsen Juel havde 14
Faddere til sin første Søns Daab, 13 til sin andens og 19 til den
tredjes<footnote>Ny kirkehistoriske Samlinger V 369, 371 og 373. 
</footnote>; eller at Præsten Christiern Brun i Nyborg havde 20
Faddere til sit ene Barn og 21 til et andet<footnote>Samlinger til 
Fyens Historie og Topographie VII 253-54 og 256-57. </footnote>; 
eller at hin ovenomtalte Præst, der anvendte ikke blot Piber og 
Trommer, men 

ogsaa Strengeleg, anbragte denne Musik i Spidsen for 24
Faddere<footnote>Ny kirkehistoriske Samlinger V 30. </footnote>; 
eller at Præsten Niels Poulsen i Lading mødte med 44
Faddere ved sin Søns Daab, osv.<footnote>O. Wolff: Journal 
for Politik, Natur- og Menneske-Kundskab. (1816.) III 29. </footnote>.

Den samme Tilbøjelighed til at have mange Faddere gjorde
sig ligeledes gældende hos Adelen, om end Hensynet til
Indtægten ved Faddergaverne her ikke behøvede at være
eneraadende. Saa vidt man kan skønne, synes det at have været
betragtet som Udtryk for Anselighed og Pragt at møde med mange
Faddere, hvilket derfor især anvendtes ved første Barns eller
første Søns Fødsel. Iøvrigt toges dog mange andre Hensyn, til
Moderens Tilstand f. Eks., Slægt og Venners Nærhed osv., saa
at man i samme Ægteskab kunde træffe et Barn med 42 og det
næste med ikkun 5 Faddere<footnote>Danske Magazin III 221-24. 
</footnote>. Et Højdepunkt som 51 Faddere
-- hvad en vindskibelig Familje i Roskilde Aar 1549 havde
drevet det til<footnote>Kirkehistoriske Samlinger III 7. 
</footnote> -- naaedes dog vistnok sjældent eller aldrig blandt
Adelen.

Endnu ind i det følgende Aarhundrede holdt disse Forhold sig
uforandrede. Aar 1625 lyder saaledes den gamle Klage fra en af
Københavns Præster til Kansler Christian Friis: "Daabsens
Sakramente misbruges slemmelig; man gør et Kræmmeri heraf"
<footnote>Nordisk Tidsskrift for Historie, Literatur og Kunst, 
udg. af Chr. Molbech III 421. </footnote>.
De gamle Forbud maatte bestandigt gentages baade i Sverige,
Danmark og Holsten<footnote>A. A. v. Stiernmann: Forordn. ang. 
Sweriges Comm. Politi o. Oecon. III 726. -- Joh. Adolfs Ordnung 
von Kleidung etc. 1601. (Schlesw. 1605.) fol. D. 2. </footnote>; 
og med Føje kunde Peder Syv optegne
blandt danske Ordsprog: Penge vil der til, sagde Manden, han
bad til Fadder<footnote>Peder Syvs Ordsprog (Ud. 1688) II (207 
læs:) 209. </footnote>.

De Midler, hvorved man søgte at raade Bod paa Ondet, var,
foruden almindelige Forbud, Paalæg og Straffe af forskellig Art.
I Ribe befaledes det saaledes Aar 1561, at ingen maatte give
mere end l Dalers Værdi i Faddergave<footnote>Nye danske 
Magazin II 273. </footnote>. I Stralsund 1649 var
man saa snedig at tilføje, at samme Daler skulde overrækkes
aabenlyst og ikke indsvøbt i Papir<footnote>Des Raths zum 
Stralsunde Ordnung. 1649. S. 32. </footnote>. I Aalborg satte man Aar
1569 en Bøde af 3 Mark til Raadet og 8 Skilling til Bytjenerne
for hver Fadder, der var indbudt mere end fire<footnote>Samlinger 
til jydsk Hist. o. Topogr. II 155. </footnote>. I Helsingør
straffede man ikke blot med Bøder, men hensatte uden
Barmhjertighed i "Kælderen" enhver, der søgte ulovlig
Fadder-Fortjeneste<footnote>Helsingørs Tingbog, se bl. a. 
8 Februar 1580. 5 Novbr. 1622.  11 Febr. og 23 April 1623. 
26 Febr. 1635, 15. Decbr. 1637. 26 Maj 1642. 21 Januar 1647, 
o. s. v. R. A. </footnote>.

Hvad hjalp det imidlertid altsammen? Tilstanden paa Landet
er ypperlig malet i følgende Meddelelse fra Fyn Aar 1667: "Den
16de Februar var jeg i Odense i et fornemme Hus, hvor jeg ofte 

kom; og der indfandt sig en Bondemand at betale sin Husbond,
som boede sammesteds, sin Landskyld med rede Penge, hvilke
han sagde sig nylig at have bekommet til Faddergave, da hans
Barn var i Kirke, saasom <sp>de fleste Bønder paa Landet havde
nu den Skik at byde moxen alle deres Sognefolk til
Fadder</sp>, naar deres Børn skulde kristnes. Nogen Latter fik vi
ellers af den samme Bonde, da han med Alvorlighed beklagede,
at en Pige iblandt Fadderne havde ikkun offereret et sammenlagt
Stykke tomt Papir med en Knappenaal for, og dog (sagde han)
var der ingen iblandt Gæsterne, der aad saa uforskammet til
Barsiet som hun"<footnote>Bircherods haandskrevne Dagbog 
16 Febr. 1667. (Nærværende Stykke er udeladt i Molbechs Udgave.) 
</footnote>.

I Byerne kunde man vel lettere komme efter Overtræderne;
dog nyttede dette kun lidet, naar det var selve dem, der skulde
sørge for Lovens Overholdelse, der brød den. I Ribe mødte
saaledes en af Bytjenerne -- eller Stadsbudene, som de nu kaldtes
-- i Aaret 1663 med 23 Faddere; Aar 1670 en anden Stadstjener
med 21 Faddere<footnote>Samlinger til jydsk Historie og Topografi 
I 133. </footnote>, osv. Men hertil kom, at man tidlig havde
fundet paa en Udvej. I Stedet for mange Jævninge indbød man
faa, men gode Betalere, der ifølge deres Stilling ikke let kunde
undslaa sig. Saaledes opstod den Skik, hvis Spor alt lader sig
paavise i det 16de Aarhundrede, men som stærkt bredte sig i det
17de: alene for Indtægtens Skyld at indbyde fornemme og
velstaaende Folk til at staa Fadder. Lige saa lidt som deres
Forgængere, de Indbudne Afdøde ved de katolske Daabsfester,
behøvede disse personlig at give Møde, men derimod stillede man
det Krav til dem, at de lod 'høre fra sig ved en klækkelig Gave.
I Christian den Fjerdes Dagbøger findes ikke faa Optegnelserom
slige Indbydelser til Fadder, hvorved der gerne faldt en Dukat,
en Rosenobel eller to af til vedkommende. "6te September 1618
gav jeg en Skipper i Kolding, som mig bad til Fadder, en Dukat".
"Var jeg Fadder til Erhard Trompeters Datter og gav til
Fadderpenge 2 Rosenobler, de fattige 2 Daler"<footnote>Christian 
den Fjerdes Dagbøger ved Nyerup. S. 33, 65, 69, 85, 114, 115, 
o. s. v. </footnote>, osv.

I Byerne var det især Borgemestre og Raadmænd, der var
udsatte. Borgemester Hans Friis i Ribe f. Eks. stod saaledes i
Aarene 1624-26 Fadder til femten Børn. Især udmærkede
Byens laveste Betjening, Bødlen og Mestermanden, sig ved
denne Art paatrængende Høflighed. "Hans Skarpretter" i Ribe
havde Aar 1652 tre Raadmænd, en Borgmesters Kone og en 

Raadmands Datter til Faddere for sit Barn. Gotfred Mestermand
sammesteds mødte nogle Aar efter med 14 Faddere, hvoriblandt
flere Raadmænd og Raadmandskoner. Ogsaa her var der
imidlertid et Lavmaal, under hvilket man ikke kunde gaa. Til en
Natmands uægte Barn var det en Umulighed at skaffe Faddere.
Der er noget eget ynkeligt og haabløst forladt i Kirkebogens
tørre Beskrivelse af et saadant Tilfælde: "Faddere: Ingen; og
bar han den selv til Daaben"<footnote>Samlinger til jydsk 
Historie og Topografi I 133-34. </footnote>.

Det gik med de talrige Faddere som med alle Beregninger af
denne Art: jo almindeligere de blev, des mere ophævedes
Virkningerne. Som ved et Spilleregnskab i Nutiden udlignede i et
længere Tidsrum set Indtægter og Udgifter vistnok som oftest
hinanden<footnote>Se f. Eks. Prof. Hans Rasmussen Brochmands 
vidtløftige Optegnelser om Indtægter og Udgifter af den Art. 
G. K. S. no. 1076. Folio. </footnote>. Iøvrigt havde 
Faddergaverne den Fordel, at de gerne
modtoges, medens Familjen var ung og Indtægterne knappe, og
først atter skulde udgives i større Maal, naar Velstanden var
vokset. Beregninger i saa Henseende var dog i hin Tid langt fra
til at lide paa. Selv den ældste Borgemester, der hvad
Faddergaver angik forlængst var kommen paa Udgiftssiden, kunde, naar
han blev ledig, gifte sig paany og saa Aar ud og Aar ind kræve
ind igen, hvad han fordum havde maattet bøde til andre.

*

I nær Forbindelse med de talrige Faddere stod den Skik, at
<sp>opsætte Daaben i længere Tid</sp> efter Fødslen. Herved
opnaaedes der, at man kunde indbyde Faddere ogsaa langvejs fra,
hvilket, som vi tidligere har set, omtrent fra Aarhundredets Midte
gav Anledning til de skriftlige Fadderindbydelser. Men ogsaa
Anstalterne til Barselgildet kunde paa denne Maade træffes i
fyldigere Grad, saa at det kunde blive, hvad det burde være, en
storartet Fest, og Moderen kunde, hvad hun naturligvis helst
ønskede, være ganske helbredet og selv ordne Festen.

Følgen blev, at man ud fra disse Hensyn begyndte at udsætte
Barnets Daab og Barselgildet stundom endogsaa lige til
Moderens Kirkegang, altsaa seks Uger efter Fødslen.

Eksemplet hertil gaves tydeligt nok fra oven. Med Christian
den Fjerdes Daab tøvede man saaledes ikke blot til 

Dronningens Kirkegang, men endog en Ugestid efter. Med Christian den
Fjerdes Datter Elisabeths Daab Aar 1606 ventedes der endog
over to Maaneder<footnote>Kirkehistoriske Samlinger V 640. </footnote>. 
Og hvad der saaledes fik Lovlighedens og Fornemhedens Stempel 
fra oven, efterlignedes snart ogsaa ned efter.

Men herved gaves der et Eksempel af den allerfarligste Art.
Hine rige Familjer havde nogenlunde let ved Uger og Maaneder
igennem at vaage over Barnet, Nat og Dag værne det mod
Djævelen. Men for mindre vel stillede var dette umuligt. Ikke desto
mindre begyndte man at efterligne Uskikken til største Skade
for den spæde.

Hvad Aarhundreder igennem havde holdt Stand: Nødvendigheden 
af snarlig Daab, begyndte altsaa mod det 16de
Aarhundredes Slutning saa smaat at vige, ikke for en dybere religiøs
Opfattelse, men blot for Bevæggrunde, der, sædelig set, kun
havde grumme ringe Værd. Man udsatte Daaben, ikke fordi
Djævlefrygten var ophørt, men trods det, at man endnu nærede
den.

Regeringen var sig Faren ved dette Omslag bevidst. Men den
var vanskeligt stillet, for saa vidt den paa een Gang selv nærede
den gamle Tro og samtidig selv var den, der gav det slette
Eksempel. Man klarede sig da ved ned efter at forbyde
Uskikken eller ved Forsøg paa at udrydde dens Anledning, de store
Barselgilder.

Fra Slutningen af det 16de Aarhundrede fremkom der da en
Række af kongelige <sp>Befalinger om snarlig Daab</sp>, der paa
een Gang viste den gamle Skik, som man søgte at underbygge
og bevare, og det Frafald derfra, som tydelig nok var begyndt.
Medens gammel Skik, som ovenfor omtalt, krævede Daaben en
Dags Tid eller to efter Fødslen, veg Christian den Fjerdes
Forordning for Hertugdømmerne af Aar 1636 allerede til fire Dage
<footnote>Chr. IV's Polizeyordn. 27 Septbr. 1636 f Schlesw. u. 
Holst. (Glückstadt 1636.) Bl. F. 2. </footnote>,
og Forordningen for Kongeriget af 1646 til otte Dage efter
Fødslen<footnote>Forordn. af 23 Maj 1646. Sjæll. Tegnelser. 
R. A. </footnote>.

For Gejstlige var Fristelsen, men tillige ogsaa Brøden ved at
opsætte Daaben, størst. Allerede tidlig lød derfor paa
Landemoderne Advarsler herimod. Det var ikke uden Brod, naar den
nye Skik betegnedes som Hofskik, og det f. Eks. forbødes "efter
den nye Hove-Sædvane, at forhale sine Børns Daab for skændig 

Pral og Profits Skyld". Allerede Aar 1578 maatte Præsterne
paa Sjælland trues med offentlig Anklage, saafremt de afholdt
deres Børn mere end otte Dage fra Daaben. Bispen paa Fyn
afkrævede i dette Tilfælde sine Præster en Bøde paa 4 Daler
<footnote>Kirkehistoriske Samlinger VI 372. Lignende for 
Odense 1577. Mnskr. Kall. 492. 4to. N. Jacobsens Afskrift. </footnote>.

Regeringens andet Middel var Forbud mod <sp>Barselgilder</sp>.
Christian den Fjerde gik i saa Henseende videst, idet han Aar
1624 udstedte et almindeligt Forbud herimod: "Barselkost skal
aldeles være afskaffet, saa at intet Maaltid eller Gæstebud
Fadderne eller andre maa gives"<footnote>Forordning af 1 Maj 1624. 
§ 20. </footnote>. Tre Aar forinden havde
Konsistorium ved Københavns Universitet udstedt et lignende Forbud,
og under en Mulkt af 20 Daler afskaffet "al Barselkost blandt
os og alle vores"<footnote>Engelstoft: Annaler 1807. I 209. </footnote>. 
En ældgammel Skik som denne lod sig
imidlertid ikke saaledes bortvejre ved et flygtigt Kongebud. Fra
Oldtiden af havde det i Norden hørt med næsten til Menneskerettighederne 
at faa Livets de tre Hovedbegivenheder: Ankomsten til
Verden, Valget af Ægtefælle og Bortgangen fra Verden, fejret
med Fest. Disse tre Gilder hædredes endnu fremdeles med den
gamle Festbetegnelse: "Øl" -- Barsel (Barnsøl), Fæstensøl og
Gravøl -- og det fulgte af sig selv, at man nu saa lidt som forhen
var villig til at opgive dem. Det blev da Kongebudet og ikke
Skikken, der maatte give efter.

Saavel før som efter Forbudet fejredes Barselgilderne altsaa
med vante Pragt. Som Eksempel paa slige Festers Anselighed i
det 16de Aarhundrede kan anføres Holger Rosenkrans'
Barselgilde den 2den September 1572, hvor han havde til Gæst
foruden Kongen selv 66 Herremænd, 66 Fruer og Enkefruer samt
7 Jomfruer, ialt 140 Gæster foruden disses Følge<footnote>
"Regnskab paa, hvad Holger haver buden hid til Barsel". 
Adelsbreve. Fasc. 53. Rosenkrands. R. A. </footnote>.

Efter gammel Skik skulde et ægte "Barnsøl" vare mindst tre
Dage i Træk. At dette ogsaa var Tilfældet, bemærkes udtrykkelig
ved de to Barselgilder, som Erik Rosenkrans, Lensmand paa
Bergenhus, gav i Aarene 1561 og 1562, der begge fejredes med
største Pragt og varede hvert i tre Dage<footnote>Norske Magazin 
I 192 og 199. </footnote>. Aar 1586 blev det
forbudt Præsterne paa Fyn at holde Barselgilde flere Dage i
Rad<footnote>Mnskr. Kall. 492. 4to. N. Jacobsens Afskrift. </footnote>. 
At det ogsaa er gaaet livligt til ved Bøndernes Barsler,
kan ses af de mange Bøder, som disse gav Anledning til.
Kvinderne synes at have været særlig oppe ved denne Art Fest. I
Helsingborgs Lensregnskab for Aaret 1579 omtales saaledes et
Barsel, hvor en Kvinde blev saaret, men rimeligvis efter tapper 

Modstand, "Bierredrengene i Vinsløv" maatte i hvert Fald bøde
6 Daler for deres "Oprør" ved denne Lejlighed<footnote>Helsingborgs 
Lensregnskab 1 Maj 1579-1 Maj 1580. R. A. </footnote>. Det er ret
betegnende for Saadanne Gilder, at man for Alvor kunde erklære
Vidnesbyrd i en Sag for ugyldige, fordi de var "tagne af
Barsellag, efter løse, letfærdige og drukne Folks Munde"
<footnote>Saml. til jydsk Historie og Topografi VIII 155. </footnote>.

Een Opfattelse synes man at have været enig om Norden over,
det var, at det særlig ved Barselgilder burde gaa overflødigt til.
Dette stod vistnok i Forbindelse med, at tidligere havde Kosten
ved dette Gilde for en stor Del bestaaet af "Barselgrød", altsaa
af Retter, som Gæsterne selv havde medbragt, hvorfor det da
blev disses Skam, om Maden ikke slog til. Var der for knapt med
Barselkost, antoges dette at ville faa skadelig Indflydelse paa
Barnet. "Ved Barselgildet maa Grøden ikke spises rent af Fadet,
thi da bliver Barnet fattigt", hedder det endnu i Vestsjælland
<footnote>Kamp: Danske Folkeminder (Odense 1877) S. 364. </footnote>.
Det faar i saa Fald "lange Hæle", siges der i Fyn<footnote>
Molbech: Dialect Lexikon "Grødgilde".</footnote>. Et spøgefuldt 
Kraftudtryk for knap Barselkost har endnu holdt sig i
Mundheldet: "At slaa til som ved Skrædderens Barsel, hvor de aad
Barnet med".

*

<h1>4</h1>

Naar paa gammeldags Vis Daaben og Barselgildet havde fundet
Sted et Par Dages Tid efter Fødslen, forestod der lige ovenpaa
endnu et Gilde. Barselet var jo til Ære for Barnet, og den senere
Kirkegangsfest til Ære for Moderen. Men foruden disse to
Hovedpersoner var der endnu en Part, hvem Tak og Hæder tilkom,
det var alle de Kvinder, der under Fødslen saa troligt havde staaet
Moderen bi.

Til Ære for disse og som en Slags Afskedsfest for dem holdtes
der da dengang ligesom endnu i mange Egne et Gilde, saa snart
Moderens Tilstand tillod hende selv at overtage Styret, altsaa i
Reglen to til otte Dage efter Fødslen. Denne Fest kaldes med
forskellige Navne "<sp>Kvindegilde</sp>" (Fig. 55), "Konebarsel",
"Kvindebarsel" o. s. v. og udmærker sig den Dag i Dag ved sin
usædvanlige Livlighed.

Skikkens Ælde kan man slutte sig til fra dens Udbredelse, 

idet den endnu har holdt sig ikke blot i det nuværende Skandinavien, 
særlig i Danmark, men ogsaa i tidligere nordiske Lande
som f. Eks. Øerne ved Rigabugten<footnote>C. Russwurm: Eibofolke II 
(Reval  1855) 67. </footnote>. Vanskeligere er det derimod,
naar Talen er om det 16de Aarhundrede, at holde denne Fest
bestemt ude fra Fødsels-Beværtningen og Barselgildet, idet disse
tre ganske naturlig for en udenforstaaende maatte -- 
sammentrængte som de var paa nogle faa Dage -- glide over i hinanden.
Hvad der ikke lidet bidrager til denne Billedets Utydelighed er,
at de fleste endnu bevarede Meddelelser fra hin Tid er forfattede
af Mænd, men disse var netop udelukkede fra "Kvindegildet".
Denne Skik overholdes fremdeles temmelig strengt baade paa
de danske Øer, i Nørre- og Sønderjylland<footnote>Historisk 
Tidsskrift I 195. -- Samlinger til jydsk Historie og Topografi 
I  352-53. -- J. Kamp: Danske Folkeminder (Odense  1877) S. 370-71. 
-- H. F. Feilberg: Fra Heden (Haderslev 1863) S. 98-99. </footnote>. 
Selv paa Runø ved
Rigabugten, hvor Reglerne er slappede, maa kun indlades
foruden Husstanden "en eller anden Olding af Familjen og Præsten"
<footnote>C. Russwurm: Eibofolke II (Reval 1855) 67. </footnote>.

<img>
Fig. 55. "Kvindegilde".
(Træsnit fra det 16de Aarhundrede i Germanisches Museum i Nürnberg.)

Gæsterne var i mange Tilfælde alt tilstede i Forvejen. Hvor
de maatte indbydes paany, skete dette vistnok, saaledes som
endnu er Brug i enkelte Egne paa Sjælland, ved en Pige, der
gaar fra Gaard til Gaard med en Stok i Haanden. Hvor hun
kommer hen og melder sit Ærende, søger hun hemmelig at faa
stillet Stokken til Side i en Krog. Men Konerne, der indbydes, 

passer omhyggeligt paa,at hun faar den med; thi den,hos hvem
Stokken bliver staaende, skal være den næste til at gøre 
"Kvindegilde"<footnote>Allens Optegnelser St. Kgl. Bibl. -- 
J. Kamp: Danske Folkeminder (Odense 1877) S. 370-71. </footnote>.

Beværtningen synes fortrinsvis at have bestaaet i stærke Drikke,
der temmelig hurtig bragte samtlige Gæster paa et Højdepunkt
af munter Stemning. Selv i en langt senere Tid, hvor Kaffen
delvis har afløst de stærke Drikke, var Selskabet gerne
overmaade lystigt. Et "Kvindegilde" i Sønderjylland i det 19de
Aarhundrede beskrives saaledes: "Saasnart det tilstrækkelige Antal
Kopper Kaffe er drukne -- to Kopper er Taksten, saa lægger
man sin Ske paatværs over den omvendte Kop, og drikker først
de næste tre, efterhaanden som man nødes -- gaar det løs paa
at "drikke Passer". En "Pas" er et lille Glas koldt Brændevin.
Ingen Kone maa da længer nævne nogen af Familjen ved deres
rette Navn, de skulle kaldes efter deres Forhold til Barnet
"Bajmor" (*c: Jordemoder), Barselmor, Barselfar, Oldemor, Oldefar 
o. s. v. Er Koner tilstede, der ellers kaldes efter deres Mænds
Bestilling, f. Eks. Smedekonen, Krokonen o. s. v., skal de nævnes
ved deres Fornavne, og gør nogen Fejl heri, maa hun straks
have "en Pas". Desuden drikkes der Skaaler, allesammen i
"Passer", for Barselmor og Barselfar, for Barnet, for Oldefar
og Oldemor, for Søskende og Slægt, saa længe der er nogen
tilbage ... De, som endnu kan staa paa Benene efter alle de mange
"Sundheder", samles udenfor Huset, og der er en Syngen,
Hurraraaben og Hallo, saa man kan høre det over hele Byen"
<footnote>H. F. Feilberg: Fra Heden (Haderslev 1863) S. 98-99. </footnote>.

Noget lignende foregik vistnok i Reglen i det 16de Aarhundrede. 
Naar man her havde drukket og danset længe nok i selve
Barselstuen<footnote>Samlinger til jydsk Historie og Topografi 
I 352-53. </footnote>, forlagde man sikkert ogsaa ofte Forestillingen til
det fri, til ikke ringe Lise for Moderen og den spæde. Hermed
var imidlertid Festen ingenlunde til Ende. Det var tværtimod
blot den mere offentlige Del af den, der nu begyndte, den hvortil
Mænd ogsaa kunde være Vidne.

Det er ikke uden Grund, at denne Festens sidste Halvdel saa
ofte er bleven slaaet sammen og forvekslet med de hjælpende
Kvinders vilde Tog lige efter Barnets Fødsel og Moderens første
Maaltid. I Virkeligheden afveg den ikke derfra. Den samme
ubændige Kaadhed, den samme yderliggaaende Vildskab prægede disse
to enestaaende Lejligheder, ved hvilke Kvinder havde Hævd paa
at optræde berusede i Flok. Med Rette ansaa Mænd det for 

raadeligst at holde sig paa Afstand fra disse Furier, hvis Raseri det var
livsfarligt at udsætte sig for. Og man forstaar ved Synet af
saadanne Udskejelser, at en Tid, der ellers ikke kunde kaldes
snærpet, for Alvor kunde falde paa, for at undgaa sligt, helt at forbyde
alt, hvad der hed Barselfestligheder.

Hvad der foregik i det 16de Aarhundrede ved " Kvindegilderne",
kan man slutte sig til af det, der har kunnet holde sig ned til det
19de Aarhundrede, trods mildnede Sæder og Forbud paa Forbud
udstedte i Mellemtiden. Vælger vi blot en enkelt Landsdel,
Sønderjylland, der langtfra kan siges at have ligget særlig fjærnt eller
ugunstigt for Kulturens Paavirkninger, og sammenstiller vi
forskellige Beretninger herfra, vil Billedet, de danner, være af den
Natur, at det vil forekomme os som en altfor overdreven
Beskrivelse selv af det 16de Aarhundredes Forhold.

Naar Konerne ved "Kvindebarselet" har drukket tilstrækkeligt 
inde i Stuen, fortæller en Meddeler, "gaar Toget Byen rundt.
Det er en vild Jagt, de bryder ind i Husene, tager med sig, hvad
de kan faa fat i, Kød, Æg og Brød. Syngende og dansende gaar
det videre. En Mand, som de møder, river de straks Hatten af,
og han maa danse en Polsk med "æ Bajmor" (Jordemoderen)
midt paa Gaden. En Mand kommer kørende med en tom Vogn,
hele Sværmen stimier straks om ham, Hatten maa af, og saa
sætter de sig op at køre, saa mange som kan rummes paa
Vognen; det er et Leben. Nu kommer de forbi Smedjen, dér vil de
ind og holde sig lystige med Smeden, men han griber en gloende
Jærnstang, som han slaar fra sig med, og holder sig saaledes
Flokken fra Livet."

Fra en anden Egn hedder det: "Dèr gik det da muntert til, og
Konerne drak sig en Rus. Derpaa gjorde de Besøg i Byen, og
hvor de traf et Mandfolk, maatte han, om han vilde beholde
Klæderne paa Kroppen, danse med dem. Den Dag gjorde de al
den Fortræd, de kunde, og ingen af de nærmeste Gaarde blev
forskaanet for en eller anden Ødelæggelse. Man har saaledes
Fortællinger om, at Barselkonerne (saaledes kaldtes de) har
kastet Vogne ned i Brønden og baaret et eller andet, saasom
Korn eller Halm, langt udenfor Byen, ja i Haverslund flyttede
de endog engang et helt Læs Favntræ med Vogn og alt op paa
Husmønningen. Hele Dagen blev tilbragt paa denne Maade, og 

Konerne var ret en Skræk for alle Naboerne, thi endogsaa gamle,
adstadige Koner maatte være og var ogsaa paa denne Dag som ellevilde".

En anden melder: "Konerne løb omkring i Byen, rev Huerne
af alle de Kvindfolk, de mødte, og ligeledes Hattene af
Mandfolkene, som de da ødelagde eller fyldte med Skarn, og saa
dansede de som besatte, med hvem de fik fat paa. Stod der en Vogn
ude, saa blev den stykkevis adskilt og kastet omkring. Kom der
en kørende, blev Vognen standset, Hestene fraspændte og alle
Slags gale Streger udøvede. I Tinglev Sogn, Sluxherred, kom
saaledes en Mand kørende, da Konerne løb gale, en hel Flok
Saadanne Kvinder standsede ham med Hujen og Skrigen og
befalede ham at køre en Tur med dem. Det var forgæves, at han
satte sig til Modværge, alle mylrede de op paa Vognen, rev
Pisken fra ham og vilde selv køre. Dette fik han dog forhindret
ved gode Ord og kørte saa lystigt afsted med de ubudne Gæster.
I Nærheden var der et stort og vandrigt Kær, det kørte han midt
ud i, gjorde saa i en Fart Hestene løse fra Vognen, sprang op
paa en af dem og jog afsted. Nu kom Raden til Konerne at give
gode Ord, men Manden red sin Vej og hele det pæne Selskab
maatte vade i Land".

"Dette skete i Meddelerindens Moders Tid i sidste Halvdel af
det 18de Aarhundrede. I Dagebøl, ude i Marsken, var det endnu
i 1820 ikke meget anderledes end forhen i Tinglev.
Meddelerinden har dèr selv været Vidne til lignende Optøjer".

En anden Beretning: "Jeg kom kørende gennem Læk med
mit Herskab og havde fire Heste for. Som jeg drejer ind ad
Byen, kommer ikke dèr hele Sværmen farende! Der var en
Syngen og en Raaben, og de stimlede straks om Vognen, vilde
op at køre og gjorde meget "tombet Kram". Jeg varede dem ad,
at de skulde tage sig i Agt; men de raabte bestandig mere og
vilde op paa Vognen og rive Hatten af mig. Saa slog jeg et Skrald
med Pisken, saa alle fire Heste stejlede og fore afsted i Galop,
og Vognstjærten greb fat i Skørtet paa en af dem og slæbte hende
et langt Stykke med, men hun kom dog godt fra det og slap med
Angsten. -- "Wen de Kvindfolk faa noget i Hovedet, saa er de
ogsaa altfor tombede".

Endnu en Beretning: "Da jeg var Dreng, stormede de engang
ind i Skolen op paa Borde og Bænke. En tog Skolemesteren og 

dansede rundt med ham, de andre greb os Drenge, og det blev
en Dans, som jeg aldrig har set den hverken før eller siden".

En sidste: "Det var en Søndag Eftermiddag kort før Krigen
[1848]. Vi sad omme i Kroen og spillede Solo; vi havde Pengene
liggende paa Bordet og hver et Glas Grog staaende foran os.
Der var Kvindebarsel hos en af Naboerne, men hvem tænkte
paa det? Jeg havde just en Solo Kulør paa Haanden, da vi hørte
Spektaklet: Døren flyver op, og i et Øjeblik var Stuen fuld af
Fruentimmer. De drak vor Grog, sparkede til Bordet, saa det
væltede og Pengene røg om i Stuen, Kortene smed de ud ad
Vinduet, og da Jes Nielsen, han vilde have gjort mig Bét, ikke
straks slap sine Kort, kradsede de ham Ansigtet tilblods. Saadan
endte den Solo"<footnote>Sv. Grundtvig: Gamle danske Minder III 
170-72. -- H. F. Feilberg: Fra Heden (Haderslev 1863) S. 98-100. </footnote>.

En ganske egen Skik findes endnu i det vestlige Nørrejylland,
idet de indbudne Kvinder her afhenter hverandre og overalt,
hvor de kommer frem, trakterer med Vafler. Det hedder herom:
"Tredje eller fjerde Dagen efter Nedkomsten samles, efter
forudgaaende Indbydelse, Nabokonerne, for i sluttet Trop at begive
sig til det saakaldte "Konebarsel". Paa hvert Sted, hvor de
kommer ind, giver de Vafler til Husets Folk, og da en Kone let kan
have 6-7 Steder, hvor hun skal ind for at afhente en Veninde,
og da Barselkonen naturligvis skal have Broderparten af
Vaflerne, saa kan det blive en temmelig stor Udskrivning".

I øvrigt beskrives Konebarselet her omtrent som i Sønderjylland: 
"Tidligere -- og i den nordvestlige Del af Ribe Amt kan
det vel hænde endnu -- tog Konerne som oftest mere end
nødvendigt til sig af Drikkevarerne. Ligesom det var klogest for
Husets Mandspersoner at opholde sig i Udhusene, medens Gildet
varede, saaledes var det farligt for et Mandfolk at møde Konerne,
naar de vendte hjem; de vilde nemlig trække Klæderne og navnlig
Benklæderne af ham, en Skæbne, der er bleven flere til Del"
<footnote>Samlinger til jydsk Historie og Topografi III 300. 
</footnote>.

-- "Kvindegildet" dannede Slutstenen for de "hjælpende
Kvinders" Virksomhed og Ophold i Barselstuen. Naar det var omme,
spredtes de atter fra det Hjem, hvor de for en Stund havde slaaet
sig ned og ført Eneherredømmet. Faderen og Moderen overtog
nu igen selv Styret.

*


<h1>5</h1>

Ældgammel Skik og Brug krævede, at Moderen i de første
seks Uger efter Fødslen skulde indtage en meget tilbagetrukken
Stilling. Denne Opfattelse skrev sig fra Bestemmelsen i Mose
Lov om, at Moderen i saa lang Tid skulde anses for uren, en
Regel, som den katolske Tid havde bragt i Anvendelse overalt,
hvor den var trængt frem. Ifølge middelalderlig Opfattelse i
Norden svarede da til de 40 Uger før Fødslen, i hvilke
Svangerskabet havde varet --

<tab> 40 Uger, det er vist,
<tab> Saa længe gik Marie med Jesum Christ -- 

<sp>40 Dage</sp> efter Fødslen, <sp>i hvilke Moderen</sp> endnu <sp>var uren</sp>og Djævelen undergiven. Først naar denne Tid var omme,
rensedes hun og toges atter til Naade, idet hun af Præsten blev
højtidelig indledet i Kirken og paany optagen i dens Skød. I disse
seks Uger var Moderen altsaa ligesom Barnet før dets Daab "<sp>en
Hedning</sp>"<footnote>"Item, at de skulle være Hedninge udi de 6 
Uger efter Barnefødslen, den Stund de ere i deres Barselseng: Trost 
aff Guds Ord for siuglige Dannequinder". ved Rasm. Hansen Reravius. 
(Kbhvn. 1572.) 8vo. Fortalen Bl. 3. </footnote>, og simpel 
Forsigtighed overfor Djævelen, Skamfølelse 
overfor Mennesker bød hende at forblive i Sengen.

Den gængse Betegnelse for denne hendes Tilstand var, at hun
"<sp>laa uden Kirken</sp>". I Brev af Aar 1528 fra Hr. Vincents Lunge
til Ærkebispen i Norge hedder det saaledes: "Er min Hustru
lagt uden Kirken Fredagen i Paaske efter en ung Datter". I et
andet af 1526: "Værdes Eders Naade at vide, at min Hustru
lagdes uden Kirken efter en ung Datter"<footnote>Diplomatarium 
Norvegicum VII 664 og 704. </footnote> o. s. v. Endnu længe
efter Reformationens Indførelse vedblev man at bruge dette
Udtryk. I et Eksemplar af Niels Hemmingsens Huspostil, der
udkom Aar 1576, staar der ved Prædiken paa Mariæ Renselsesfest,
hvor den jødiske Skik omtales, tilskrevet paa Bladranden:
"Herfor sige vi nu om Barselkvinder, at de ere uden Kirken"
<footnote>N. Hemmingsens Postille, oversat af R. H. Reravius. 
Pars II. (Kbhvn. 1576). Bl. 195. </footnote>.

Luther og de øvrige Reformatorer var meget vanskeligt stillede
overfor denne Skik. Paa den ene Side nærede de Afsky for den
katolske Forklaring, at Barnefødsel skulde kunne gøre en Kvinde
uren. Netop den gifte Stand var jo efter deres Paastand den Gud
velbehagelige, og just ved at føde Børn "tækkedes Hustruen
allermest Gud"<footnote>H. Rørdam: Danske Kirkelove I 89.</footnote>. 
Paa den anden Side stod jo Ordene om
Kvindens Urenhed, og Udelukkelse fra Templet saalænge, nu engang
i det gamle Testamente. 


Hertil kom, at det var en mislig Sag paa dette Omraade uden
videre at optræde mod gammel Skik. Moderen befandt sig jo dog
i denne Tid bevislig i en Svaghedstilstand, saa at hun haardt
kunde trænge til al den Ro og Frihed, gammel Skik undte hende.
Paa denne Overgangstids gunstige Forløb beroede maaske netop
det næste Barns Komme og Førlighed. Og under Forhold som
Datidens, hvor Gejstligheden mistede saa meget baade i Indtægt
og Indflydelse, var det ogsaa en egen. Sag at afskaffe den gamle
Skik, at Moderen efter endt Svaghedstilstand atter skulde
fremstille sig i Kirken og takke Gud for sin Frugt. Skikken var jo i
og for sig smuk, og Offeret ved denne Lejlighed en af Præsternes
faa, tiloversblevne Indtægter. Men beholdt man, som Tilfældet
blev i Norden, baade de 40 Dages Hvile og Indledningen i Kirke,
saa var det paa den anden Side for meget forlangt af Menigheden,
at den skulde forstaa Forskellen fra tidligere. Nu som før maatte
det da synes at have sin Rigtighed, at Moderen var en Hedning
fra Fødslen, indtil hun atter optoges i Kirken.

Det gik altsaa paa dette Omraade ganske som paa det
tilsvarende med Hensyn til Barnets Djævlebesættelse. Reformatorernes
Optræden var for Menigmand vanskelig at blive klar paa. Det
tog sig ud, som om de paa samme Tid bekæmpede og dog
bekræftede Sandheden af den katolske Lære.

Disse Hensyn til forskellige Sider lader sig paavise allerede i
Luthers egne Udtalelser. Snart ivrer han mod Moselovens Bud
og paastaar, at hverken Moses eller Paven længer kunde
paabyde sligt. Thi Barselkvindens Urenhed er ikke en naturlig, men
af Loven paabudt, der har tabt sin Betydning for dem, der ikke
længer er under Loven, men under Evangelium<footnote>Luthers Werke 
(Irmischer)   II  97. </footnote>. Snart ynkes
han ved Rygtet om, at hans Tilhængere har prædiket imod den
gamle Skik og derved foranlediget Kvinder til, trods deres
Svaghed, at begynde paa Arbejde, hvorved flere har faaet deres Helsot.
Han lægger da sine Tilhængere paa Sinde, at om end Loven er
ophævet, er de Stykker, som ikke blot Loven, men Naturen selv
lærer os, derfor ikke ophævede<footnote>Luthers Werke 
(Irmischer) XXIII 60. </footnote>.

Sit tilsvarende Udtryk fik denne Opfattelse i den danske
Kirkeordinans' Ord: "Endelig de ere nu fri for Mose Lov, at de ej tør
holde sig derefter og ej behøve at lade sig af Tjeneren indlede,
naar de efter deres Børnefødsel vil gaa i Kirke, maa de dog holde 

sig hjemme, som Sæd er. Om det end ikke sker af Skrøbelighed,
gøre de det alligevel for en Høviskheds og Ærligheds Skyld, paa
det de ingen skulle være til Forargelse og ondt Eksempel og
dermed maaske raade ilde for deres Børn<footnote> R. Rørdam: 
Danske Kirkelove I 89. </footnote>".

Dette Synspunkt blev da det staaende i de følgende to
Aarhundreder. Kvinderne skulde følge gammel Skik uden derfor at
dele Fortids Overtro. "De skulle holde sig hjemme i Huset og
ikke løbe straks ud, otte eller fjorten Dage efter deres
Barnefødsel", siger Niels Hemmingsen<footnote>N. Hemmingsens 
Postille, oversat af R. H. Reravius II P. (Kbhvn. 1576) Bl. 195.
</footnote>. Peder Palladius, der som
sædvanlig er den tydeligste, forklarer det paa sine Visitatsrejser
saaledes for de sjællandske Bønder: "Hvorfor er nu en Dannekvinde
inde forinden sin Kirkegang udi seks eller syv Ugers Tid, efter
hendes Barn er født, efterdi hun haver ikke Djævelen med at
fare udi sin Barselseng"?

"Alle Mænd vide det vel, og alle Kvinder føle det vel, og alle
naturlige Mestere og Læger sige det ogsaa, at ingen Kvinde kan
rettelig vel komme til sin Førlighed igen efter hendes
Barnefødsel før seks eller syv Ugers Tid" ...

"At en Dannemand skal vide at have sin Seng for sig selv
saalænge og lade sin fattige, syge Hustru ligge med sit Barn, om det
er levende, eller for sig selv, om det er dødt. Og naar hun
kommer end oven Senge, at hun maa liste sig ud og ind i Huset og i
Gaarden og gøre, hvad hun kan, at hun da ikke nødes eller
tvinges hen ud til Bagning eller Arbejde, til Høst, til Bryllup, til
Barsel, at forsprænge eller fordanse sig, at forgøre og forarbejde
sig saa, at hun forspilder sin Mælk, forkaster sit Liv eller sit
Barns Liv, eller saa fordærver sig, at hun aldrig føder Barn
derefter, saa længe som hun lever paa Jorden. Der maa saa lidet
ved komme, og besynderlig paa den Tid, hun er et skrøbeligt
Kar, som Petrus siger, og da allermest. Naar hun er da fordærvet,
saa haver du selv gjort det, selv maa du og have det. Mand haver
det, Mand gør sig selv. Forsømmelse tager ikke mere, end hun
kan faa".

"Derfor er nu en Dannekvinde inde inden Kirkegang, at hun
skal skaane sig selv paa saa lang Tid. Og min kære Kvinde!
dersom du varst end saa stærk, at du kunde end gaa ud, førend
din Kirkegangs Tid kom, da skulde din egen naturlige Høviskhed
holde dig inde saa længe, .... paa det at en anden fattig, 

Troels-Lund:   Dagligt Liv i Norden VIII                                                                       9
skrøbelig Dannekvinde, der haver en Skalk af en Mand inden Døre
at drages med, ikke skal nyde dig ondt af, og han skal rive sin
Hustru dig i Næsen og sige: Alt gik hun ud, hvi maatte ikke du
gaa ud? Saa skal mangen fattig, skrøbelig Kvinde nyde en
hovmodig, stolt og stærk Stymper ondt af. Derfor er det bedst, at
den ene bliver inde med den anden, indtil deres Kirkegangs Tid
kommer"<footnote>P. Palladius: En Visitatz Bog, udg. af Sv. 
Grundtvig. S. 96-97. </footnote>.

Hvor stærkt hele denne Tankegang trængte igennem, kan
bedst ses af, at over hundrede Aar efter kom der i Danske Lov
til at staa et Paalæg til Barselkvinder om at holde sig inde i fem
eller seks Uger efter Fødslen<footnote>Danske Lov 2-8-9. </footnote>.

*

I den katolske Tid havde det hos alle blot nogenlunde
velstaaende været Skik, at <sp>Moderen</sp> i disse <sp>40 Dage holdt
Sengen</sp>. Gennem Præsten skaffede man hende Vievand til at stænke
med, viede Urter og Røgelse til at sikre Stuen med, samt viede
Lys til Natten, alt for at holde Djævelen borte, saa længe hun
var "Heden-Kvinde"<footnote>Tröst aff Guds Ord for siuglige 
Dannequinder, udsæt paa Danske ved Rasm. Hansen Reravius. 
(Kbhvn. 1572). 8vo. Fortalen Bl. 3. </footnote>. 
Om end de hjælpende Kvinder, der havde
staaet hende bi ved Fødslen, var tagne hjem efter Barselet eller
Kvidegildet, saa lodes hun dog aldrig alene. Om Natten var
Stuen jo befolket nok og derhos nu oplyst. Om Dagen skiftedes
Veninder, Slægt og Naboer til at sidde hos hende, passiare og
gaa hende til Haande med Barnet; og i vide Krese lavede man
Mad og skikkede til hende, for at hun i denne Tid kunde være
fri for Husholdningens Byrder.

Allerede under Katolicismen var disse oprindelig naturlige og
smukke Skikke vistnok begyndt at udarte; men værre blev det,
da efter Reformationens Indførelse Præsterne angreb deres
religiøse Forudsætning, at Moderen var en Hedning, som trængte
til Værn. Berøvet religiøst Indhold, men udvortes godkendt
fremdeles, bredte sig nu et meningsløst Ceremoniel, der som en
Mare væltede sig ind over Moderen, saa snart hun tænkte paa
at røre sig paa egen Haand. Uskikken synes at have naaet sit
Højdepunkt i Danmark henimod Aar 1700, men da var ogsaa
Hjælpen nær i den befriende Latter, som selve Overdrivelsens
Urimelighed og ikke mindst Holbergs "Barselstuen" fremkaldte. 


Det var en Selvfølge, at Moderen skulde forblive de 40 Dage
i Sengen. "Udi de seks Uger efter Barnefødslen, den Stund de
ere i deres Barselseng", hedder det fra det 16de Aarhundrede<footnote>1</footnote>.
I Moths utrykte, danske Ordbog forklares derfor ogsaa Ordet
"Barselseng" saaledes: "Den Seng, som Barselkonen ligger i
seks Uger, efter at hun har gjort Barse<footnote>Sammesteds. </footnote>".

Henimod Aar 1700 slappedes denne Skik hist og her. Biskop
Bircherod meddeler saaledes, at naar Moderen var rask nok til
det, fik hun Lov til "at sidde paa en Taburet ved Fødderne af
Sengen". Sligt taaltes dog ikke i de afgørende Krese. I Holbergs
"Barselstuen", saaledes som den i vor Tid opføres, fremstilles
vel Moderen siddende i en Lænestol; men paa Holbergs Tid
blev ikke blot "Barselsengen præsenteret", men Moderen synes
selv at have ligget i den<footnote>E. C. Werlauff: Hist. 
Antegnelser til Ludv. Holbergs atten første Lystspil. (Kbhvn 
1858.) S. 119. </footnote>. Dette stemmede med københavnsk
Skik og Brug. I mere afsides Egne har Skikken længe holdt sig
i sin strengeste Form. Om Forholdene paa Ærø Aar 1834 hedder
det saaledes: "Der lever endnu mange Koner, som efter en
Barselseng have, for at følge Skikken, maattet holde sig inde i fulde
seks Uger og i den Tid modtage alle Besøg i Sengen. Var hun
oppe, maatte hun gaa hen og lægge sig, naar der kom Gratulanter.
Manden maatte ogsaa være tilstede, og Moden havde fastsat en
bestemt Paaklædning for ham: En Kallemankes Kasseking, hvid
Papirshue paa Hovedet, røde Tøfler paa Benene og en lang
Kridtpibe i Munden"<footnote>J. R. Hübertz: Beskrivelse over 
Ærø. (Kbhvn. 1834.) S. 267.</footnote>.

"<sp>Barselsengen</sp>" var, som vi oftere har set, forskellig fra
Familjens store Himmelseng. Oprindelig havde man af
Hensigtsmæssigheds-Grunde ladet den være lav og fritstaaende,
Bekvemmeligheds-Hensynene maatte imidlertid vige, den brugtes end
ikke synderlig til selve Fødslen, men gik over til at blive et blot
Pragtstykke til Brug i de følgende seks Uger.

At "rede til Barsel" i denne Forstand lagde Beslag paa alt,
hvad Huset formaaede af kostbart Sengetilbehør. Det blev
nemlig snart Skik at udstyre Sengen paa det prægtigste med Fløjls-,
Gyldenstykkes eller vævede og baldyrede Tæpper, kniplingsbesatte 
Puder, Lagener o. s. v. Moderen selv pyntedes ligeledes
paa det bedste -- i Slutningen af det 18. Aarhundrede beskrives
en holstensk Barselkvinde af Middelstanden saaledes: "Hun sad
oprejst i Sengen, forsynet med en stor Hovedpynt, i den ene 

Haand holdt hun en Vifte, i den anden en Buket Rosmarin"
<footnote>Schütze: Holstein. Idiotikon II 236-37. </footnote>. --
Ogsaa den øvrige Stue maatte være i sine Kisteklæder, Bænkene
var betrukne, Bænkehynderne bredte, Bordet pyntet med sit
bedste Tæppe, og herpaa eller paa Skænken stod opstillet alt
Husets Sølvtøj, hvortil de nys modtagne Faddergaver dannede
en velkommen Foranledning. Det hele udgjorde en storartet
Udstilling, og ret træffende havde man i Danmark ved Aar 1700
herom Udtrykket: Barselkonen "laa som forgyldt i Sengen"
<footnote>E. C.  Werlauff: Histor. Antegnelser til Ludv. 
Holbergs atten første Lystspil (Kbhvn. 1858) S. 119. </footnote>.

<img>
Fig. 56. Visit hos en Barselkone i Frankrig i Begyndelsen af det 17de Aarhundrede.
(Efter et Kobberstik af Abraham Bosse.)

Skikken var næppe af nordisk Oprindelse. I sin Tid, da
Nedkomsten og Moderens første Ophold endnu paa gammeldags Vis
fandt Sted i "Stenstuen", kendtes den vistnok ikke i Norden.
Stenstuen egnede sig sikkert ikke til slig festlig Udstyrelse, og
Kæmpeviserne melder heller intet herom. Derimod blomstrede
Skikken paa samme Tid i Frankrig og synes herfra over
Tyskland at være trængt ind i Norden. Allerede i det 15de
Aarhundrede var den i Frankrig naaet til et Højdepunkt
<footnote>Quicherat: Histoire du costume en France. Deuxiéme edition. 
(Paris 1877) S. 312-13. </footnote> og holdt sig endnu flere 
Aarhundreder baade her (Fig. 56), i Sveits<footnote>J. Scheible: 
Die gute alte Zeit in historischen Beiträgen I (Stuttgart 1847) 
S. 708. </footnote> og flere andre sydlige Lande.


Men Skikken slog ypperlig an i Norden, da den først havde
faaet Indpas. Omkring Aar 1600 og senere maatte der baade i
Danmark og i Sverige udstedes Forbud paa Forbud mod den
overdrevne Udstyrelse af Barselsenge. Selve Forbudenes
Udtryk: "yppig Pragt udover ens Stand", "større Pral end Standen
anstaar" o. s. v., indeholdt imidlertid selv en hemmelig
Opfordring, ligesom deres Almindelighed, om end nok saa mange
Former for Udstaffering opregnedes, betegnede det haabløse i
ved Lovbud at ville ramme sligt<footnote>Christian IV's Stadsret 
for Flensborg 1600: Corpus Statutorum Slesvicensium II (Schleswig 
1795) S. 292. -- Johan Adolphs Ordnung von Kleidung etc. 1601 
(Schleswig 1605) Bl. D. 2. -- Chr. IV's Polizeiordnung 27 Septbr. 
1636 f. Schleswig Holstein. (Glückstadt 1636.) Bl. F. 3. -- A. A. 
v. Stiernman: Forordn. ang. Sveriges Comm. Politi o. Oecon. III 267 
og 282. -- For Tysklands Vedkommende se f. Eks. Ordnung des Raths 
der Statt Lübeck 1612 fol. K. -- Hamburg 1618: Zeitschrift für 
Hamburgische Geschichte I 561. -- Amaranthes: Frauenzimmer Lexikon 
(Leipzig 1715) S. 2130. "Wochen Bette". </footnote>.

De, for hvis Skyld den hele Udstilling gjordes, svigtede ikke.
Fra Morgen til Aften var der et bestandigt Rykind af besøgende,
kvindelige Slægtninge, Venner og Bekendte, der trolig slog Kres
om Barselsengen, for, efter gammeldags Opfattelse, at holde
Fanden borte. Hertil synes de i særlig Grad at have benyttet
sig af deres Tungefærdighed, i hvert Fald dannede der sig i alle
evropæiske Lande, hvor "Barselstuer" blev almindelige, tidlig en
egen Betegnelse for denne fortrolige og dog skarpe Kvindetale.
Paa Fransk var der ikke mindre end tre Betegnelser (<i>caquet de
Vaccouchée, caquet de comméres og commérage</i>), paa Tysk
kaldtes det "Gevatterschnack", paa Dansk: "Faddersnak" eller
"<sp>Faddersladder</sp>". Hvor hurtigt Begrebet er blevet kendt hos
os, kan ses af, at Peder Palladius allerede bruger Betegnelsen,
ikke i ligefrem, men endog i overført Betydning, idet han taler
om, at Menigheden, naar den samles paa Kirkegaarden før
Gudstjenestens Begyndelse, "plejer at gaa og holde Faddersnak og
Svalder [Skvalder] med hinanden"<footnote>P.  Palladius: En Visitatz 
Bog, udg. af Svend Grundtvig. S. 18. </footnote>. Peder Syv kender
selvfølgelig Udtrykkets Oprindelse: "at holde Faddersnak (som
Fadderne og Kvinder i Barselhuse)"<footnote>Peder Syv: Danske Ordsprog, 
Udg. 1788. II 242. </footnote>, og Digteren Helt i det 18de
Aarhundrede giver endnu Betegnelsen rette Adresse i følgende
Linjer:

<tab> Gak i en <sp>Barselstue</sp>
<tab> Og hør dér engang til, hvor mangen Sladderfrue
<tab> Der Tungen bruge kan til Løgn og <sp>Faddersnak</sp>,
<tab> Saa den Fraværende veed hende liden Tak<footnote>
Wilhelm Helt: Poetiske Skrifter. (Kbhvn. 1732) S. 213. </footnote>.

I vor Tid, hvor Barselstuerne er glemte, har ligeledes
Betegnelsen ændret Betydning og tabt sin egentlige Brod "Faddersnak"
og "Faddersladder" betyder nu nærmest en fortrolig Passiar.

Anderledes som sagt i det 16de Aarhundrede. Naar en For

Forfatter her under Afsnittet: "Bagtalelse" skal udtrykke, hvor
Nyheder af denne Klasse har deres Hjemsted, siger han: "Slige
nye Tidender høres mest i Bartskære-Hus, Smedjer, Møller,
Kro, Færgegaarde, og besynderlig bliver sligt ikke forgjæt, hvor
der er seks Ugers Senge"<footnote>Claus Porsz: Leffnetz Compasz 
(Kbhvn. 1613) Bl. H. 3. </footnote>.

Mænd havde mange Steder at mødes, Kvinder kun dette ene.
Des mere blev det benyttet. Faa Dansk savnede man et særskilt
Ord for denne Art Kvindestævne. Faa Tysk kaldtes det ret
malende for "<sp>Kindertreck</sp>". Oprindeligt betegnede dette Ord
Faddernes Tog med Barnet til Kirke<footnote>I denne Betydning bruges 
Ordet f. Eks. endnu i Joh. Laurenbergs Scherzgedichte, herausgegeben 
von Lappenberg. (Stuttgart 1861.) S. 252. </footnote>, men gik senere 
over til at betyde Kvindernes Strømmen til Barselstuer. Aar 1618 maatte
man i Hamborg forbyde al "Kindertreck" om Søndagen<footnote>
Zeitschrift für Hamburgische Geschichte I 561. </footnote>. At
disse ogsaa i Danmark paa Holbergs Tid var anselige og kunde
tage sig ud som eller give Anledning til Opløb, kan ses af 
"Barselstuens" 1ste Akt, hvor Claus ønsker at faa vekslet en To-Skilling
i to Eneste-Skillinger, for fra Rundetaarn at spejde efter Grunden
til den store Allarm i Aabenraa, hvilken viser sig ikke at være
andet end "en lumpen Barselstue hos maadelige Standsfolk"
<footnote>Holbergs Barselstue Act. I Scene 2. </footnote>.

Det er sikkert ogsaa et Træk, grebet ud af Livet i det 17de
Aarhundrede, naar i "Grevens og Friherrens Comedie" den
nybagte Grevinde er ked over ikke at have kunnet gøre sin nye
Rang gældende og "gaa over nogen af de andre"; hvorpaa
Fri-herreinden giver hende Anvisning paa blot at gaa i en
Barselstue: "Dersom Søster Grevinden vil, da veed jeg, hvor der er
en skøn Hob af alle de ældste og fornemste i en Barselstue; dér
kan vi lade se vor Herlighed". Optrinet i Barselstuen beskrives
senere saaledes: "Det første vi kom derind, sad der en Hob
Fruer om Sengen. De rejste dennem op imod os. Vi tog straks,
som I kan tænke, de øverste Pladser. De andre blev staaendes;
dermed bad Barselkonen dem sætte sig. "Tak Søster lille"! sagde
den ene, "vi har sat saa længe"<footnote>Grevens og Friherrens 
Comedie, udg. af Birket Smith. (Kbhvn. 1870.)  S. 9 og 15. </footnote>.

Et Bevis for den betydelige Rolle, som Besøgene i
Barselstuerne spillede i det 16de Aarhundrede i det mindste i Tyskland,
kan hentes fra, at der i en af Datidens Bøger -- en Blanding af
en Kulturhistorie og en Modetidende -- findes afbildet endog
en egen Dragt for dem, der besøger Barselstue<footnote>
Herman Weigel: Das Trachtenbuch aller Nationen. (Nürnberg 1577.) 
Bl. E.</footnote> (Fig. 57).

Oprindelig besøgtes Barselstuerne kun af Kvinder. I det 17de
Aarhundrede blev det Skik, at ogsaa Mænd mødte for at lykønske 

Faderen, men disse holdt sig dog vistnok i Reglen, saaledes som
i Holbergs "Barselstuen", i et Værelse for sig selv og kom ikke
ind til Moderen og Kvinderne af Frygt for, ifølge "Barselstue-Retten 
at miste Hatten. Hvis man tør tro en senere udeladt
Samtale hos Holberg, var Mændenes Besøg og Traktement i
Tilbagegang allerede paa hans Tid:

1ste Officer: Det er jo uforskammet, Monfrère! at traktere
Folk med Øl i en Barselstue.

2den Officer: Gid han faa en Ulykke, den sulten Hund!

1ste Officer: Det er forunderligt, hvordan alle gode Moder ta'r af.
Naar man kom og besøgte Folk i gamle Dage ved saadan Occasion,
blev man saa trakteret, at man maatte lade sig bære hjem
<footnote>Act. IV Scene 5. Boyes Udgave 1852. S. 676. </footnote>.

<img>
Fig 57. Dragt for Kvinder som besøger Barselstue.
(Herman Weigel: Trachtenbuch. Nürnberg 1577.)

Kvindernes Besøg var derimod for Byernes Vedkommende vistnok
i stadig Tiltagende. Holberg vender oftere tilbage til den hele Uskik 
og opkaster blandt andet i sine Satirer det Spørgsmaal, om disse 
Kvinder, der

<tab> Til Barselstuer sig i Æsker lader slæbe,
<tab> For Barselkvinden med Opvartninger at dræbe,

ikke gør større Forstyrrelse i Huset og berede hende en større 
Plage, end selve den Begivenhed, som de lykønske hende til at
have overstaaet<footnote>Ludv. Holbergs Mindre Poetiske Skrifter, 
udg. af Liebenberg. S. 151.</footnote>. 
Ligesom ingen Enkeltmand i Norden har saa
stor en Fortjeneste af Skikkens Ophør som Holberg ved sit
Skuespil, saaledes blev ogsaa han den, der gav Anvisning paa det
simple Middel imod den: at ophøre med at sende Bud til de
mange uvedkommende, der jo ved saadan Meddelelse ansaa sig

for forpligtede til at møde og gøre Forespørgsel<footnote>
Ludv. Holbergs Epistler. IV Epistel 427. </footnote>. Medens Skikken
ad denne Vej har faaet Dødsstødet i Danmark, er den i
Nabolandene vegen for et tilsyneladende modsat, men i Virkeligheden
tilsvarende Middel: at sende Bud, ikke til enkelte, men til alle,
gennem Meddelelse i Avis.

*

<h1>6</h1>

Den første Søndag efter de 40 Dages Forløb holdt Moderen
sin "<sp>Kirkegang</sp>". I den katolske Tid var hun, ledsaget af et
talrigt Kvindefølge til Beskærmelse paa Vejen, bleven ført til 
Kirken, hvor hun modtoges af Præsten udenfor Kirkedøren.
Knælende bad hun om Optagelse i Kirkens Skød paany,
hvorefter han bestænkede hende med Vievand og rakte hende et
Lys, tændt, hvis Barnet var levende, slukket, hvis det var dødt.
Derpaa løftede han hende op og ledte hende ind i Kirken med de
Ord: "Gak ind i Herrens Tempel, paa det at du med Kristus
maa have det evige Liv! Amen." Og idet hun fra Vaabenhuset
traadte ind i selve Kirken, tilføjede han: "Herren bevare din
Indgang og din Udgang fra nu af og til evig Tid<footnote>
Liber agendarum dioces. (Slesvic. 1512.) 8vo. fol. 38-39. </footnote>!" 
Efter at hun dernæst med alle de Kvinder, der ledsagede hende, havde ofret
ved Alteret, var Handlingen forbi og hun atter at betragte som
enhver anden af Menigheden.

Det maatte synes naturligt, om Reformatorerne havde afskaffet
hele denne Kirkeskik. Paa dette Punkt skilte imidlertid den
danske Kirke sig fra den lutherske. Medens den sachsiske
Visitationsbog kun i Almindelighed anførte Ordene i Mose Lov, og
Melanchthon aldeles ikke talte om Indledning eller Kirkegang
<footnote>Kirkehistoriske Samlinger IV 69 </footnote>,
tillod den danske Kirkeordinans -- om end lidt utydeligt -- disse
Skikkes fortsatte Bestaaen: "Endog Barselkvinder nu er fri for
Mose Lov, og <sub>ej behøver</sub> at lade sig af Tjeneren indlede, naar
de efter deres Børnefødsel ville gaa i Kirke, maa de dog holde
sig hjemme som Sæd er" osv.<footnote>H. Rørdam: Danske Kirkelove 
I 89.</footnote>. Og meget hurtig fastsloges det,
at alle fremdeles burde overholde den gamle Skik. Allerede i
November 1539, som Kirkeordinansen var given i Juni, udstedtes 

der en skarp kongelig Befaling til Borgere og Bønder paa Sjælland, 
hvori det blandt andet hed, at Kvinderne, "naar de ligger i
Barselseng, da gaa de i Kirken, naar som dem selv tykkes, og
ikke lader sig indlede af Præsten efter gammel Sædvane. Hvilke
Misbrug vi ikke længere lide ville. Thi beder vi Eder alle og
hver særdeles strengelig byde ... at naar nogen Kvinde ligger i
Barselseng, hun da skal holde sig i sit Hus i seks Uger og siden
<sp>lade sig indlede i Kirken af Præsten</sp> efter gammel Sædvane"
<footnote>Ny kirkehistoriske Samlinger VI 152. -- A. Heise: 
Diplomatarium Vibergense. S. 218. -- Danske Kirkelove I 146-47. 
</footnote>. I det 16de Aarhundredes Slutning og langt ind i det 17de
var der næppe nogen Kvinde i Norden, lige fra Dronningerne,
som f. Eks. Sophia og Anna Katharina, om hvilke vi veed det
med Vished, og ned til de fattigste, der ikke holdt deres
Kirkegang lige saa nøjagtigt, som om Landet endnu havde været katolsk.
Hvad der bidrog væsentlig hertil var dels Skikkens Ælde, dels
en ny Form for Tiltrækning, som den havde vundet. For
Præsterne blev den en kærkommen Lejlighed til "Hædersoffer", for
Menigheden stillede det sig som en Ære at holde Kirkegang,
Beviset for at Moderen var en ret Dannekvinde, thi alle Kvinder,
der fødte Børn udenfor Ægteskab, var udelukkede herfra. Denne
Bestemmelse havde vel ogsaa været gældende i den katolske
Tid, men blev nu yderligere skærpet og strengt overholdt. Da
saaledes Bispen i Oslo og Hammer Stift Aar 1580 spurgte sig for
hos Sjællands Bisp om, hvorledes "man skulde handle med de
Skøger, som begære at ville ledes i Kirke efter deres
Barnefødsel", svarede denne ham: "Skøger og løse Kvinder skal man
ikke lede i Kirke, for at der kan være Forskel imellem
Dannekvinder og uærlige Kvinder, hvilket altid har været overholdt"
<footnote>H. Rørdam: Danske Kirkelove II 317. </footnote>.
Aar 1554 fornyedes Bestemmelserne herom for Sjællands, Aar
1579 for Fyns Vedkommende, Aar 1589 for Bergens<footnote>
Kirkehistoriske Samlinger IV 450. -- Manuscript Kall. 479. 4to. 
N. Jacobsens Afskrift. --  Norske Magazin II  244. </footnote>. I Peder
Palladius' kraftige Sprog udtryktes det saaledes: "En
Dannekvinde taler jeg om, fordi at Skøger og Skarns Folk skal en
Sognepræst ikke lede udi Kirken; Djævlen maa lede dem i
Kirken, indtil de rette og bedre dem"<footnote>P. Palladius: 
En Visitatz Bog, udg. af Svend Grundtvig. S. 99.</footnote>. Om en Kvinde 
paa Als, der Aar 1624 var bleven forlokket af en Adelsmand, meddeles
det som en særlig Begunstigelse, at hun, efter at begge havde
staaet aabenbar Skrifte, fik, mod en højere Afgift end sædvanlig,
Lov til at blive indledet i Kirken, men paa en Fredag og uden 

noget Følge<footnote>Danske Samlinger V 280. </footnote>. 
Aar 1632 blev en Præst paa Fyn stævnet af Bispen,
fordi han havde ladet en gift Kone holde Kirkegang, uagtet der
kun var forløbet 25 Uger efter Brylluppet<footnote>Vedel Simonsen: 
Samlinger til Rugaards Historie II l, 130. </footnote>.

Allerede tidlig paa Morgenen begyndte Festen. Barnets
Faddersker og en talrig Skare af Veninder, mest gifte Kvinder,
samledes hos Moderen for at følge hende til Kirke. I de forskellige
Bylove havde der tidligere været Bestemmelser om, hvor mange
der maatte møde. I Kiel Aar 1417 var det saaledes bestemt, at
der maatte indbydes syv Kvinder til at ledsage til Kirke
<footnote>Asm. Bremer. Chronicon Kilense. Thott. Saml. no. 1005 
fol. S. 416. St. Kgl. Bibl. </footnote>. Ifølge
Visby Stadsret maatte en Kvinde, "naar hun havde ligget sin Tid
efter Barnet, bede 24 Koner til at følge sig fra sin Bolig og til
sin Bolig og ikke flere"<footnote>Sweriges gl. Lagar, udg. af J. C. ´
Schlyter VIII (Lund 1853) 155. </footnote>. I Hertug Eriks Tillæg til 
Flensborgs Stadsret af 1321 hed det: "End dèr Kone gaar i Kirke efter Barn,
da maa Husbond byde ti Diske med Mad og ej mere"<footnote>
Kolderup Rosenvinge: Gamle Danske Love V 434. </footnote>.

En sjælden Gang hører man om, at disse gamle Bestemmelser
ogsaa senere hen er blevne overholdte. Aar 1604 findes der f. Eks.
anført blandt Bøder, erlagte af Adelsmænd i det Eiderstedtske i
Sønderjylland: 3 Daler betalte af Cornelius Ovmanns Hustru,
fordi hun "tho vele Frowen tho eren Karkgange gehatt"<footnote>
Falck: Staatsbürgerliches Magazin X 223. </footnote>. Men
i Reglen saa man vist igennem Fingre hermed og lod møde saa
mange, der vilde. Under almindelige Forhold svarede dette da
vel til, at naar det var en bekendt Mands Hustru, gav de fleste
af Byens Kvinder Møde. Om Forholdene i Odense i det 17de
Aarhundrede hedder det: "Naar en fornemme Kone i forrige
Tider blev introduceret [indledet i Kirken], saa var hele Byens
Kvinder med til Offers". "Den 16de Maj 1660 holdt min Moder
sin Kirkegang; da saa jeg vor Spisestue med Kvindfolk opfyldt
efter den Skik, som her paa Stedet af Arilds Tid har været
brugelig, og blev ikke førend en Snes Aar eller noget mere efter
denne Tid abrogeret og aflagt, nemlig at en stor Skare af de fleste
Byens Kvinder skulde ikke alene gøre Barnet paa sin Daabsdag,
men og Moderen paa hendes saakaldte Introduktionsdag baade
til og fra Kirken Gelejde"<footnote>Uddrag af Biskop Jens Bircherods 
Dagbøger ved Chr. Molbech. S. 56. samt Haandskriftet S. 2499. 
</footnote>.

At Skikken paa Landet i saa Henseende har holdt sig kan ses
af, at det i det 19de Aarhundrede fra et af Fyns Landsogne
hedder: "Ved Konens Kirkegang følges hun af alle Byens eller
Lagets Koner, som, hvis de ikke selv møde, sende en 

Tjenestepige eller i al Fald et Barn i sit Sted"<footnote>
H. Leerbech: Beskrivelse over Ringe Sogn. (Odense 1826.) S. 86. -- 
Smlgn. f. Eks. L. H. Bing: Beskr. over Lesøe (Kbhvn. 1802) S. 184. 
-- S. S. Gahm Persson: Beskr. öfwer Öland (Upsala 1768) S. 179. 
</footnote>. Eller fra Ærø: "I
Ærøskøbing gaar nu Konen alene .... Men paa Landet er de store
Følger endnu i fuld Kraft. Jeg har nylig set en Kone paa Landet
holde sin Kirkegang med et Følge af 27 Koner"<footnote>J. R. Hübertz: 
Beskrivelse over Ærø. S. 269. </footnote>.

Det var klart, at disse Kvinder maatte have noget at leve af, 
førend Toget satte sig i Bevægelse til Kirke. Og at dette ogsaa
har fundet Sted, og i meget rigelig Grad, kan ses af Forbudene,
som sligt fremkaldte, Aar 1575 forbødes det saaledes i Fyn at
holde Gilde ved denne Lejlighed, førend naar Gudstjenesten var
omme<footnote>Bestemmelser paa Landemodet i Odense 1575. Manusc. 
Kall. no. 492. 4to. N. Jacobsens Afskrift. </footnote>. 
Christian den Fjerde forbød Aar 1624 enhver Slags
"Maaltid eller Frembæren af Kost, Drik, Konfekt eller noget
saadant, hverken før eller efter Kirkegangen"<footnote>Forordning 
af 1 Maj 1624. § 23. </footnote>. Tydeligere lød
Bestemmelsen i Jylland 1623, hvor det forbødes, i det mindste
før Prædiken, at "skænke Drik og opbære nogen Mad eller
Konfekt", men derimod paalagdes Følget straks i rette Tid at "gaa
<sp>ædru</sp> til Kirke"<footnote>Jydske Tegnelser 19 Juli 1623. 
R.  A. </footnote>. Et saadant enkelt Ord er meget talende. Her
som ellers lod imidlertid gammel Skik sig ikke i en
Haandevending afskaffe. Endnu Aar 1697 klagedes deri Ærøskøbing
over, at Konerne før Kirkegangen trakteredes med Mjød,
Brændevin eller sligt, hvorfor de enten kom for silde eller mødte
"ikke altfor nøgterne". I det 19de Aarhundrede var det endnu
Skik paa Ærø, at de ledsagende Koner, før man gik til Kirke,
fik Risengrød og Stokfisk og "blev herligt trakterede samt fik
hver seks Kommenskringler med i Lommen"<footnote>J. R. Hübertz: 
Beskrivelse over Ærø. S. 269. </footnote>. I Sønderjyllands
Hedeegne faar hver af de indbudne efter Maaltidet "et
Butterstykke" med, "for at de ikke skulle hungre i Kirken"; og er der
nogle, der først møde i Vaabenhuset, har Barselkonen
"Butterstykker" med til dem ogsaa<footnote>H. F. Feilberg: 
Fra Heden (Haderslev 1863) S. 102. --  Smlgn. F. Petersen: Grevinge 
Sogn (Kbhvn. 1887) S. 40. </footnote>. Ganske lignende Forhold omtales
i Sverige. I Småland f. Eks. holdtes der endnu i Slutningen af
det 18de Aarhundrede. "Kirkegangsøl" ved selve Kirken, idet
baade Kirkegangskonen og hendes Veninder havde "matsäcker"
med, ved Hjælp af hvilke der anrettedes en livlig Frokost med
Brændevin, Smørrebrød og Vafler udenfor Kirken<footnote>
G. Gaslander: Beskr. om Swenzka Allmogens Seder (Sthlm. 1774) 
S. 19. </footnote>.

Naar alle var tilfredsstillede, <sp>satte Toget sig i Bevægelse</sp>.
I den katolske Tid havde det uden Tvivl været Skik, at
Kirkegangskonen var iført en bodfærdigs Dragt. Efter Reformationen
synes man at have været uvillig stemt mod denne Rest af 

papistisk Overtro og søgt at komme den tillivs ved at forbyde Brugen
af laante Klædningsstykker ved denne Lejlighed. <sp>Bodskaaben</sp>,
der udlaantes hertil, var, saavidt man kan skønne, underlig nok
af forskellig Farve, grønlig, graa eller sort. I Ribe befaledes det
saaledes Aar 1561, at Kirkegangskonen skulde gaa i egne Klæder,
"uden hun er saa fattig, at hun skal laane Kaabe eller Kjortel;
men den grønne Kaabe slet at være aflagt ved 10 Dalers Bøde
<footnote>Nye Danske Magazin II 273. </footnote>.
Ikke desto mindre forekom dog Spor af den grønne Kaabe i
Danmark endnu henimod Aar 1700<footnote>Mundelstrup: Specimen 
Gentilismi (Hafniæ 1684) 4to B. i. </footnote> I Vossevangen i Norge
brugtes i det 18de Aarhundrede fremdeles vistnok en Art
Bodsdragt: "Naar Barselkonen gaar til Kirke efter de seks Ugers
Forløb", hedder det i en gammel Beskrivelse, "har hun paa
Hovedet en Hat i Skikkelse som en stor og vid Hattepul uden
Skygge; uden paa den øvrige Dragt en stor, sort Klædes-Kaabe,
lagt udi Folder, som kaldes paa deres Maal en "Kirkegangskaabe".
Om Kvinder i Nordhordelen, naar de ledes til Kirke, hedder
det i samme Beskrivelse, at "de er iført en stor, graa
Vadmels-Kofte og har paa Hovedet en ny og fuldkommen Hattepulle uden
ringeste Skygge"<footnote>Manusc. Thott. no. 1719. 4to. For største 
Delen trykt i Folkevennen 8de Aarg. (Christiania 1859) S. 263-88. 
</footnote>.

Der kan ikke være Tvivl om, at det er Rester af lignende
Skik, naar det endnu i vor Tid gælder om Kirkegangskoner i
Vestjylland: "I Kirken skulle de have Kaabe paa og kun en
Kappe paa Hovedet, hvad enten det saa er varmt eller koldt"
<footnote>Samlinger til jydsk Historie og Topografi III 301. </footnote>.

Følget ordnedes efter Slægtskabsgraden til Hovedpersonen.
Paa Fyn i det 17de Aarhundrede udtryktes det saaledes:
"Ligesom de kunne være hende udi Slægt eller Svogerskab nær
paarørende, saa skulle de og fremmerlig parres"<footnote>Uddrag 
af Biskop Jens Bircherods Dagbøger ved Chr. Molbech." S. 56. </footnote>.

Blandt anden Skæmt, der dreves paa Vejen, meddeles det fra 
det 16de Aarhundrede, at Kirkegangskonerne brugte under
almindelig Fnisen at omdele smaa, lybske Mønter, de saakaldte
"Blafferter" til Følget. Spøgen maa være dreven temmelig vidt
og fortsat ind i Kirken, siden man paa Landemodet i Roskilde
Aar 1574 kunde falde paa af Hensyn til Gudstjenestens
Værdighed at forbyde denne Omdelen "af onde Blafferter" og befale
den henlagt til Hjemmet, hvis den endelig var nødvendig<footnote>
Kirkehistoriske Samlinger VI  366. </footnote>.

*


Foran Vaabenhusets Dør standsede Toget, og Præsten kom
det i Møde for at "<sp>indlede</sp>" eller "<sp>kirketage</sp>" Barselkvinden.
I den katolske Tid havde, som ovenfor omtalt, Præsten her
stænket hende med Vievand samt givet hende et Lys i Haanden,
og dette var efter gammeldags Begreber det egentlige
Hovedindhold af den hele Fest. End ikke Kvinder, der var døde i
Barselseng, glemte man, naar de paa Baaren bragtes til Kirke, her at
give et slukket Lys i Haanden<footnote>Se f. Eks. Bestemmelser for 
Aarhus 1443 i G. J. Thorkelin: Samlinger af gamle danske Kirkelove 
(Kbhvn. 1781) S. 77. </footnote>. Thi Lyset betegnede, at Djævelen
var bortvegen og Kvinden atter hørte Lysets Rige til.

Med den største Iver bekæmpede Reformatorerne denne Skik.
Brugen af Lys forbødes paa det strengeste baade i almindelige
Forbud og af de enkelte Bisper paa de forskellige Landemoder.
Peder Palladius lærte saaledes f. Eks.: "Hvilken Kvinde, der
vilde nu længer have Vand og Lys, hun giver selv tilkende, at
hun haver en Djævel med at fare, hun vil lyse og stænke fra sig
efter Munkelære. Ellers haver hun nu saadant intet Behov, Gud
være lovet! Ej heller lader Djævelen sig uddrive med Stridsøkse
og Spydblad, hvor han er til Stede, end sige med Lys og Vand.
Det hedder ikkun at spotte Gud. Der maa helt andre Vaaben til
at bestride heller bortdrive ham"<footnote>H. Rørdam: Danske 
Kirkelove I 158-59. II 319. -- Kirkehistoriske Samlinger IV 450. 
-- P. Palladius: En Visitatz Bog, udg. af Sv. Grundtvig. S. 98. </footnote>.

Men kun yderst nødigt gav Befolkningen Afkald paa dette
"Kirkegangens" Hovedpunkt. I det sydlige Norge var det endnu
Aar 1580 ikke bedre, end at Bispen maatte tilstaa: "Sommesteds
leder man dennem ind med Lius, og sommesteds anderledes"
<footnote>H. Rørdam: Danske Kirkelove II 319. </footnote>.
Ja i Stavanger Stift havde det kort tilforn endog været Brug, at
Kirkegangskonen, naar hun kom ind i Kirken, ikke satte sig i en
Stol, men gik med sit Lys hen og plantede det foran Jomfru
Marias eller et andet "afgudisk" Alter<footnote>Peder Claussøn
Friis: Samlede Skrifter, udg. af Gustav Storm. Indledning. S. V. 
</footnote>. Hvor fast den hele Tro
paa, at der ved Indledningen foregaar en Udfrielse fra Djævelens
Vold, har holdt sig indtil vore Dage, kan blandt andet ses af, at
man endnu i Vestjylland kalder det, der foregaar i Vaabenhuset,
for "Indløsningen", en folkelig Forklaring af det altfor fattige
"Indlæsning"<footnote>Samlinger til jydsk Historie og Topografi 
III 301. </footnote>. 

I Modsætning til den katolske Skik var det kun lidet, hvad de
lutherske Præster havde at byde. Naar Barselkvinden kom ind
i Vaabenhuset, skulde Præsten ifølge den nye Lære opfordre
hende til at takke Gud for vel overstanden Barnefødsel, og
derpaa lede hende, uden dog at tage hende ved Haanden, ind i 

Kirken med følgende Ord: "Kom ind i denne kristne Menighed
i Jesu Navn!"<footnote>H. Rørdam: Danske Kirkelove I 158-59. 
</footnote> Opfordringen til Tak kunde naturligvis, naar den
fremførtes i varme Ord<footnote>P. Palladius: En Visitatz Bog, 
udg. af Svend Grundtvig. S. 99. </footnote>, gøre Indtryk; men selve 
Indledningen i Kirken var jo betydningsløs eller rettere i ligefrem Strid 
med den nye Lære og maatte opfordre til gammeldags Misforstaaelse.
-- Denne laa dobbelt nær, naar Præsterne, hvad i enkelte Egne var
Skik og f. Eks. i Blekinge har holdt sig indtil vore Dage
<footnote>J. J. Öller: Beskr. öfwer  Jemshögs Sochn i Blekinge 
(Wexiö 1800) S. 240. </footnote>, krævede, at Barselkvinden 
skulde knæle i Kirkedøren og saaledes ligesom bede om Tilladelse 
til at komme ind<footnote>H. Rørdam: Danske Kirkelove II 319. </footnote>. 
I enkelte Kirker i Norge var det endnu i Mands
Minde Skik, at Barselkvinden ikke straks, naar hun var indledt i
Kirken, maatte sætte sig i sin rette Stol, men først skulde forblive i
et særskilt tilgitret Rum, der kaldtes "Konestolen" (Fig. 58) eller
"Funten". Denne sidste Benævnelse skriver sig fra, at i Mangel
af særlig "Konestol" benyttede man til Opholdsrum for
Barselkvinden det tilgitrede Rum ved Kirkens Indgang, hvori
Døbefonten stod bag sit "Fontelukke". I enkelte norske Kirker 

<img>
Fig. 58. "Konestolen" i Urnæs (udtales: Oddnæs) Kirke 
inderst i Sognefjord i Norge.
(Efter Jens Z. M. Kielland.)

fandtes baade "Konestol" og lukket Daabsrum ved Siden af hinanden
(Fig. 59).

<img>
Fig. 59. "Konestol" og lukket Daabsrum i Kirken paa Mosterø 
i Hardangerfjord i Norge.
(Efter Jens Z. M. Kielland.)

Ikke førend Barselkvinden under den næste Salme havde gaaet
en Gang omkring Alteret, fik hun Lov til at indtage sin rette Plads
<footnote>Ifølge velvillig Meddelelse i Brev af 27 August 1903 fra 
Hr. Arkitekt Jens Z. Kielland i Bergen. </footnote>.
Alt sligt bidrog kun til at befæste den gamle katolske Opfattelse.
Men selv hvor det lykkedes at bekæmpe gammel Overtro, vaktes
ofte blot ny og endnu tommere. I Danmark blev det saaledes
almindelig Overtro, at Barselkvinden maatte vel vogte sig for at
røre enten ved Præsten eller ved Kirkedøren, idet hun ledtes ind,
thi i saa Fald vilde Barnet faa lige saa mange Bylder, som der
var Knapper og Ophøjninger paa Præstedragten eller
Sømhoveder paa Døren<footnote>E. Pontoppidan: Everriculum fermenti 
veteris. S. 76. </footnote>.

Naar hele Følget var kommet ind i Kirken, stedtes det til
<sp>Offer</sp>. Denne Skik havde været fuldstændig naturlig i den
katolske Tid, hvor Kirken jo virkelig aandeligt havde ydet Kvinden,
der indledtes, det bedste, den ejede, ved atter at optage hende i
sit Skød, og ogsaa rent udvortes havde forsynet hende med Lys. 

Og der var intet stødende for Præsten i at modtage Takkegaven,
thi den tilfaldt jo ikke ham personlig, men Kirken. Fra gammel
Tid havdes der da ogsaa Bestemmelser om Offerets Størrelse. I
Skaanske gejstlige Lov hed det saaledes: "Vil Kvinde i Kirke
gange efter Barn, Bonde give Præst for Indledning to Orthuge
Penninge" ... "og Præsten skal fange [give] hende Lys"
<footnote>G. J. Thorkelin: Samling af danske Kirkelove 
(Kbhvn. 1781) S. 36. </footnote>. Aar
1359 bestemte Biskoppen i Odense, at paa Lolland skulde Offeret
for en Kirkegangskone være "l Mark [= et halvt Pund] Voks og
to Skilling Sterling"<footnote>Pontoppidan: Den Danske Atlas 
III 263. </footnote>.

Men efter Reformationens Indførelse stillede Forholdet sig
anderledes. Kirken erklærede jo selv, at den ikke ydede Kvinden
det mindste ved denne Lejlighed; før som efter Kirkegangen stod
hun i et og samme Forhold til den. Udgiften til Lys var jo ligeledes
nu bortfalden. Og det blev netop paalagt Præsterne at gøre deres
Menighed denne Forskel mellem før og nu ret indlysende.

Saa meget des ejendommeligere var det, at den nye Kirkestyrelse 
ikke blot bibeholdt Indledningen, men endog paalagde
Betaling derfor og lod dette Offer være en Hovedpost i de nye
Præsters kummerlige Indtægter. Kun paa faa Punkter fremtræder
Omordningens Hensynsløshed i saa klart et Lys som her. Medens
den verdslige Øvrighed, der nu var Kirkens Hoved, inddrog til
verdsligt Brug uhyre Summer af kirkelige Midler, var den
ubarmhjertig nok til -- i Stedet for at stille sine Tjenere blot nogenlunde
uafhængigt -- at befale dem at lære eet og finde deres Løn ved,
at Menigheden fremdeles troede det modsatte.

Det Offer for Kirkegang, som nu ved Lov bestemtes, var
nemlig langtfra ringe. I Skaane fastsattes det saaledes, at 
Kirkegangskvinden skulde i det mindste for sit første Barn ofre til Præsten
4 Skilling, hvilket i Metalværdi svarer til 33 Øre i Nutidspenge,
og l Skilling (= 8 Øre til Degnen<footnote>H. Rørdam: Danske 
Kirkelove I 144. Kirkehistoriske Samlinger IV 716. </footnote>. For 
Hallands Vedkommende var Taksten noget ringere, kun 25 Øre til Præsten. 
Men vil man have det rette Begreb om disse Summer, lægge man
Mærke til, hvad der svarede til dem i Naturalværdi. Hvis man
ikke havde rede Penge, tillodes det, i Stedet for de 25 Øre, at
ofre en "Altermad", hvilket betød et Sigtebrød og en halv Gaas
eller et Faarelaar<footnote>Erslev og Mollerup: Danske 
Kancelliregistranter 1535-50. S. 102. -- Kirkehistoriske Samlinger 
IV 711-12.</footnote>. Med slig Forklaring og naar det erindres, at
ikke blot Kirkegangskonen, men alle de ledsagende
Dannekvinder ofrede, vil det forstaas, at en rigtig fuldtallig "Kirkegang" 

var noget, der kunde slaa til for lange Tider i en fattig Præsts
Husholdning.

Men derfor gør det et lige ynkeligt Indtryk at se: det 16de
Aarhundredes Gejstlighed ad denne Vej maatte tilkæmpe sig Føden.
End ikke Peder Palladius' hjertelige og troskyldige Tone slaar
til -- selv om man nok saa meget husker paa, at han jo var
Biskop, og altsaa ikke talte sin egen Sag, men blot sine fattige
Undergivnes -- til ganske at dække Hulheden og det markskrigeragtige 
i en Opfordring som denne til at yde "Hædersoffer": "Nu
gaar den Dannekvinde op at ofre, og de andre Dannekvinder med
hende, som følge hende udi Kirken og gøre hende den Hæder og
Ære, som hun kan gøre dem igen, naar deres Tid kommer. Og jo
des fattigere en Dannekvinde er, des hellere gak med hende! Dine
Øjne sidde højt oppe i dit Hoved; er der en Blegn nede paa din
Fod, da ser du med baade dine Øjne, at det skal ikke blive værre.
Est Du rig og evnende, saa send ogsaa ind til den fattige
Dannekvinde, forsmaa hende ikke, for hun er fattig! Du vedst ikke end,
hvad dig selv kan overgaa, inden Du døer af Verden; alt plejer
man gerne at tage ind med den Skæppe, man maaler ud med"<footnote>
P. Palladius: En Visitatz Bog, udg. af Svend Grundtvig. S. 99. </footnote>.

Enhver mærker, at der er noget kunstlet i denne Tankegang,
noget unaturligt og ikke følt i denne Omhu for den fattige
Dannekvinde. Hun skulde jo slet ikke have Ofret; det var Præsten,
hvem det tilfaldt, og det var ene ham, hvis Sag Peder Palladius i
forblommede Udtryk talte.

"Kirkegangen" holdt sig som fælles Skik i Danmark indtil
omkring Aar 1660. Saa afskaffedes den af Kongefamiljen og
Adelen, og en Snes Aar efter var Skikken ogsaa "abrogeret og aflagt"
hos den velstaaende Bybefolkning<footnote>Uddrag af Biskop Jens Bircherods 
Dagbøger ved C. Molbech. S. 56.</footnote>. Forgæves nedlagde enkelte
Præster kraftig Indsigelse herimod og fik endog den verdslige
Øvrighed til at paabyde Skikken indført paany. I Aarhus indgik
saaledes Aar 1686 to Præster ved Domkirken med en
Ansøgning til Kongen, hvori de meddelte, at den Skik, at "indlede"
Barselkvinder, havde bestandig været overholdt, lige indtil "for
faa Aar siden nogle Særsindede undslog sig herfor". De ansøgte
derfor om, at det maatte paalægges Øvrigheden at vaage over,
at den fremdeles overholdtes. "Hs. Majestæt vilde herved ikke
blot vise sin store Naade mod os fattige Guds Ords Tjenere,
men og mod Menigheden, hvis Enighed og Rolighed endog heri

konserveres, da den rige maatte tilholdes at bruge herudi samme
Skikke som den fattige"<footnote>Hübertz: Aktstykker vedkommende 
Aarhus II 176-77. </footnote>.

Denne Ansøgning blev virkelig bevilget Aar 1687 og Befalingen
om Barselkvinders "Indledning" paany udstedt Aar 1709, da der
atter var klaget over Forsømmelse. Men den begyndte Bevægelse
lod sig ikke standse. I de første Aartier af det 18de Aarhundrede
var, som Biskop Bircherod udtrykker det, Forholdet saaledes:
"Nu om Stunder er det ganske aflagt i Købstæderne at lade sig
introducere efter sin Barselseng; det hjælper intet, at mange
Præster skænde derfor"<footnote>2Biskop Jens Bircherods utrykte 
Dagbog. S. 2499. </footnote>.

Hos Nordens Landbefolkning derimod har "Indledningen" i
mange Egne holdt sig lige til vore Dage. I Rø Kirke paa
Bornholm saas endnu i det 18de Aarhundrede det Skab med Hylder,
hvorpaa Kirkegangskonerne havde lagt deres "Altermad" til
Præsten<footnote>L. Thura: Beskr. over Bornholm (Kbhvn. 1756) S 113. 
</footnote>. Ofringen, der i sin Tid var et afgørende Punkt, har
nu tabt sin Betydning, idet de gamle Lovbestemmelsers Udtryk
"3 Skilling", "2 Skilling" o. s. v. omsat i Nutids Mønt ikke
længer svarer til nogen Sum af Betydning. Det er vistnok gaaet i
flere Egne som i Vestjylland, hvorom det hedder: "Egentlig
skulde efter Barselkvinden hele Menigheden ofre; men i de
senere Aar har Præster og Degne de fleste Steder faaet denne
Skik aflagt. Der ofredes i Almindelighed 2 Skilling til Præsten
og l til Degnen"<footnote>Samlinger til jydsk Historie og 
Topografi I 413. III 302. </footnote>.

Hvor dybt den hele Skik har bundet i Folkets Bevidsthed, kan
maales ikke blot af dens Sejghed, men ogsaa af den Evne, som
den lige til den nyere Tid har bevaret til at gøre Indtryk paa dem,
der var opfødte med den. I Digtet "Glæde over Danmark", der
som bekendt er skrevet af Poul Møller paa Sørejsen til Kina,
blander følgende Lovtale over "Kirkegangen" sig ind med i
Præstesønnens Længselshilsen til Hjemmet:

<tab> Moder har ej danske Barn alene;
<tab> Men hvo anden paa den vide Jord
<tab> Bringer over Altrets brede Stene
<tab> Gud sit Barn, som hun, den Blonde, Rene?
<tab> Ingen anden paa den vide Jord.

Den Skik, at <sp>Barnet medbragtes</sp> i Kirken ved denne
Lejlighed, var iøvrigt i det 16de Aarhundrede saa lidt som senere
noget fælles vedtaget i Norden. Det var en Selvfølge, at Moder og 

Barn fulgtes i de Tilfælde, hvor Barnets Daab og Moderens
Kirkegang holdtes paa samme Dag; og det kunde ogsaa falde ganske
naturligt, naar "Kirkegangen" forklaredes som Moderens
Takkegang til Kirke, at hun da medbragte det, hvorfor hun takkede; men
dette synes langtfra overalt at have været anset for nødvendigt.

En herhen hørende Skik, der herskede i Sønderjylland i det
16de Aarhundrede, bestod i, at Gudmoderen eller en af
Kvindefadderne forærede den spæde en Skindpels til "Kirkegangen".
Især hvis flere havde samme Tanke, kunde et Hus saaledes blive
forsynet med et Antal Dukkeskindpelse, som det siden kunde
falde svært nok at finde Anvendelse for. Det er derfor vel
forstaaeligt, at Christian den Fjerde Aar 1600 forbød den hele Skik
som unyttig Pengespild<footnote>Chr. IV's Policeyordnung f. Flensburg 
1600. Corpus Statut. Slesv. II 292. -- Om Gaver af Klædedragt til 
Gudbørn i Tyskland, se: Ernewerte Policeyordnung der Statt Franckfort 
1597. S. 25-26. </footnote>.

*

Efter "Kirkegangen" faldt Hiemmet endelig helt i de gamle
Folder. Sammenholder vi alle de Forstyrrelser, som den lilles
Komme havde givet Anledning til, maa det indrømmes, at disse
langt oversteg, hvad en senere Tid har fundet nødvendigt. Dette
undrer des mere, som <sp>Begivenheden</sp> i det 16de
Aarhundrede gennemsnitlig vistnok <sp>gik hyppigere for sig end nu
til Dags</sp>. Vi har tidligere omtalt den dalevende Slægts
Frugtbarhed, der stod i Forbindelse med flere baade udvortes og aandelige
Forhold i det 16de Aarhundrede. Her blot nogle Eksempler til
Prøve:

Holder vi os først til Adelsstanden, saa havde f. Eks. Henrik
Ranzau 12 Børn, Niels Friis til Hesselager 13 Børn, Henrik Friis
til Ørlunde 13 Børn, Esge Bille ligesaa, Jens Clausen Bilde havde
"16 dejlige Børn", Axel Juel ligeledes 16, Sigvard Grubbe 17,
Jacob Ulfeld 17, Peder Skram "18 smukke Børn", Hans Blome
ligesaa, Mogens Gyldenstjerne 23 Børn o. s. v., o. s. v. Ingen i
Norden naaede dog op paa Side med den tyske Adelsmand Babo
von Abensberg. Han skal have haft 32 Sønner, som alle ses
gengivne paa hosstaaende Billed (Fig. 60).

Samme Frugtbarhed var til Stede hos den <sp>gejstlige Stand</sp>
og <sp>Købstadbefolkningen</sp>. Af de to bekendte Borgere i Odense,
Oluf Bager og Knud Seeblad, havde den første 12, den anden 16

Børn. Borgemester Jacob Davidsen i Skelskør havde 14 Børn.
Anders Sørensen Vedel havde 9 Børn, hans Svigerfader Hans
Svaning havde haft 15, og Vedels ene Datter fik 10, den anden
Datter Marine 15 Børn. Bisperne Hans Tavsen, Jacob Madsen og
Peder Vinstrup havde hver især 13 Børn. Præsten Jens Povlsen
Soervad havde i første Ægteskab 17 Børn; hvor mange han fik i
det andet, vides ikke. Unge Claus Berg havde 20 Børn. Præsten
Nielsen Christensen i Hvidberg fik 23 Børn<footnote>P. N. 
Thorup: Blandede Efterretninger ang. Ribe Cathedralskole 9de
Fortsættelse (Ribe Skoleprogram 1843) S. 5 og 33. -- Danske 
Magazin I 27-28. </footnote> o. s. v.

<img>
Fig. 60. Babo von Abensbergs 32. Sønner.
(Træsnit, trykt 1530 hos Peter Steinbach i Nürnberg.)

<img>
Fig. 61. Gejstlig Familjegruppe (den saakaldte Schøningske).
(Maleri i Frederiksborgmuseet.)

Dette talrige Afkom skrev sig vel for en Del fra, at Mændene
straks indlod sig i nyt Ægteskab og i Reglen med en ung Kvinde,
saasnart deres Hustruer var døde. Men Følgerne heraf vilde
under almindelige Forhold vistnok tildels være blevne udlignede
ved, at Enkerne gjorde det samme, saa at altsaa mange unge Mænd
ægtede ældre Kvinder uden Udsigt til Afkom. Kvindernes Part i
hin store Frugtbarhed var ikke ringe. Samme Hustru fødte 

<img>
Fig. 62. Ole Worm og hans Slægt.
(Efter Maleri i Nationalmuseet.)

hyppig et efter Nutids Forhold meget betydeligt Antal Børn. Christine
v. Halle, gift med Henrik Ranzau, fødte saaledes 12 Børn, Vibeke
Gyldenstjerne 13, Hans Blomes anden Hustru 15, Birgitte Brokkenhus
17, Elsebe Krabbe 18 Børn o. s. v. Marine fra Odense, Poul Overskærers
Søster, ægtede først Præsten Claus Juel og fik med ham 6 Børn;
derpaa gik hun i Arv til Eftermanden i Kaldet, Hr. Rasmus Pedersen, med
hvem hun fik 10 Børn<footnote>Kirkehistoriske Samlinger I 298.</footnote>. 
Fru Birthe Henrik Gyldenstjerne fødte én Gang Tvillinger, en anden Gang
Trillinger. I Ribe var endnu i det 17de Aarhundrede Antallet 
af Tvillingfødsler langt hyppigere end nu til Dags<footnote>Samlinger 
til jydsk Historie og Topografi I 124. </footnote>. Disse og
lignende Eksempler, hvor mange der saa end opregnes, betyder
enkeltvis kun lidet eller intet; men Summen af dem synes at have
Betydning og gav i hvert Fald Tiden sit Præg.

<img>
Fig. 63.  Epitafium i Ølgod Kirke i Nørrejylland over Præsten
Søren Jensen *d. 1606 og tvende Hustruer, den ene med 7, 
den anden med 10 Børn.
(Efter Fotografi af Kr. Hude.)

Man forstaar da vel, naar det i et af Datidens mest bekendte
geografiske Værker, Mercators Atlas, om Danmark hedder: 

"Jyderne har mange Børn"<footnote>2den Udg. 1608. -- Rørdam: Lyskanders 
Levned. S. 98. Anm. </footnote>. Og det var sikkert talt ud af Datidens
Hjerte, naar det i et af Tidens Opbyggelsesskrifter "Gejstlig
Husraad", siges om Børn: "Dette er de allerkønneste Majblomster
og Tapetzerie, dér en Stue eller Bord kan strøes, smykkes og
zires med"<footnote>Hans Christensen Sthen: Geistlig Husraad. 
(Kbhvn. 1592.) Bl. H. 5. </footnote>.

For Hjemmenes Vedkommende medførte dette talrige Afkom,
at alle de ovenomtalte Afbrydelser i den vante Orden: Fødsel,
Barsel, Kvindegilde, Kirkegang og hvad de alle hed, blev staaende,
aarlig tilbagevendende Begivenheder i mangt et Hjem. For
Børnenes eget Vedkommende medførte det andre Følger.

Naar et Ægteskab hvert Aar blev velsignet med nye Skud,
kunde Moderen, hvor kraftig hun saa end var, ikke selv amme
dem alle. Dette var saa meget mere umuligt, som man den Gang
brugte at <footnote>give Børnene Die</footnote> indtil langt ind i deres tredje
Aar, saa at Moderen altsaa vilde have faaet to til tre Kuld at
amme paa een Gang. Denne Skik, at lade Børnene saa længe
faa Die, fulgtes af alle i Danmark. Da saaledes f. Eks.
Kurfyrstinde Anna af Sachsen sendte sin lille Søn Christian til Danmark
for at opfostres hos Bedstemoderen, Enkedronning Dorothea,
blev han først vænt fra, da han i Sommeren 1563, henad tre
Aar gammel, skulde sendes hjem til Sachsen igen<footnote>K. v. 
Weber: Anna Churfürstinn zu Sachsen. (Leipzig 1865.) S. 16. 
</footnote>. Som bekendt
har Skikken holdt sig hos Landbefolkningen i Danmark indtil
vore Dage. I Vestsjælland hedder det endnu: Kun den Dreng
bliver rigtig stærk, "der faar Lov at die sin Moder i tre
Thorsmaaneder"<footnote>J. Kamp: Danske Folkeminder. (Odense 1877.) 
S. 366. </footnote>.

Da det saaledes var umuligt helt at opfylde Moderpligterne
mod de smaa, gik mange Møclre til den modsatte Yderlighed og
opgav ganske selv at opamme dem. Dette maa have været
temmelig almindeligt, især blandt Adelen<footnote>Se f. Eks. 
Vedel Simonsen: Familie-Efterretninger om de danske Ruder I 215. 
-- Hvor Moderen sendte Barnet til Opfødelse hos Bedstemoderen, 
maatte Moderens Diegivning jo opgives. </footnote>. Christiern Pedersen
ivrede allerede herimod i sin Huspostille i Prædiken paa
Juledag: "Vor Herre var fattig i sin Mad, som vi sjunge i Dag i den
hellige Kirke: <i>Parvoque lacte pastus est</i>, *c: han er opfødt med
ganske føje Mælk, som Jomfru Maria gav hannem at die.
Dermed gav hun alle gode Kvinder godt Eksempel og Efterligning,
at de selv skulle give deres Børn at die og opføde dem, og ej
holde Ammer til dem, om de selv have Die, som der og skrives
i Kirkeloven: Kvinder skulle selv give deres Børn at die og ikke
holde der Ammer til"<footnote>Christiern Pedersens Danske Skrifter, 
udg. af C. F. Brandt og R. Th. Fenger I 73. </footnote>.


Hyppigst var det dog uden Tvivl, at der ikke holdtes Amme,
men at den lille fik Lov til -- naar det var hans Tur -- at die
Moderen og ellers at søge Erstatning paa anden Vis.

Hertil benyttedes den Gang som nu især Ko- og Gedemælk.
Men Børnene flaskedes ikke op, man kendte jo knapt Glasflasker,
end sige Guttaperkatutter. Som Flaske benyttedes et Kohorn,
gennem hvis spidse Ende der var boret Hul og uden om bundet
Skind. Sligt kaldtes et "<sp>Dæggehorn</sp>" og Barnet, der
opammedes dermed, et "<sp>Dæggebarn</sp>". Samme Opfostringsvis
anvendtes ofte ved Lam: "at dægge Lammene", hvoraf Benævnelsen
"Dæggelam". Selve Ordet at "dægge" var uden Tvivl
nærbeslægtet med at "die" og betød oprindelig at "give Die". Det hed
derfor: "Den dæggende Amme, idet hun tager sit Fosterbarn i Favn,
saa dægger hun det med sine Bryst, men det lille Barn dier
selv"<footnote>Joh. Am. Comenius: Opladne Dør til Tungemaalene. 
§ 229. </footnote>. Nu for Tiden har som bekendt Udtrykket "at die"
fortrængt hint og bruges i begge Betydninger: en diende Moder, et
diende Barn. Saavel at "dægge" som de deraf dannede
Betegnelser "Dæggehorn" o. s. v. er nu ved at gaa i Glemme eller
anvendes mest i overført Betydning som i Udtrykkene: "Dæggebarn"
og "Kæledægge".

En anden Følge af Børneflokkenes Talrighed blev af mere
betænkelig Art for de spæde. Til et velordnet Hus hørte kun
een Vugge. Selv Tvillinger maatte kunne rummes i en saadan,
og her fandt de for et Aar en, om end snæver, saa dog sikker og
dækket Plads. Men naar Aaret var omme, og det nye Kuld mødte
for at afløse dem, var der ikke andet for, de maatte plantes ud i
det store Familjebed, Himmelsengen. Dette varen drøj Overgang,
især hvor Antallet af de ældre Søskende var talrigt. Kampen for
Tilværelsen førtes deroppe med hensynsløs Vildhed, og for de
mindste Børn gik det paa Livet løs.

Vi har allerede tidligere i en anden Forbindelse omtalt
Datidens Skødesynd: at <sp>ligge Børn ihjel</sp><footnote>
Nærværende Skrift II 243.</footnote>. Vi skal her atter
minde om denne nødvendige Følge af at ligge mange, store og
bitte smaa, i en og samme Seng, Hovedpersonerne stundom i
beruset Tilstand.

Alt i Kirkeordinansen var der, i Overensstemmelse med gamle
Kirkelove, taget Bestemmelser om dette Forhold. Men Sagens
videre Udvikling, saaledes som vi glimtvis kan følge den, synes 

at tyde paa en stadig Voksen af Ondet. I Kirkeordinansen
befaledes det Præsterne "flittelig i deres Prædiken at formane"
Kvinderne til at tage sig iagt for at ligge deres Børn ihjel.
Indtraf sligt alligevel, skulde Sognepræsten føre den skyldige for
Bispen, der skulde idømme hende en lempelig Bøde samt give
hende Afløsning fra hendes Skyld<footnote>Kofoed Ancher: Lovhistorie 
II 525. -- H. Rørdam: Danske Kirkelove I 89. -- Kirkehistoriske 
Samlinger   IV  70. </footnote>. Men allerede ved
Aarhundredets Midte viste Tilfældene sig at være saa talrige, at denne
Forretningsgang ikke længer lod sig anvende. Arbejdet med at give
de skyldige Afløsning maatte lettes fra Bispen og fordeles til de
mange Provster, i hvilken Anledning der gaves disse en
Anvisning paa, hvorledes slige Sager skulde behandles.

Denne Anvisning, der endnu er bevaret, er i flere Henseender
god at faa Forstand af. For det første tog den Hensyn til det
Tilfælde, som Kirkeordinansen slet ikke havde forudsat, at det
kunde være Manden og ikke Konen, der havde trykket Barnet
ihjel. Dernæst paalagdes det Præsten saavidt muligt at faa
Vished for, om en af Forældrene eller begge havde været berusede,
da Ulykken skete. I Mangel heraf skulde han se at faa oplyst, om
det var foregaaet før eller efter Middag. Hensigten med denne
sidste Oplysning bliver klarere, naar det sluttelig paalægges
Provsten at lade det hele Forhør og Afløsningen finde Sted helst om
Formiddagen, da man efter Middag ikke havde nogen Borgen for,
at de Paagældende var ædru, og i modsat Fald kunde meget ondt
let blive Følgen<footnote>Suhm: Samlinger til den Danske Historie 
I 2, 137-38. </footnote>.

Aar 1568 var man i Danmark naaet saa vidt, at der paa 
Roskilde Landemode maatte forhandles om, hvorledes man skulde
bære sig ad med dem, der overbevistes om <sp>anden Gang</sp> at
have ligget et Barn ihjel. Bispen raadede Provsterne til, første
Gang at give vedkommende Afløsning uden videre, men i
Gentagelsestilfælde ikke at give Afløsning uden først at melde det
skete til den verdslige Øvrighed. At slige Forhandlinger ikke
førtes om tænkte Tilfælde, men at Virkeligheden svarede hertil,
kan ses af, at Aaret efter kunde Provsten i Løve Herred melde
om en Kvinde i hans Provsti, der havde ligget det tredje Barn
ihjel. Paa Begæring af den verdslige Øvrighed fik ogsaa hun
Afløsning<footnote>Kirkehistoriske Samlinger IV 505-6 og 507. 
</footnote>.

Aar 1606 gjorde Christian den Fjerde Forsøg paa ved haarde
Midler at ændre Forholdene. Dødsstraf fastsattes for anden Gang 

begaaet Forseelse. Sligt virkede dog næppe synderlig. Grunden
til Ondet laa ikke i Forældrenes Uagtsomhed alene, men i
Familjens Talrighed, Hang til Drik og Brug af en og samme Seng.
Endnu i det 17de Aarhundredes Midte blev alene i Aarhus Stift
gennemsnitlig 38 Børn ligget ihjel om Aaret<footnote>Samlinger 
til jydsk Historie og Topografi I 130-31. -- Hübertz: Aktstykker 
vedkommende Aarhus II 194. </footnote>.

Med sligt for Øje vil det forstaas, hvor gunstigt stillede
fyrstelige og adelige Børn var. Ifølge gammel og meget udbredt
Skik overlodes disse nemlig meget ofte straks efter Moderens
Kirkegang til Bedstemoderens, særlig <sp>Mormoderens Pleje</sp>.
Stundom var jo Fødslen foregaaet i dennes Hjem, saa at Moderen, naar
hun drog bort, blot behøvede at lade den spæde blive tilbage. Hyppigere
havde Mormoderen været hidkaldt, virket som "hjælpende Kvinde",
bagefter optraadt som Gudmoder og borttog sluttelig ved sin
Hjemrejse Barnebarnet med sig. Saaledes førtes Christian den
Fjerde syv Uger gammel af Bedstemoderen til Mecklenborg,
hans Søskende gik det ligervis; den lille sachsiske Prins Christian
har vi set blev opfødt hos Mormoderen, Dronning Dorothea i
Danmark. Hos Adelen var sligt saa almindeligt, at der endog i
Ligprædikener gøres en Slags Undskyldning for, naar det ikke
fandt Sted: "Efterdi han eller hun var eneste Barn", "efterdi han
eller hun var svag fra Barnsben af", eller "efterdi Faderen døde
og Moderen blev Enke"<footnote>Historisk Tidsskrift 4de Række IV 4. 
</footnote>.

<img>
Fig. 64. Mens Mor væver. En Stue i Åkerø i Sødermanland.
(Maleri af Emerik Stenberg, f. 1873.)


Denne Skik havde mange og dybe Rødder i Fortids Forhold
og Tankesæt. Og vist var det, at de smaa gjorde intet daarligt
Bytte. Maatte de end savne Modermælken, saa nød de under
Bedsteforældrenes Tilsyn sikkert en omhyggeligere Pleje, end
Moderen selv med den bedste Vilje, optagen som hun var af
allehaande Pligter, havde kunnet give dem. Og havnede de atter tre
Aar gamle, i Forældrenes Himmelseng, saa havde dog Albuerne
opnaaet nogen Kraft til at spænde imod, og Røsten var udviklet
nok til at raabe om Hjælp.

<img>
Fig. 65. Barn ophænges i Gynge i Dalarne.
(Fotografi.)

I Folkets brede Lag derimod var Overgangstiden fra spædt til
krybende og til løbende Barn den Gang vanskeligere baade for
Barnet selv og dets Omgivelser end nu til Dags. Vi har omtalt
Farerne ved at blive ligget ihjel om Natten. Men Dagens Besvær
var heller ikke ringe. Man kendte jo endnu knap Stol og Vogn,
endsige da Barnestol og Barnevogn. Naar Moderen ikke kunde
eller vilde bestandig tøjre Barnet i Vuggen, var hun nødt til at
hænge det fra sig eller selv bære det. Efter en senere Tids
Forhold paa Landet i Danmark at dømme var det vistnok Skik her
at holde Barnet i Vugge længere end nu til Dags. Der berettes
ikke sjældent om Børn paa 2-3 Aar, der taler med fra Vuggen. 

<img>
Fig. 66. Alene, mens de andre kan tale sammen. Dalarne.
(Fotografi.)

Skulde Barnet optages og anbringes, synes man den Gang
ligesom længe efter ofte at have brugt at ophænge det fastbundet i
en lille Gynge under en Bjælke i Stuen. Dette laa jo saa nær,
hvor man havde Hængevugge, og passede ligesom denne godt
til Stuegulvets altfor talrige, firbenede Befolkning. Denne Maade
at anbringe smaa Børn paa har holdt sig indtil vore Dage i 
Sverige. Hosstaaende tre Billeder viser baade fra Södermanland
(Fig. 64) og fra Dalarne (Fig. 65 og 66), hvorledes en lille Pige

<img>
Fig. 67. Skiløbere med Børn paa Ryggen.
(Efter Olaus Magnus 1555.)

<img>
Fig. 68. Vejfarende i Tyskland i det 16de Aarhundrede.
(Træsnit i Germanisches Museum i Nürnberg.)

lettest anbringes, naar de voksne vil uforstyrret lade Væven eller
Passiaren gaa.

Hvor Moderen endelig skulde bort fra Huset og ikke turde
lade Barnet være ene, var der ikke andet for end at bære det
med sig. Den sædvanlige Maade at bære et Barn paa i det 16de
Aarhundrede var endnu vistnok at have det fastbundet i en Pose
eller Kurv paa Ryggen. Selv i By anvendtes denne Befordringsmaad
sikkert ofte, thi Gadernes Brolægning, Føre og firbenede Befolkning 
gjorde det nødvendigt at kunne se, hvor man satte Foden og helst have
Hænderne fri. Paa Land, i Skov, paa Fjeldgrund lod et Barn sig
bære langvejs kun paa denne Vis (Fig. 67). Endnu 

<img>
Fig. 69.  Paa Langtur paa Heden.
(Efter Chr. Dalsgaard.)

ned til vore Dage var dette den sædvanlige Barnebefordring hos
Landbostanden i Norden. Paa Jyllands Hede bar man endog
stundom Vuggen paa Ryggen, naar det gjaldt Langtur; især i 
"Bindeegne" var en saadan Ransel paa Gænger og med Vadmels-Kaleche
et ypperligt Gemme for Barn og Uldtøj eller for begge i Forening
(Fig. 69). I Dalarne var ned til vore Dage et Barn paa Ryggen det
sædvanlige Konetilbehør (Fig. 70 og 71).

<img>
Fig. 70. Fra Mora i Dalarne.
(Fotografi.)

Fig. 68 viser, at Forholdene i Tyskland i det 16de Aarhundrede 
var ganske tilsvarende.

I disse Forhold skete den første Forandring hos den jævnt
velstaaende Befolkning, da idet 17de Aarhundrede Stole
var blevet almindelig Siddeplads for voksne. Det laa da nær at
indføre lignende for 
smaa. Tidligere havde vel Skamlen været Barnets Ven, saa snart
det kunde krybe. Men den gav ingen Sikkerhed. De nye
Barnestole, man nu fandt paa, var paa een Gang Siddeplads og
Fængsel, hvor den lille, behørigt spændt fast, kunde lege med sine
Sager paa det Klapbord, der tjente til at spærre det inde. Naar
Legetøjet var faldet paa Gulvet og de voksne borte, kunde Morskaben
imidlertid blive saa som saa (Fig. 72). Det næste Fremskridt, man
fandt paa, var at gøre den lilles Fængsel flytteligt, saa at Barnet

selv kunde bevæge det. Naar det var lavet som et Stritteskørt af
Spanskrør eller stive Vidjer, hvori de smaa sad fast under Armene
som Haandtaget i en Osteklokke, kunde selv den værste Sprællebasse 
her mase og vride og tumle sig saa meget det skulde være.
Faldskærmen gjorde, at han ikke faldt. Og alt imens de bitte
Fødder spændte mod Jorden, begyndte det hele til hans Jubel at
bevæge sig. Uformærkt lærte han at gaa, endog førend han ret kunde
krybe. Saadanne Gangkurve blev almindelige i Tyskland i Slutningen
af det 16de Aarhundrede og gjorde stor Lykke i Norden i det 17de
Aarhundrede. De forbedredes yderligere ved, at der anbragtes
Rullehjul under (Fig. 73), Formen gjordes firkantet som en Stol, og 
Aabningen foredes med bløde Puder. Fig. 74 viser den "Gangstol", 
hvori den lille Karl den Tolvte 1682-83 foretog sine første Marschture.

Skøndt man her havde sat Hjul paa Stol, varede det dog endnu over
hundrede Aar, førend man fandt paa at lave Barnevogne. Dette skete
først omkring Aar 1800. Deres Udvikling gennemløb de store Vognes.
De begyndte som lave Pindevogne, en Kurv paa Triller. Saa vovede de
sig frem til Karioler og endte sluttelig som smaa Fjedervogne paa fire 
høje Hjul. Fig. 75 viser os Fortids og Nutids Møde i Dalarne.

<img>
Fig.71.1 Skoven ved Mora i Dalarne.
(Fotografi.)

*

<h1>7</h1>

Gennemløber vi i Tankerne alle hine ovenomtalte Fødsels- og
Daabsskikke, vil det staa klart, at den Grundopfattelse, hvorpaa
de hvilede, var, at Barnet naar det fødtes, var ikke blot et 

hjælpeløst, men tillige et urent Væsen, der endog formaaede at smitte
Moderen. Sit katolske Udtryk havde denne Opfattelse fundet i,
at Barnet indtil Daaben var en Hedning og altsaa Djævelen
undergiven, og at Moderen ved sit Svangerskab ligeledes blev til en
Hedning, der altsaa efter Fødslen paany maatte optages i
Kirkens Skød.

<img>
Fig. 72. En Barnestol.
(Efter Joh. de Brunes. Amsterdam 1636.)

Denne hele Tankegang var imidlertid ikke blot katolsk, men,
saa vidt vi af Opfattelsens Udbredelse og Ælde kan slutte, en
<sp>urgammel</sp> og næsten <sp>almenmenneskelig Overtro</sp>
<footnote>Kristoffer Nyrop:  Navnets Magt.</footnote>. Under
de mest forskellige og dog ensartede Former møder overalt den
samme Opfattelse os: Det nyfødte Barn er urent og hjælpeløst, 
det renses kun ved at bringes i Forhold til et eller flere af
Elementerne: Vand, Ild, Jord eller Luft; det faar først 
menneskelig Kraft og bliver til en Person ved at faa Navn.

Hertil svarer de over hele Jorden udbredte Skikke: samtidig
med Navngivningen at dykke det nyfødte Barn i Vand, række

<img>
Fig. 73. Lillebror ruller frem.
(Træsnit fra det 16de Aarhundrede i Frankfurt.)

det over Ild -- saaledes endnu i Høj-Skotland<footnote>John Brand: 
Observations on the popular antiquities of Great Britain II. 
(London 1849.) S. 77.</footnote> -- putte det gennem Hullet paa en 
Græstørv -- endnu overtroisk Lægemiddel i Norden -- eller lægge det 
nøgent i Solskinnet -- saaledes hos mange Negerfolk.

<img>
Fig. 74. Karl XII.s Gangstol.
(Statens historiske Museum i Stockholm.)

<img>
Fig. 75. Gammeldags og nymodens Barnebefordring ved Siljan i Dalarne.
(Fotografi.)

Den Styrke, hvormed i det 16de Aarhundrede Overtroens katolske
Form, Troen paa <sp>Barnets Djævlebesættelse</sp> indtil dets Daab, 
gjorde sig gældende, hentede da sin 
Kraft ikke blot fra den katolske Tid, men tillige, fra Aartusinder
forud. Dette maa billig tages med i Betragtning, naar vi ser den
Sejghed, hvormed den optraadte. Thi den veg ikke for
Reformatorernes Opfattelse, men hæftede sig dristig til denne. Den 
formaaede at sætte Sindene i Oprør og afsætte Bølgegang vidt ud
over det daglige Livs snævre Vande. Det er dette, der giver

Spørgsmaalet sin egentlige Interesse og stadig maa haves i
Erindring, naar vi i det følgende skal se Striden om
Djævlebesværgelsen ved Daaben i det 16de Aarhundrede, en af de
ejendommeligste kirkelige Kampe i Norden, et begrænset, men skarpt
Udtryk for Brydningen mellem det gamle og det nye.

Allerede som blot katolsk Skik skulde man tro, at Djævlebesværgelsen 
havde maattet være selvskreven til at afskaffes af
Reformatorerne. De afskaffede jo dog saa meget, hvis værste Brøde var
at minde om Katolicismens Dage. Men her var mere end dette,
thi Djævlebesværgelsen kunde langtfra betegnes som en uskyldig
Skik. Luthersk set, indeholdt den det andet og store Overgreb
fra Romerkirkens Side. Om Nadveren lærte denne jo, at Præsten
ved at indvie Brød og Vin virkelig forvandlede disse til Kristi
Legeme og Blod, saa at altsaa hver enkelt Præst var i Stand til
at gentage og mangfoldiggøre Kristi Offerdød med alle dens
afgørende Følger. En ganske tilsvarende Forveksling af Præsten
og Gud laa til Grund for Djævlebesværgelsen. Var Djævelen
virkelig i Barnet, og var Præsten i Stand til ved blot at blæse
derpaa og sige: "Far ud, du urene Aand!" at jage denne bort og
skaffe Rum for den hellige Aand, saa opvejede jo denne Præstens
Handling den egentlige Daab og nedsatte denne til en halvt
ligegyldig Slutningsceremoni. Fra Reformatorernes Synspunkt set
maatte da altsaa Djævlebesværgelsen i lige saa høj Grad som
Messen være fuldt moden til at afskaffes.

Ikke desto mindre møder vi det Særsyn i Danmark, at Hans
Tavsen, den betydeligste af Forkæmperne for det nye, saa langt
fra at afskaffe den gamle Djævlebesværgelse, endogsaa skærpede
og udformede den til en trefoldig Bortmaning og Uddrivelse af
"den ledige Djævel". Og dette var ikke en tilfældig
Besynderlighed af Hans Tavsen. Han var paa dette Punkt i fuld
Overensstemmelse med sin Lærer, Luther; og da Kirkeforholdene
endelig ordnedes i Danmark ved Kirkeordinansen, blev
Djævlebesværgelsen ogsaa ganske rigtig bibeholdt.

Sagen var, at Frygten for det katolske Misbrug her mødtes
med et endnu stærkere Hensyn hos Luther og hans
Meningsfæller: Frygten for Djævelens Magt. Under almindelige Forhold
var Luther ikke bange for at slaa Paven og Djævelen sammen
og erklære dem for eet. Men her var de jo bevislig modsatte; 

det var jo netop den katolske Kirke, der holdt paa, at man ved
Daaben skulde begynde med at uddrive Djævelen af Barnet.

Følgen blev en Spaltning indenfor Reformatorernes Lejr.
Medens Calvin følgerigtigt <sp>afskaffede Djævlebesværgelsen</sp>
som katolsk Misbrug, <sp>bibeholdt Luther</sp> den af Frygt foret
større Onde.

Folkemeningen i Norden var ubetinget paa Luthers Side.
Gennem Aarhundreder havde man jo indrettet sig paa den Tro,
at Moderen og den lille var Hedninger og altsaa Djævelens Eje,
indtil de var blevne rensede ved Kirkegang og Daab. Hele
Fremgangsmaaden ved Barnefødslen og Daabsskikkene var ordnede
herefter. Vanskeligere blev det imidlertid for dem, som tænkte
dybere over Sagen, især for Gejstlige, der jo i Embeds Medfør
stærkt opfordredes hertil, at forene denne Tankegang med den
nye Lære om Ægteskabet som den Gud velbehagelige Stand.
Det lød smukt nok at henvise til Pauli Ord: "En Kvinde bliver
salig ved sin Barnefødsel", eller med Peder Palladius at sige:
"Dør du bort udi din Barselseng, da bliver du en Martyrinde for
Gud i Himlen og faar større Løn af Guds Miskundhed og Naade
udi Himlen, end om du ellers døde". Men Forbindelsen mellem
Læren om Barselsengen som den saliggørende og som den
djævlebefængte, var dog ikke saa ganske let at finde.

Det var aabenbart ikke nok her med Sjællands Bisp at sige
en Spas om, at en Munk ved et Bryllup befandt sig lige saa
utilpas som en Hund i en Badstue, eller at den katolske Skik, at
sikre den Kvinde, der døde i Barselseng, ved at jorde hende i
en Munkekutte, lignede "et Fastelavnsløb, hvor man ledte en
Graamunk i Kirke efter hans første Barn". Og det var i
Virkeligheden en Usandhed, naar samme Biskop paastod, at
Vanskeligheden alene var til Stede i Katolicismen: "Mangen
Dannekvinde har beklaget sig, at hun aldrig var ræddere for Djævelen,
end naar hun laa i sin Barselseng; det kom altsammen af
Munkelære, at der skulde blive fuldt af Munke og Nonner og
faa Ægtefolk, at Djævelen kunde bruge sin Svig og sit Spil imod
Guds Ordning og Skik". Nej, heller ikke Lutherdommen med
dens Lovprisning af Ægteskabet befriede for denne Frygt. Hvad
hjalp det at trøste saaledes: "Min kære Dannekvinde: Du est
ikke en hedensk Kvinde udi din Barselseng o. s. v., og du, som 

reder til Barsel, haver et helt Kapitel udi Kongens Ordinans,
hvorudaf du kan lære en dejlig Bøn, at skænke og give Vor
Herre Jesus det Foster, som du est med"<footnote>P. Palladius: En Visitatz 
Bog, udg. af Svend Grundtvig. S. 90-92. </footnote>. Om hun saa havde
haft fire Kapitler i Ordinansen, saa omstødtes de alle den Dag,
Barnet bragtes til Kirke og viste sig at være djævlebesat og
Djævelens Eje, saa at denne først maatte uddrives af det, førend der
kunde være Tale om dets Daab.

Denne <sp>indre Modsigelse i det lutherske Grundsyn</sp>
paa Livet kunde ikke i Længden forblive upaaagtet. Saa længe
Luther og hans samtidige endnu levede, holdtes Spørgsmaalet
nede, dels af Frygt for Djævelen, dels af Ulyst til at efterligne
Calvin, der jo allerede havde afskaffet Djævlebesværgelsen ved
Daaben. Den ypperste Repræsentant for denne Retning i
Danmark var Peder Palladius, der baade oversatte et tysk Skrift til
Forsvar for Djævleuddrivelsen af de spæde<footnote>Palladius havde 
Aar 1551 oversat et Skrift af Justus Menius: "Om Exorcismo, at den 
ikke bør at fordømmes som en Trolddoms Vederstyggelighed, men maa 
holdes med Gud og en god Samvittighed i den sædvanlige Handel hos 
Daaben". Optrykt paany i Trondhjem 1751. 4to. </footnote> og samtidig 
trøstede de bekymrede Mødre efter bedste Evne.

Men for den næste Slægt maatte Modsigelsen staa klart, og
dens ypperste Talsmand, Niels Hemmingsen, nævnede da ogsaa
i et af sine Skrifter Djævlebesværgelsen som et tiloversblevet
katolsk Misbrug, der burde afskaffes. Det blev dog imidlertid
ikke Niels Hemmingsen, fra hvem Striden kom til at udgaa.
Spørgsmaalet rejstes først ret, da en Præst paa Møen, Iver
Bartholin eller Iver Bertelsen, som han kaldtes paa Dansk, uden
videre paa egen Haand udelod Djævlebesværgelsen ved
Daabshandlinger<footnote>Om Iver Bertelsen og hans Sag se nærmere: 
Helveg: Den Danske Kirkes Historie efter Reformationen I. (Kbhvn. 
1857.) S. 177-82. -- Ny kirkehistoriske Samlinger III 534-67. -- 
H. Rørdam: Kjøbenhavns Universitets Historie II 40-47. 507-28.</footnote>.

*

Præsten Iver Bertelsens dristige Skridt, egenmægtigt at
<sp>udelade Djævlebesværgelsen ved Daabshandlinger</sp>,
kunde selvfølgelig ikke gaa upaatalt hen, og han stævnedes til at
møde for Københavns Universitets Domstol. Iver Bertelsen var
ikke ukendt med Forholdene ved denne; i sit paa Omskiftelser
rige Liv havde han, endog to Gange, været ansat som Universitetslærer. 
Født i Middelfart af fattige Fiskerfolk var han, uden at
vi veed hvorledes, kommen til at studere og derpaa i en
temmelig ung Alder som Præst truffen sammen med Christian den
Tredje paa Koldinghus. Han maa have gjort et godt Indtryk paa 

Kongen, thi rigelig udstyret med kongelig Rejseunderstøttelse
drog han kort efter til Wittenberg og hørte Melanchthons
Forelæsninger. Ved sin Hjemkomst modtoges han med Velvilje af
Niels Hemmingsen, i hvis Hus han blev optagen, og efter ganske
kort Tids Forløb fik han Aar 1559 Ansættelse som Professor ved
Københavns Universitet.

I denne Stilling blev han imidlertid snart, uden at vi nu kan
udrede Enkelthederne eller opdage Grundene, Genstand for
stærke Angreb, og hans Medlærere søgte at fortrænge ham fra
Højskolen. Længe holdt Iver Bertelsen ud, men da han i Stedet
for at rykke op stadig kun trykkedes dybere ned, lod han sig en
Gang, da en ny Post var bleven ham nægtet, forlede til et
ubesindigt Ord. Han bemærkede noget om, at enkelte Professorer, især
visse Medlemmer af Konsistorium, var ivrige nok til at gøre
Opslag om Forelæsninger, men glemte at holde dem.

Denne Udtalelse gjorde Iver Bertelsen til en Umulighed ved
Universitetet; han maatte skyndsomst fortrække. Atter drog han
da i Udlændighed til Wittenberg, og atter viste han sin
mærkelige Evne til at gøre sig gældende, idet han, trods alt, hvad der
var gaaet forud, virkelig efter nogen Tids Forløb opnaaede for
anden Gang at blive kaldet til Lærer ved Københavns
Universitet. Hans Ansættelse denne Gang blev dog ikke af lang
Varighed. Et Fjerdingaar efter blev han paa Frederik den Andens
Anbefaling udnævnt til Præst i Stege. Det var i denne sin Stilling, at
han indlod sig paa det vovelige Skridt: paa egen Haand at
udelade Djævlebesværgelsen ved Daaben.

De Vilkaar, under hvilke Iver Bertelsen mødte for sine
Dommere, var ikke gunstige<footnote>Ny kirkehistoriske Samlinger 
I 19-30. III 539-40. -- J. Paludan: Forsøg til en Beskrivelse over 
Møen I 478.</footnote>. Han havde været meget vanskeligt
stillet i sin Menighed og var her kommen i Strid med indflydelsesrige
Personer. Grunden hertil var, at Formandens Enke, der havde
været gift med de to foregaaende Præster, ønskede ogsaa at ægte
Nr. tre, hvilket syntes at skulle kunne lykkes, da Iver Bertelsen
var ugift. Denne vilde imidlertid ikke have hende tilægte, og i sin
Forbitrelse truede hun da med at faa en anden ansat som Præst
samt ophidsede Fogden paa Stegehus, med hvem hun stod i
Forbindelse, imod Iver Bertelsen. Under almindelige Forhold kunde
denne Fjende være ubehagelig nok, men Forholdene var værre
end sædvanlig. Landet var i Krig, Stegehus og hele Møen var 

pantsatte til en pommersk Adelsmand, og dennes Foged blev
herved til en Magt, hvis Myndighed i visse Henseender rakte videre
end Kongens.

Fogden forfulgte Iver Bertelsen af et godt Hjerte. Han
haanede ham ved at lade ham afmale i Borgestuen og Billedet bruge
til Skive ved Vaabenøvelser; senere kom han med den
tvivlsomme Undskyldning, at det var et Portræt ikke af Præsten,
men af Fanden. Det var uden Tvivl ogsaa Fogden, der paa
Præsteenkens Anstiftelse fik Iver Bertelsen anklaget baade for
Udeladelsen af Djævlebesværgelsen ved Daaben og for et andet
Forhold, der mulig har været anvendt som Paaskud for dennes
Afslag paa hendes Frieri, nemlig Iver Bertelsens Trolovelse
med en Pige fra Ribe, hvilken Trolovelse senere paa ulovlig Vis
skulde være hævet. Endelig var det Fogden, der, da Præsten
vilde drage til Roskilde for at forsvare sig i disse Sager, undsagde
ham paa Livet, saa at den ulykkelige Præst ikke kunde komme
af Sted, førend Fogden tilsidst gav ham en Art Lejde til at drage
bort.

Iver Bertelsen var ligeledes ilde faren med Hensyn til sine
Dommere. Det var alle hans tidligere Medlærere ved
Universitetet, af hvilke flere vistnok endnu kunde huske "de
Forelæsninger, hvorom Opslag var sket, men som ikke var blevne
holdte". Og det havde næppe stemt dem mildere imod ham, at
han i Mellemtiden just fornylig havde vovet at udeblive, skøndt
han var stævnet for en Domstol som deres. De havde da ogsaa
tilraadet Lensmanden at "lade ham hente, som man plejer at
hente andre, som ikke vil lyde Kgl. Maj.s og Eders Bud og
Stævning".

Endelig mødte da Iver Bertelsen for Retten den 20. Januar
1567.

Det var ikke mindre end tre Sager, der skulde paadømmes,
en for hver af de tre Beskyldninger: <sp>Udeblivelse fra
Retten, Udeladelse af Djævlebesværgelsen</sp> og <sp>Ophævelse
af Trolovelsen</sp>.

Allerede i den første Sag viste det sig, hvor lidet Iver
Bertelsen havde at haabe af disse Dommere. Skøndt han angav som
Hovedgrund til sin Udeblivelse, at han ikke havde turdet drage
af Sted for Fogden, der havde undsagt ham paa Livet, hvilket 

han med Vidner beviste at være sandt, ligesom ogsaa Fogden
for Retten maatte indrømme det, og skøndt dette yderligere
bestyrkedes ved, at Iver Bertelsen jo nu, saa snart han havde faaet
Fogdens Tilsagn om uhindret Rejse, virkelig var mødt for
Retten, saa dømtes han dog enstemmig for Ulydighed mod
Øvrigheden. Hermed var den første Dags Retshandling forbi.

To Dage efter, den 22de Januar 1567, samledes Retten paany,
denne Gang forstærket med tre københavnske Sognepræster.
Det var nu den farligste af de tre Sager, der skulde for, den
ulovlige Udeladelse af Djævlebesværgelsen ved Daabshandlinger.

Den kongelige Anklager, Stiftets Lensmand Bjørn Andersen,
forelagde først Dommerne det Spørgsmaal: "Maa nogen vige fra
Kgl. Majestæts Ordinans for sin Person og gøre noget, som er
imod Ordinansen?" Iver Bertelsens Forsvar tog sig unægtelig
noget tyndt ud, naar han herimod undskyldte sig med, at det blot
var de faa Ord: "Far her ud, du urene Aand!" som han havde
udeladt. Thi faa eller mange, var Ordene lige afgørende, og
Udeladelsen var jo foretagen med velberaad Hu. Langt bedre lykkedes
det ham derimod at forklare, hvorfor han havde udeladt Ordene:
Han havde ikke kunnet udholde i det ene Øjeblik at trøste
frugtsommelige Kvinder i sin Menighed med, at de og deres Foster
hørte Gud til, og i næste Øjeblik ved Daaben at erklære Barnet
for besat af Djævelen.

Sjællands Bisp tog derefter til Orde og spurgte den anklagede,
hvor han havde turdet vove egenmægtig at forandre, hvad der
ene tilkom Øvrigheden at gøre Forandringer i. Iver Bertelsen
svarede, at han kun havde handlet saa, fordi han mente at være
i Overensstemmelse med Guds Ord. Desuden havde ogsaa Niels
Hemmingsen udtalt som sin Mening, at Besværgelsesordene
burde udelades. Ved denne Bemærkning tog Niels Hemmingsen
til Genmæle og sagde, at han aldrig havde bedt Iver Bertelsen
forandre Ordinansens Ord, hvortil den anklagede svarede, at sligt
havde han heller ikke beskyldt ham for.

Hermed var det egentlige Forhør omme. Et Efterspil, som
under andre Forhold kunde have draget betydelige Følger efter
sig, sank nemlig forunderlig virkningsløst hen. Det lader til, at
Lensmand Bjørn Andersen Aftenen forud havde holdt en Art
Forhør over den anklagedes Meninger, og ved denne Lejlighed 

var bleven opmærksom paa andre kætterske Opfattelser hos
ham. Uden Tvivl efter Lensmandens Opfordring forelagde da
Bispen nu Iver Bertelsen det Spørgsmaal, om han havde sagt,
at Fremsigelsen af Indstiftelsesordene ved Nadveren ikke var
fornøden. Hertil svarede Magister Iver: "Det har jeg aldrig sagt.
Men Bjørn og jeg kom i Aftes i Tale om saadant, da sagde jeg,
at Sakramentet ikke faar sin Kraft af disse Ords Fremsigelse,
thi de er kun en historisk Oplysning og fremsiges for derved
at minde Nadvergæsterne om Herrens Lidelse og Død og om
de Velgerninger, som Kristus forjætter alle ved dette
Sakrament".

Med denne kun lidet lutherske Forklaring lod man sig nøje.
Lensmanden savnede rimeligvis teologisk Lærdom nok til i denne
Kres at turde forfølge Sagen videre. Og Dommerne følte uden
Tvivl en naturlig Ulyst til gennem et fortsat Ordskifte i
Øvrighedens Nærværelse selv at blive følte paa Tænderne, hvorved
mere end een Afvigelse fra Luthers rene Lære mulig kunde
komme for en Dag. Alle tav derfor stille.

Man skred da til Stemmeafgivning i Sagen om
Djævlebesværgelsen. Rettens Medlemmer var her vanskeligt stillede. De
færreste af dem havde vel noget tilovers for den anklagede selv,
men i en vis Forstand var dog hans Sag deres egen, for saa vidt
de vistnok alle delte Mening med ham og af Hjertet ønskede, at
hans Optræden maatte kunne give Stødet til, at Djævlebesværgelsen 
blev afskaffet. Øjeblikket hertil syntes gunstigt, da man
just nu var begyndt at afskaffe den i flere af Tysklands
evangeliske Landskirker. Det gjaldt da om, samtidig med at man
formelt misbilligede Iver Bertelsens Optræden, at gøre hans
egentlige Brøde saa ringe som mulig, og paa en Maade udviske den
ved at anbefale ham til kongelig Benaadning.

Først fik Niels Hemmingsen Ordet. Han udtalte, at den
anklagede havde forset sig og burde straffes. Dog, tilføjede han,
haaber jeg, "at Kongl. Maj. vel naadeligen handler med ham".
Biskoppen sluttede sig i et og alt til, hvad Niels Hemmingsen
havde sagt.

Dernæst fik Professor Rasmus Glad Ordet. Han begyndte
sin Tale med en fin Bemærkning om, at det "er en underlig
Handel med denne Forandring i Daaben; men saa længe det 

er nyt, kan man lettelig hugge det op, saa det ikke gør mere
Bulder." Ligefrem tagne sigtede disse Ord naturligvis til Iver
Bertelsens foretagne Forandring, men de lod sig ogsaa anvende
paa selve Kirkeordinansens Bestemmelser om Daaben, der
ligeledes var af temmelig ny Dato og, for saa vidt de maatte vise sig
at være mindre heldige, endnu lod sig "hugge op uden synderlig
Bulder". Derpaa gik Rasmus Glad over til at tale om Iver
Bertelsen selv og sagde, at han ikke kunde dømme Magister Iver til
at handle mod sin Samvittighed, men naturligvis burde han dog
først have spurgt Bispen. Heri ligger hans Uret, "dog tykkes mig,
at man kan ikke plat fordømme ham".

De følgende Talere søgte hver især i en kort Sætning at
balancere mellem de forskellige Hensyn og betjente sig herved af
det latinske Sprog som det bøjeligste. Medens de fleste af dem
erklærede, at han havde handlet "<i>male</i>", mildnede Prof.
Katholm dette Udtryk til et "<i>non recte</i>", ja Prof. Hammer endog til
et »<i>minus bene</i>".

Sluttelig samlede Rektor alle Udtalelserne i følgende Ord til
Lensmanden: "Kære Bjørn! disse Dannemænd dømmer alle
sammen, at ingen ærlig Person maa noget forandre af sin egen
Myndighed, og derfor tykkes dem Mr. Iver at have ilde gjort".
Saavel Bispen som Niels Hemmingsen tog dog straks efter Ordet
for at anbefale den anklagede til Kongens Naade.

*

Endnu stod den sidste Sag tilbage, <sp>Anklagen</sp> mod Iver
Bertelsen <sp>for at have hævet sin Trolovelse</sp>. Hvad der forelaa
var, at Magister Iver havde været trolovet med en Borgerdatter
fra Ribe, men da man fra hendes Slægts Side ikke havde opfyldt
et ham givet Løfte, havde han ikke villet indlade sig i Ægteskab
med hende, men betalt hende en Erstatningssum og afgivet, samt
ogsaa af hendes Slægt modtaget, skriftligt Bevis for, at
Trolovelsen var hævet.

Biskoppen begyndte med at spørge: "Magister Iver! Hvilken
Bestemmelse har I taget i Ægteskabssagen med Eders Fæstemø
i Ribe?" Hertil svarede Iver Bertelsen: "Da man ikke har holdt
det, mig var lovet, og vi nu er forligte, saa at de ikke klager paa 


mig, og de har mit Brev og jeg har deres, saa vil jeg ikke have
mere med dem at skaffe, men lade det blive som det er".

Niels Hemmingsen faldt derpaa ind med Spørgsmaalet: "Var
der Ægteskab mellem Eder og den Pige?" -- "Nej, var der ej!"
svarede Mr. Iver, "det veed jeg vel, at de, som er Ægtefolk, maa
ikke købe sig fra hverandre med Penge". -- Niels Hemmingsen
lod sig imidlertid ikke saa let afvise: "Det har altid været holdt
her i Riget", sagde han, "at de Folk, som hinanden har trolovet
og har Vidnesbyrd og Bevisning herom og har givet hinanden
Fæstegave, de Folk er Ægtefolk for Gud og Verden. Nu har
bevisligt alt dette været Tilfældet med Eder og denne Pige. Thi ere
I Ægtefolk".

Efter denne Kendelse, der lød Datiden mindre besynderlig
end den lyder for os, gik man over til Afstemning om Iver
Bertelsens Straf. Biskoppen tog først til Orde og bemærkede meget
rigtigt: "Dette siger jeg, at i denne Sag har den lige saa stor
Skyld, der Penge har taget, som den, der dem har udgivet".
Ikke desto mindre kom han dog ikke til den Slutning, at begge
Parter burde undgælde for, hvad sket var, men sluttede blot som
saa: "Efterdi Mr. Iver ulovligt har forskudt sin ægte Fæstemø
og hende ingenlunde have vil, bør han ikke at gifte sig, saa længe
hun levende er".

Dernæst kom Niels Hemmingsen. Han erklærede: "Dette siger
jeg, at hvo som helst sin ægte Fæstemø uden lovlig Aarsag
forsager, som Mr. Iver har gjort, og ikke vil holde sit Løfte og sin
Ære, han er værd en møgit stor Straf, og dertilmed sig aldrig gifte
maa, saa længe den Person lever, som han først havde lovet Tro
og Ægteskab".

De øvrige Dommere nøjedes alle med kun at holde paa, at
Iver Bertelsen skulde forblive ugift, saa længe hans Fæstemø
levede. Lensmanden Bjørn Andersen -- der var Enkemand,
men kort efter giftede sig paany -- afsluttede endelig
Stemmegivningen med at tilføje sin Mening, der kort og simpelt udtrykte
Datidens Tænkemaade: "Mig synes dette, at han haver begyndt
ret [ved at trolove sig], men ikke ret forfulgt det" [idet han ikke
giftede sig]. Iøvrigt fandt heller ikke han, at der kunde være Tale
om, at idømme den anklagede nogen anden Straf end ugift Stand,
saa længe hun levede.

Hermed var hele den vidtløftige Retssag til Ende. Flygtig set
havde den faaet et ganske heldigt Udfald for Iver Bertelsen. Naar
han paa Forhaand havde maalt Fremtidens Muligheder, var det
uden Tvivl det dristige Brud paa Kirkeordinansen, der havde
stillet sig for ham som det farligste Punkt. Men i denne Sag var
han jo bleven behandlet yderst skaansomt, og Dommerne havde
indstillet ham til Benaadning. Ganske vist havde de saa dømt ham
des strengere for ikke straks at være mødt i Rette og havde
foreløbig forbudt ham Giftermaal, men dette var dog kun Smaating
imod, hvad Hovedsagen kunde være endt med.

Nærmere set havde dog Udfaldet sine mislige Sider. Vel var
det ikke at vente, at Straffen for de faa Dages Udeblivelse vilde
blive haard, især naar Biomstændighederne toges med i
Betragtning, men hvad borgede for den kongelige Benaadning? Var
ikke Dommernes Mening egentlig den: Vi ønsker naadigst at
forskaanes for Djævlebesværgelsen, men Iver Bertelsen maa
gerne blive straffet haardt. Og det var disse Dommeres Forbøn,
hvorpaa han skulde bygge! Og sæt, at man i Bestemmelsen af
Straffen slet ikke gik den Vej at sondre mellem de enkelte
Domme, men slog dem alle tre sammen i det fælles: "Den
anklagede bør straffes for Ulydighed mod gejstlige og verdslige
Love og Øvrighed!"

Disse og lignende Tanker har uden Tvivl sysselsat Iver
Bertelsen, medens han fængslet ventede sin Skæbne. Men hvilken
end hans Frygt monne have været, er den dog sikkert bleven
overtruffen, da det meddeltes ham, at <sp>Straffen var bestemt
til Dødsstraf</sp><footnote> At Iver Bertelsens Straf først har 
været bestemt til Dødsstraf -- hvilket er rigtigt bemærket i 
Dänische Bibliothec IV 6, men benægtet af Helveg (Den danske
Kirkes Historie efter Reformationen, 2den Udg. I 179 Anm. 1) og 
uomtalt af H. Rørdam (Ny kirkehistoriske Samlinger III 543-45 
og Kjøbenhavns Univ. Hist. II 46-47 og 514-16) -- fremgaar af 
følgende fire Udtalelser af Iver Bertelsen: 1) ..... cum de 
capite meo, de perpetuo carcere ageretur (Ny kirkehist. Saml. 
III 559). -- 2) "Jeg tvivler ikke om, at Du eller andre maa have 
talt til Kongen om Død eller livsvarigt Fængsel; ellers vilde 
den gode Fyrste numqvam nec morti nec perpetuo carceri me 
destinasset. (Samme Bog S. 560.) -- 3) Ego ... carceris et 
mortis periculo coactus (Danisch Bibliot. IV 8. Anm.) - 4) ... 
morti primum destinatus. (Samme Bog S. 57.) </footnote>.

Denne overordentlig haarde Dom blev dog kort efter formildet
til Fængsel paa Livstid og Fortabelse af Gods.

Desværre veed vi ikke noget om, hvad der i disse Dage er
foregaaet i Kongens Nærhed, og vi er ude af Stand til at kunne
iagttage de Skridt af forskellige Personer, der har svaret til de
første, skiftende Afgørelser i Sagen. Naar Iver Bertelsen selv
senere gættede paa, "at Niels Hemmingsen eller andre uden
Tvivl har indgivet Kongen at bestemme Straffen til Død eller
livsvarigt Fængsel", saa var han vistnok paa Vildspor. Langt
sandsynligere er det, at Kongen -- forbitret over Bruddet paa
Enhed i Kirkelæren og maaske yderligere ophidset ved Bjørn 

Andersens Meddelelse om andre mulige Kætterier hos de
højlærde -- har villet give disse en alvorlig Advarsel een Gang for
alle ved at dømme en af deres Midte saa haardt. Dette stemmer
vel med Niels Hemmingsens senere Rædsel for at blive
paaduttet blot den mindste Delagtighed i Iver Bertelsens Kætteri, og
det svarer meget godt til det Skridt, som de højlærde straks
bestemte sig til.

Vi veed nemlig, at disse, saa snart den kongelige Dom var
fældet, begav sig til Kongen for at gaa i Forbøn for den
domfældte. Den Form for Benaadning, som de endelig opnaaede,
stemmer ogsaa med Kongens formodede Sindelag. Han gik vel
ind paa, at Iver Bertelsen maatte slippe for livsvarigt Fængsel,
men kun mod, at den fangne afgav en meget haard og bindende
Erklæring. Først skulde han tilstaa, at han havde fortjent evigt
Fængsel, fordi han saa storlig havde fortørnet Gud og kongelig
Majestæt. Dernæst skulde han under Livs og evig Saligheds
Fortabelse love aldrig mere at ville tale, skrive eller handle noget
i denne Sag eller overhovedet foretage sig noget, der kunde
udlægges som sigtende mod Kongens udtalte Vilje og
Universitetets Dom. Han skulde hensidde som Fange i Sorø Kloster paa
ubestemt Tid. Gjorde han Forsøg paa at rømme, skulde han
straffes med Døden. Endelig skulde han love aldeles at afholde
sig fra al mundtlig og skriftlig Udtalelse om noget, der var den
almindelige Kirketjeneste i nogen Part anrørende<footnote>Ny 
kirkehistoriske Samlinger III 543-45. </footnote>.

Forpligtelsen var haard nok, men den var uden Tvivl det
højeste, der var at opnaa hos Kongen. Det var Kongens
ufravigelige Fordring, at der blev tiet i hans Kirke. Og dette
Aktstykke var jo en Slags Mundplaster, ikke blot for den domfældte,
men for hele den højlærde Stand. Tilbage stod da kun det sidste,
at faa Synderens Underskrift. Her stødte man imidlertid paa
uventet Modstand. Iver Bertelsen nægtede at afgive den forlangte,
aabne Tilstaaelse af sin Brøde. Gode Raad var her dyre. De
højlærde vidste imidlertid at klare sig. Professor Rasmus Glad og
Hofpræst Niels Kolding mødte i Fængslet hos den ved Trusler
om Død og livsvarigt Fængsel fortumlede Mand. Rasmus Glad
dikterede, Fangen skrev; det var hans "Haandskrift". Derpaa
tog Hofpræsten den fangnes Signet og aftrykkede det under
Brevet. Dermed var Haandskriften "med hans Signete 

stadfæstet". At det gik saaledes til, paastod Iver Bertelsen senere
fra sit Fængsel i Sorø højt og helligt til Sjællands Biskop, og
han nedlagde Indsigelse imod -- hvad han og tilbød at gøre
offentlig for Rigens Raad -- at han havde godkendt, godkendte
eller vilde godkende blot et eneste Ord af, hvad der stod i hin
Forpligtelse<footnote>Dänische Bibliothec IV. (Copenhagen und Leipzig 
1743.) S. 8. Anm. </footnote>.

Den genstridige var saaledes frelst ved sine Standsfællers
Snarraadighed. Førend han indesluttedes i Klosterfængslet, skulde
imidlertid hans Standhaftighed stilles paa en ny Prøve.
Forpligtelsen var dateret den 13. Februar 1567. Dagen efter maatte han
endnu en Gang møde for Universitetsprofessorerne, der var
samlede i Bispens Hus. Hvad her foregik, forstaas kun ret, naar
man husker Tidens Tro paa Ægteskabets gudvelbehagelige Værd.
Hvis han i dette sidste Øjeblik havde villet antage sin Fæstemø,
vilde et saadant Skridt sikkert være bleven opfattet som Tegn
paa, at hans forstokkede Sind var ved at vige, og yderligere
Benaadning kunde mulig være bleven Følgen. Men selv dette
fraset, maatte Udsigten til Selskab i Fængslet være lokkende, for
ikke at tale om, at han nu, da alt hans Gods var ham fradømt,
nok kunde komme til at trænge til Hjælp af en Hustrus
velstaaende Slægt. Thi i Fængslet vilde der kun blive ydet ham Ly
og Føde, men ikke saa meget som et Klædningsstykke, naar hvad
han gik og stod i en Gang var opslidt.

Det var da en Fristelse af mangfoldig Art, der stilledes for ham,
da Biskoppen ledte hans tidligere Trolovede, Kirstine
Sørensdatter fra Ribe, ind og i de mange lærde Vidners Nærværelse
for sidste Gang spurgte: "Magister Iver! hvorledes vil I have
det med denne Pige, Eders Fæstemø?" Men Mr. Iver bestod
Fristelsen og svarede: "Jeg begærer at være for mig og hun for
sig"<footnote>2</footnote>. Mod en slig Forhærdelse var der intet 
mere at stille op. Afsted gik det da med den fangne ad Sorø til.

*

<sp>Klosterfængslet i Sorø</sp> var en ganske egen Art af Forvaringssted. 
Det benyttedes til Strafophold for Gejstlige, der
havde forset sig i højere Grad, saasom bedrevet Trolddom, Hor
eller lignende. Og Fængslet som Klostret selv mindede stærkt  

om de katolske Tider. Klostret med alt dets Jordegods var vel
inddraget under Kronen, men det styredes ikke som de andre
inddragne Klostre af en adelig Lensmand, men af en lærd Mand,
der under den gamle Titel "Abbed" havde Tilsynet med
Jordegodset saavel som med Fangerne. Naar hertil kom, at Præsterne
i de til Klostret hørende Sogne ikke havde Bolig hver i sin
Præstegaard, men allesammen boede i Klostret, "hvor de havde
deres Værelse og Underholdning"<footnote>Ny kirkehistoriske Samlinger II 764-65. 
-- Danske Magazin III 62-64. </footnote>, saa vil det forstaas, at dette
endnu var en tiloversbleven Rest fra gamle Dage. Nu som
fordum maatte Abbeden være en alsidig dannet Mand, der kunde
bestyre Godset, holde sine Præster, de løse som de fangne, i
Ave, og optræde som beleven Vært, naar Kongen eller
Rigsraader paa Rejser overnattede hos ham.

Den Mand, der i Aaret 1567 var Abbed i Sorø, var Magister
Morten Pedersen. Han synes at have behandlet sin nye Fange
ret hensynsfuldt. Lade ham gaa frit omkring og maaske smitte
alle Klostrets Sognepræster med sit Kætteri kunde han
naturligvis ikke. Men een Ting kunde uden Fare tilstedes ham, at
benytte Klostrets Bogsamling. Pen, Blæk og lidt Papir kunde man
ogsaa gerne overlade ham uden at se saa nøje paa, at han ikke
havde en Skilling at betale det med. Studier blev da den
fangnes Trøst. Livet i den lille Celle gik hen med videnskabelige
Sysler og fortsat Bødning paa den ene og samme Klædedragt.
Thi, hvormeget han end sparede paa dette sit sidste Eje, saa
krævedes der dog bestandig ny og større Opfindsomhed for
at give de luvslidte Rester et fortsat Udseende af menneskeligt
Klædebon<footnote>Dänische Bibliothec IV 6-7. </footnote>.

Hvad var Genstanden for hans Studier? Selvfølgelig det, der
havde ført ham hid, og hvorom hans Tanker endnu stadig
kresede: <sp>Djævlebesværgelsen ved Daaben</sp>. Han granskede
Kirkefædrenes Meninger, han efterlæste nyere Teologers
Udtalelser herom, og mere og mere modnedes hans egen Opfattelse
til en alsidig grundfæstet Overbevisning.

Over eet Aar var gledet hen paa denne stille Vis --
Omverdenen lod ham god Ro ved hans Studier -- da overraskedes
den fangne en skønne Dag ved et Brev<footnote>Niels Hemmingsens 
Brev og Iver Bertelsens Svar findes aftrykt i Ny kirkehistoriske 
Samlinger III 555-62.</footnote> fra en af sine tidligere
Dommere, Hovedpersonen blandt disse, Professor Niels
Hemmingsen. Allerede Udskriften lød besynderlig: "Til Magister Ivar 


Bartholin, der er paa Spil (<i>agenti</i>) i Sorø Kloster", og Indholdet
var ikke mindre besynderligt.

<img>
Fig. 76. Søndre Sideskib i Sorø Kloster-Kirke.
(Efter Fotografi af Kr. Hude).

For ikke at fælde for haard en Dom over denne mærkelige
Skrivelse og dens Afsender maa man vide, hvad imidlertid var
foregaaet udenfor Fængslet. En Ven og Slægtning af Iver
Bertelsen havde gjort, hvad han formaaede, for at skaffe ham fri,
og i denne Anledning indgivet et Bønskrift i hans Navn til Kon-
gen. Heri havde han til Undskyldning for den fangne anført, at
dennes Brøde jo dog blot bestod i ved Daaben at have udeladt
Djævlebesværgelsen, en Ceremoni, om hvilken <sp>ogsaa den
lærde Dr. Niels Hemmingsen</sp> udtrykkelig <sp>lærer</sp> og
skriver, <sp>at den er en Plet paa den hellige Daabshandling
og rettelig burde afskaffes</sp>.

Bønskriftet var blevet overleveret til den kongelige Sekretær
Hans Skovgaard, men i Stedet for at forelægge Kongen det,
synes denne først at have tilstillet Niels Hemmingsen det til
Erklæring. Læsningen satte Niels Hemmingsen i den heftigste
Bevægelse. En Gang tidligere var hans Udtalelser om
Djævlebesværgelsen blevne ham forekastede. Det var, da Iver Bertelsen 

for Retten havde henvist til dem som en af Grundene til, at han
havde vovet at udelade den hele Ceremoni. Den Gang havde
Niels Hemmingsen heldig afvendt Faren ved at spørge, om han
da nogensinde havde opfordret den anklagede til egenmægtig
at forandre Daabsskikkene, hvilket denne havde maattet
benægte. Men nu kom de usalige Ord igen. Og denne Gang ikke
i en snæver Kres af Embedsbrødre, men de forebragtes for
selve Kongen. Kongen var ilsindet og taalte ingen Ufred i sin
Kirke. Hvad om han ikke vilde lade sig nøje med den
Undskyldning, at disse Ord var skrevne før den Tid, da der var Fare
ved at udtale dem! Sæt han kort og godt lod Niels
Hemmingsen gribe som den, der paany vakte Splid, og til Skræk og
Advarsel idømte ham den Livsstraf, der havde svævet over Iver
Bertelsens Hoved!

I sin Angst skrev Niels Hemmingsen følgende Brev:

"Det ligner Dig rigtig, Du, der er vant til aldrig at handle rent
og ret, at Du i dit Bønskrift til vor naadigste Konge omtaler mig
som medskyldig i dit Kætteri.   I mit lille Skrift "Pastor" lærer
jeg dog, at det ikke tilkommer den enkelte Præst egenmægtig
at ændre Kirkeskikkene.....Ikke desto mindre udslynger Du
Slange! som jeg saa længe har næret ved min Barm, al denne
Edder listig imod mig, for at gøre Dig selv ren, Du, der har vist
Foragt mod Konge og Biskop og dristet Dig til overmodig og
ondsindet at ændre Daabsskikkene. Og hvorfor? ene og alene
for at Mængden skal hilse Dig som en ny Kirkens Reformator,
thi det er Mængdens Bifald, Du altid har søgt. Du paaberaaber
Dig din Samvittighed, Øjenskalk! Du forlod svigagtig din
Fæstemø, det siger din Samvittighed Dig. Der var en anden af
adelig Byrd, som Du paa usømmelig Vis indlod Dig med, i Haab
om, at der herved skulde falde lidt Adelsglans over Dig. Mange
kunne bevidne dette, og mange har Du herved grovelig forarget.
Hvor var den Gang din Samvittighed henne?

Du skriver, at Du er bleven afsat fra dit Embede, fordi Du
har ændret Daabsskikkene. Heri gør Du Uret mod Kongen og
dine Dommere, thi skøndt Du ganske vist havde fortjent en slig
Straf for din hensynsløse Dristighed, saa foreligger der ikke
andet, end at de paa Grund af den megen Forargelse, Du vakte,
ikke har kunnet finde sig i, at Du blev, hvor Du var, og nu giver 

vor naadigste Konge dig frit Underhold paa et hæderligt Sted
hos en from og lærd Mand, indtil han maatte spore Tegn hos
Dig paa sand Fortrydelse.

Du siger: "Hemmingsen dadler de urimelige, papistiske Skikke,
og han anfører blandt disse Djævlebesværgelsen", -- som om
deraf fulgte, at Hemmingsen ogsaa fordømmer Djævlebesværgelsen, 
saaledes som den bruges i vore Kirker ..... Papisterne
tro, at Børnene virkelig ere besatte af Djævelen, vi derimod, der
skelne mellem Natur og Naade, anvende den blot som et Tegn
paa, at de Døbte ved Daaben ere unddragne ethvert Satans
Retskrav. Vi forstaa, ligesom Augustinus, ved "den urene Aand" ikke
Djævelen selv, men Djævelens fjendske Magt, der er virksom
mod alle Mennesker, ogsaa dem, der ikke ere ligefrem besatte
af ham. -- -- Gaa nu hen Du utaknemmelige! og beraab Dig
paa Niels Hemmingsen, ham, der efter alle deres Vidnesbyrd,
der kende ham, netop er en Elsker af Orden og Fred og har den
største Afsky for alle unødvendige Forandringer i Kirkesager.
Han har været Dig en god Støtte og engang frelst Dig, da Du var
i den største Nød, men dog viser Du ham ingen Ære. Du søger
tværtimod at trampe ham ned, ligesom det unge Muldyr, der,
naar det har mættet sig hos sin Moder, Hoppen, giver den
Æselsspark. Gud bedre dit Sind!"

Brevet var henved tre Uger gammelt, da det naaede til Iver
Bertelsen, hvad enten det nu har henligget nogen Tid hos
Afsenderen og ventet paa Lejlighed til Sorø, eller det maaske ikke
straks, da det kom hertil, er blevet afleveret til Fangen. Som
naturligt var, gjorde det et overordentlig stærkt Indtryk paa
denne. En saa skaanselsløs og voldsom Tiltale fra En, der i
mange Henseender havde Krav paa hans Agtelse, maatte virke
rystende, dobbelt paa den ensomme, hvis Oljeblad fra
Omverdenen en Skrivelse var.

Efter nogle Dages Betænkningstid skrev Iver Bertelsen sit Svar.

Han begyndte med at bebrejde Niels Hemmingsen Tonen i
hans Skrivelse, der ikke sømmede sig en gammel Teolog, end
ikke en Mand, men kun var passende for en hidsig og arrig
Kvinde. Selv en hæderlig Hedning vilde have undset sig ved
saaledes at overfuse en ulykkelig Fange. Iver Bertelsen agtede

imidlertid ikke at lade sig behandle paa denne Maade, men
ansaa det for sin Pligt at give Svar paa Tiltale. Niels Hemmingsen
fik saa tilskrive sig selv Skylden, hvis Svaret maatte forekomme
ham hensynsløst.

Dernæst gik han over til at omtale Bønskriftet til Kongen, om
hvilket han synes ikke at have vidst Besked, da det afsendtes,
men for hvis Indhold han dog nu fuldt ud vilde paatage sig
Ansvaret.

Det lange Brevs øvrige Indhold var naturligvis dels en
Redegørelse for, at Iver Bertelsen var bleven dømt for sin Ændring
af Daabsskikkene og ikke af andre Grunde, dels en Paavisning
af, at Niels Hemmingsen med sin Dadel virkelig havde sigtet
ogsaa til Djævlebesværgelsen, som den brugtes i den danske
Kirke, hvilket mange Præster kunde bevidne at have hørt ham
selv offentlig udtale. Hans senest givne Henvisning til Augustinus
beviste intet, thi Augustinus gik netop ud fra, at de udøbte Børn
virkelig var djævlebesatte.

Medens disse Tilbagevisninger meget ofte var iklædt en skarp
Form, naaede denne dog sit Højdepunkt, hvor Iver Bertelsen
gik over til at omtale sin Trolovede og Beskyldningen for at have
staaet i utilladeligt Forhold til en adelig Kvinde. I varme Ord
erklærede han sig for uskyldig i saa Henseende og slyngede
sluttelig med bidende Haan sin Angriber Beskyldningen tilbage.
Niels Hemmingsen var nemlig bleven skilt fra sin første Hustru
paa Grund af hendes Ukyskhed, og Rygtet paastod, at han selv
ved sin raa Behandling af hende bar nogen Del i hendes senere
Brøde: "Da du, som det endnu vedblivende fortælles om dig,
slog hende i Ansigtet, spyttede paa hende, drukken overgød
hende, trak hende i Haaret, sparkede hende, kradsede hende og
stundom tvang hende til at kysse dine Drikkebrødre, "hvor var
dengang din Samvittighed henne?" Og da du ved alt dette
sluttelig havde drevet hende over i Ukyskhed, "faldt der saa maaske
lidt Adelsglans over dig og dit Hus", naar hun vendte hjem fra
sine Adelsmænds Favntag? Hvis du var lige saa ren i dit Forhold
til forskellige Kvinder, som jeg i Forhold til hin Adelskvinde,
saa har Rygtet løjet om dig, ligesom du nu lyver om mig. Gid
du havde levet lige saa kysk i din gifte Stand som jeg i min ugifte!
Nærmere skal jeg ikke gaa ind paa denne Sag". 

Til Slutning tilbød Iver Bertelsen at ville tilbagekalde sin
Vildfarelse med Hensyn til Djævlebesværgelsen, dersom uvildige
Dommere efter at have hørt hans Grunde maatte skønne, at
Skikken ikke var i Strid med Guds Ord.

I Anledning af Niels Hemmingsens Udtryk om en "Slange,
han havde næret ved sin Barm" og det "unge Muldyr, der havde
næret sig af Hoppens Mælk og derpaa givet den Æselsspark",
udbad han sig tilsidst Niels Hemmingsens Regning paa, hvad
Afslag i Kostpenge han havde nydt, dengang han var i hans Hus,
Pengene skulde da med det første blive Niels Hemmingsen til
sendte. Med Ønsket om et andet Sind sluttede Brevet.

Man bedømme dette som man vil -- fuldt ud med Nutids
Maalestok tør vel intet af Brevene maales -- en Ting stod dog
vistnok klart: at dette ikke var Vejen for Iver Bertelsen til
Frigivelse. Idet han vovede saa dristig at tiltale sin mest formaaende
Dommer og Modstander, maatte han forstaa, at slig Frihed kun
kunde købes med forlænget Fængselstid. Efter Udtryk i hans
eget Brev at dømme antog han jo endog, at det var overladt til
Niels Hemmingsens Skøn at afgøre, naar den fangne kunde siges
at "vise Tegn paa Fortrydelse". Som et saadant kunde hans Svar
næppe tydes.

*

Da Fængslet atter lukkede sig tættere om den fangne, hengav
han sig paany til sine forrige Studier. Vi er ikke i Stand til
bestemt at kunne paavise Gangen i disse, men meget synes at tyde
paa, at Magister Iver omtrent paa dette Tidspunkt, maaske med
den af ham forlangte nye Rettergang for Øje, har nedskrevet
sine Betragtninger over Djævlebesværgelsen og saaledes givet
sine Undersøgelser afsluttet Form. Der findes endnu to latinske
Skrifter af ham, begge forfattede i Fængslet og først udgivne i
Trykken et Par Hundrede Aar efter<footnote>Dänische Bibliothec 
IV 57-83. </footnote>. De handler naturligvis
begge om Djævlebesværgelsens Ugudelighed, og meget saavel i
Tone som i Indhold synes at røbe, at de er skrevne efter det
skriftlige Sammenstød med Niels Hemmingsen. Det er uden Tvivl
denne, der sigtes til, naar Fangen forlanger sin Sag undersøgt
paany efter Guds Ord og af lærde, gudfrygtige Dommere, "der
ikke selv er mistænkte" (<i>suspecti</i>). Og det er vistnok ligeledes

denne "Elsker af Orden og Fred", der haves for Øje, naar det
hedder: "De begaa en forfærdelig Brøde, der for Ro og Freds
Skyld finde sig i en saadan Gudsbespottelse". Mod selve Skikken
anføres iøvrigt en Mængde Indvendinger, hentede fra Biblen og
Kirkefædrene. Om Forfatterens eget usvækkede Mod og
uforandrede Overbevisning vidner en Udtalelse som denne: "Hver
Ordets Tjener bør ikke blot misbillige denne ugudelige Skik, men
selv give Eksemplet ved at udelade den, om han saa udsætter
sig for at miste Ære, Liv og alt sit Velfærd. Thi Guds Befaling
staar over alt menneskeligt, og forbandet den, der adlyder
Skabningen mere end Gud!"<footnote>Dänische Bibliothec IV 72-73. </footnote>

Iver Bertelsen kunde længe nok larme i sin Celle og kræve
en retfærdig Domstol nedsat; ingen gad høre paa ham. Forgæves
skrev han til Kongens Hofpræst og bad ham anraabe Kongen
om, at hans Sag paany maatte prøves. Forgæves fik han enkelte
Rigsraader i Tale om samme Sag, naar de paa Gennemrejse
opholdt sig i Sorø Kloster. Forgæves skrev han til Sjællands nye
Biskop, hans fordums Ven, og bad om Bistand. Der var kun een
Betingelse, paa hvilken han kunde hjælpes, det var, hvis han
vilde tilbagekalde sit Kætteri og bede om Naade. Biskoppen
opfordrede ham hertil, men den fangne svarede: "Aldrig saa længe
jeg lever, indlader jeg mig paa at bede om Naade, førend min
Sag er lovlig paadømt. Lad dem bede om Naade, som ulovlig
have dømt mig, jeg forlanger kun Retfærdighed. Hermed staar
og falder jeg. Thi jeg kan ikke tilbagekalde noget, førend det er
afgjort, hvad der er det rette. Men skammeligt og ugudeligt handle
de, der ved Trusel om evigt Fængsel søge at aftvinge mig en
Tilbagekaldelse"<footnote>Dänische Bibliothec IV 6-9. </footnote>.

Tre Aar sneg sig saaledes hen. Ynkelig saa Fangen tilsidst ud
i sin selvlavede Dragt. Kjortelen var efterhaanden omsyet til
Trøje, Hoserne stærkt forkortede. De luvslidte Pjalter ydede
ham ikke længer Værn mod Kulden og formaaede ikke at skjule
hans Nøgenhed. Men lige fast holdt han ved ikke at lade sig
tvinge til at svigte sin Overbevisning.

Just som han saaledes var dreven til det yderste, stundede dog
Forløsningen til. Den kom under en Form, som han havde
fortjent, men i en langt fyldigere og rigere Maade, end han
nogensinde havde kunnet drømme om. Det er et Træk, som er værd 

at lægge Mærke til, at den fangne aldrig under al sin Modgang
har ladet falde nogen bitter Bemærkning om Kongen. Skøndt
denne jo havde idømt ham Straffen, omtalte Iver Bertelsen i alle
de Breve, vi kender, bestandig Kongen ikke blot med største
Ærbødighed, men næsten med Hengivenhed, i Tillid til, at fra ham
kunde og maatte Hjælpen komme. Og fra ham kom den.

Engang i Aaret 1570 <sp>overnattede Frederik den Anden
selv i Sorø</sp>. Nu om ellers nogensinde var der gunstig
Lejlighed for den fangne. Men det gjaldt om at faa Kongen i Tale, og
hertil hørte formaaende Velyndere, der i belejligt Øjeblik kunde
lægge et godt Ord ind for ham.

Hvo disse har været, vides ikke med Sikkerhed. Mulig har
Sjællands Bisp, Poul Madsen, der jo var en tidligere Ven af Iver
Bertelsen, men kort tilforn havde faaet saa skarpt et Afslag, da
han opfordrede ham til at bede om Naade, dog fundet en Vej,
ad hvilken Kongen kunde paavirkes. Sammen med hint Brev til
Bispen var nemlig fulgt en Stamtavle over Ærkebiskop Absalon
og hans Slægt, fremstillet paa gemmeldags Maade i Form af et
Træ med udskydende Grene, og udført af Iver Bertelsen
rimeligvis efter Indskrifterne paa Ligstenene i Sorø Kirke. Bispen
havde bedt ham herom<footnote>Dänische Bibliothec IV 9. </footnote>. 
Interessen herfor var dengang paa
Moden. Just i samme Aar havde en tysk Lærd ved Navn
Lossius begæret Oplysninger om Gravminder i Danmark og Norge,
da han agtede at udgive et Skrift herom. Biskop Poul Madsen
havde redebon ydet ham Hjælp ved Indsamlingen<footnote>Norske 
Magazin I 368-69. -- Suhm: Samlinger til den Danske Historie 
II 2. 110-11. </footnote>, og Stamtavlen fra Sorø var uden Tvivl 
bestemt til at sendes videre til den tyske Lærde.

Her var et nevtralt Tilknytningspunkt, hvis man i Sorø vilde
for Kongen bringe Iver Bertelsens Navn paa Bane. Thi ogsaa
Frederik den Anden interesserede sig for Landets gamle Minder.
Og heri mødtes han med sine Omgivelser, først og fremmest
med Kansleren, Johan Friis. Da denne ganske kort efter døde,
skrev Iver Bertelsen et smukt Digt over ham<footnote>A. S. Vedel: 
Ligprædiken over Johan Friis. Stykke 13. (Kbhfn. 1571.)</footnote>. 
Mon det var i
taknemmelig Ihukommelse af, hvad han paa hin Dag i Sorø
havde udvirket for ham hos Kongen? Vi veed det ikke. Men
hvad enten det nu har været Bispen eller Kansleren eller en
anden formaaende Velynder, der har talt hans Sag og bragt ham
i Erindring -- og ved slig Lejlighed kunde det jo heller ikke 

skade at minde om, at ogsaa Iver Bertelsen i sin Tid havde
udgivet en Ligtale over Christian den Tredje<footnote>H.  Rørdam: 
Claus Christoffersen Lyskanders Levned. (Kbhvn. 1868.) S. 243. 
</footnote>, -- vist er det, Kongens Interesse for ham blev vakt, 
og han tillod, at Fangen fremstilledes for ham.

En bedrøvelig Skikkelse var det, der traadte ind for at hilse
paa sin Herre. Men trods Pjalterne og Kættermærket var der
noget ved ham, der tiltalte Kongen, og han vidste derhos at føje
sine Ord saa vel, at Samtalen endte med, at <sp>Frederik den
Anden skænkede ham</sp> ikke blot en ny Klædning, men --
<sp>Friheden</sp> tillige<footnote>E. P. Vinding: Regia academia 
Hafniensis. (Hafn. 1665. 4to) p. 101. </footnote>. Dette var den hæderligste 
Afslutning paa Iver Bertelsens Genvordigheder, som tænkes kunde. Uden at
have strøget Flaget, uden at have tilbagekaldt imod sin
Overbevisning, stod han atter dér som fri Mand.

Men det blev ikke derved. Kongen havde øjensynlig fattet
ganske særlig Velvilje for ham, og en af de første Dage i det nye
Aar (1571) overraskedes man ved Efterretningen om, at Abbeden
i Ringsted Kloster havde faaet sin Afsked, og til hans Eftermand
var beskikket ingen anden end -- Magister Iver Bertelsen. Slag
i Slag gik det nu med kongelige Naadesbevisninger. I April
befaledes det alle kongelige Embedsmænd at være Iver Bertelsen
behjælpelige med at faa Resten af sine tidligere beslaglagte
Ejendele tilbage, og kort efter forlenede Frederik den Anden ham
med Kongetienden af Magleby Sogn. I Maj Maaned 1572 fik han
Kongetienden af Storeheddinge Sogn, dog mod en aarlig Afgift;
den 14de Oktober forlenedes han med et Kannikedømme i
Aarhus, uden Forpligtelse til at bo der, og endelig den 30te Oktober
beskikkedes han til -- Abbed i Sorø Kloster<footnote>Ny kirkehistoriske 
Samlinger III 548-49. </footnote>. Lykkens Hjul
havde drejet sig fuldstændig rundt. Han var nu endt som Abbed
og Befalingsmand paa samme Sted, hvor han selv kort forinden
havde siddet som en ussel Fange i Klostercellen.

Der er et ikke ganske opklaret Punkt i alt dette, det er Iver
Bertelsens Forhold til det tidligere Stridsspørgsmaal om
Djævlebesværgelsen. Efter alt at slutte har han maattet love Kongen
fremtidig at forholde sig tavs i denne Sag for ikke at vække Splid
i Kirken. Og det var uden Tvivl for heller ikke at lede ham i
Fristelse i saa Henseende, at Kongen ikke mere gav ham nogen
gejstlig Ansættelse, men betroede ham Stillinger, der nærmest
svarede til at være Lensmand. Det tidligere Forhold, at Omegnens 

<img>
Fig. 77.   Sorø Kloster-Kirke.
(Efter Fotografi af Kr. Hude.)

Præster boede i Ringsted og Sorø Klostre, hævedes ogsaa
omtrent samtidig med, at Iver Bertelsen blev Abbed<footnote>Ny 
kirkehistoriske  Samlinger  II 764-65. -- Danske Magazin 
III 61-64.</footnote>. Dog synes
det, som om Frederik den Anden kun har paabudt ham Tavshed
overfor andre, men i Erkendelse af den Overbevisningens
Fasthed og Klarhed, han i Prøvens Tid havde lagt for Dagen, selv 

oftere er tyet til ham for at høre hans Mening i religiøse
Spørgsmaal. I hvert Fald er den Ytring bleven tillagt Frederik den
Anden, at han i Statssager ingen hellere hørte end sin Kansler,
men i Tros- og Samvittighedssager satte mest Pris paa Magister
Iver Bertelsen<footnote>E. P. Vinding: Regia academica Hafniensis. 
(Hafniæ 1665. 4to) p. 101. </footnote>.

Hvad der uden Tvivl har gjort det lettere for Iver Bertelsen
at forholde sig tavs om en Sag, der engang i Fængslets
Ensomhed saa helt havde fyldt ham, var den Forandring i aandeligt Syn,
der tydeligt nok samtidigt var foregaaet med ham. Medens han
tidligere blot var Teolog, havde Opholdet i det minderige Sorø
paavirket ham og vakt hans Sans for Fædrelandets Historie. Da
han stod som fri Mand, tog denne nye Interesse i den Grad
Overhaand hos ham, at til den knytter sig saa godt som alt, hvad
han siden har virket ud over sin egentlige Embedsgerning.

Efter tolv lykkelige Aar, tilbragte som Forstander skiftevis for
Ringsted, Sorø og atter for Ringsted Kloster, døde Iver Bertelsen
Aar 1583. Han bevarede sin Konges Naade til det sidste. Endnu
minder de vel vedligeholdte Kongegrave i Ringsted, som han fik
Frederik den Anden til med store Bekostninger at redde fra
Undergang, om lykkelig Samvirken mellem Konge og Lensmand.
Samtiden saa i ham mest Digteren, Historikeren og den belevne
Vært og glemte snart hans Genvordigheder over hans senere
Held. I Eftertidens Billede af Manden trænger uvilkaarlig de to
teologiske Smaaskrifter sig frem, som han forfattede i Fængslet,
men som først blev udgivne et Par Hundrede Aar efter. Selv om
deres videnskabelige Værd ikke er betydeligt, lyser de dog
mellem lærdere Skrifter med en egen skarp Glans, thi de minder
om, at han blev sin Overbevisning tro midt i den dybeste
Fornedrelse.

*

Iver Bertelsens Skæbne skulde ikke, hvor heldigt han saa end
var endt, give nogen Mod paa at forny Striden om
Djævlebesværgelsen ved Daaben. Frederik den Andens bekendte
Strenghed paa Rettroenhedens Omraade holdt alle
Meningstilkendegivelser nede.

Først da Kongen var død i April 1588, og Landets Styrelse
under Christian den Fjerdes Mindreaarighed gleden over til 

Rigsraadet, vovede en enkelt sig atter frem. Da Præsten ved
Helligaandskirken i København, Jon Jacobsen <sp>Venusin</sp>, den 19de Juni
1588 forrettede Barnedaab i sin Kirke, <sp>dristede han sig til</sp>
paa egen Haand <sp>at udelade Djævlebesværgelsen</sp><footnote>
Venusins Levnetsløb er udførlig fremstillet af H. Rørdam i 
Kirkehistoriske Samlinger 3dje Række I 241-310. -- Om nærværende 
Punkt se samstds. S. 249 Anm. 2 og Erich Pontoppidan: Kirchenhistorie 
des Reichs Dänemarck III. (Kopenhagen 1747.) S. 582. </footnote>.

Den Mand, der saaledes traadte i Forgrunden, mindede i meget
om sin Forgænger. Født paa Hveen -- heraf Navnet Venusinus:
fra Hveen -- hvor hans Fader var Præst, havde han ligesom
Iver Bertelsen med kongelig Understøttelse udvidet sit Blik ved
Rejser i Udlandet. Venusins Udenlandsfærd strakte sig videst,
han naaede ikke blot til Wittenberg, men ogsaa til Ungarn,
Svejts og Italien. Værdifulde Bekendtskaber stiftedes
undervejs med unge danske Adelsmænd, især Sigvard Grubbe. Efter
Hjemkomsten forøgedes disse med Arild Hvitfeld, Sten Brahe
og Tyge Brahe, med hvis Svigersøn, Dr. Gellius, Venusin nogen
Tid efter blev besvogret. Intet Under da, at han med Saadanne
Velyndere kunde kort efter sin Hjemkomst baade faa et af de
største Land-Præstekald paa Sjælland og, da han blev ked heraf,
blive kaldet til Sognepræst i København.

Saafremt imidlertid Venusin, ægget af alt dette Held, havde
drømt om, at han nu under Adelsherredømmet kunde tillade sig,
hvad han vilde og omdanne Kirken efter Ønske, tog han
storligen fejl. Allerede tre Uger efter hans lovstridige Daabshandling
udstedte Regeringsraaderne i den unge Konges Navn et skarpt
Forbud mod "at opvække unyttige Disputatser" eller egenraadigt 
forandre Kirkeskikkene. Hvo, der understod sig til sligt, skulde
"nu ikke mindre end i vor kære salig Hr. Faders Tid uden Naade
blive straffet"<footnote>Danske Magazin V 87-88. -- Holger Rørdam: 
Danske Kirkelove II 444-46. </footnote>.

Denne kolde Straale var en meget ubehagelig Overraskelse og
virkede stærkt afkølende paa Venusin. Det omtales ikke, at han
ved nogen senere Daabshandling har udeladt Djævlebesværgelsen. 
Spørgsmaalet var nu blot, om han vilde blive angivet
for Regeringen i Anledning af den uregelmæssige Barnedaab
den 19de Juni, og hvorvidt han i saa Fald vilde med Held kunne
skyde sig ind under, at dengang var Forbudet endnu ikke
udstedt.

Angivelsen udeblev ikke; den 13de Oktober mødte fire Mænd
hos Venusin for i Regeringens Navn at forbyde ham at bestige
Prædikestolen. Han slap dog langt bedre fra den hele Sag, end 

han havde kunnet vente. Hvad enten nu Regeringsraaderne har
været ham venlig stemte og taget Undskyldningen med Hensyn
til Forbudets senere Udstedelse for god, eller de blot simpelt
hen som gamle, erfarne Mænd har indset, at et Tilfælde som
dette hellere burde tages ved tyssende at klappe paa Skulderen
end ved straffende at skabe en Martyr, -- vist er det, at Venusin
blev behandlet særdeles mildt. Kort Tid efter stod han atter paa
sin Prædikestol uden saa meget som at have maattet gøre en
offentlig Afbigt; man nøjedes med hans Løfte om, at sligt ikke
skulde ske tiere<footnote>Kirkehistoriske Samlinger 3dje Række 
I 249. Anm. 2. </footnote>.

Nogle Aar gled nu hen i Stilhed for Venusin, i hvilke han
oversatte Thomas a Kempis': "Om Christi Efterfølgelse". Stilheden
i Hjemmet blev kun afbrudt, naar hans muntre Husfælle,
Sigvard Grubbe, stundom gjorde sig en glad Dag i sit Herberge --
i en lidt senere Tid kunde den unge Christian den Fjerde ses
med ved slige Lejligheder<footnote>Danske Magazin 4de Række II 387. 
</footnote>, -- eller naar Venusin fik hædrende
Besøg af lærde Udlændinge, som da den skotske Gesandt Petrus
Junius Aar 1594 søgte ham<footnote>N. Cragii annalium libri VI. (Hafniæ 
1737.) præfat. p. 10. </footnote>. Men ogsaa bitre Timer kom der;
hans Hustru døde, og en haard Skuffelse var det, da
Universitetet nægtede ham Tilladelse til at udgive et større, filosofisk
Skrift, i hvilken Anledning Venusin højlig beklagede sig over
Professorernes snævre Syn og forældede Maalestok<footnote>H. Rørdam: 
Kjøbenhavns Universitets Historie III 454. </footnote>.

Saa kom det store Aar 1596, da Christian den Fjerde endelig
blev myndig. Regeringsforandringen medførte afgørende Følger
for Venusins nærmeste Kres. Allerede noget forinden var
Sigvard Grubbe bleven øverste Sekretær i det danske Kancelli, lidt
senere forlenedes han ogsaa med Dekanatet i Roskilde
Domkapitel og blev herved en af Universitetets Konservatorer<footnote>
Samme Skrift III 422. </footnote>. Han
voksede saaledes fra at være en god Ven til at blive en
indflydelsesrig Beskytter af Venusin.

Venusin selv hilsede Kongens Regeringsovertagelse med et
dansk Digt, betitlet "Vive le Roi!"<footnote>H. Rørdam: Klaus 
Christoffersen Lyskanders Levned S. 257. -- Kirkehistoriske Samlinger 
3dje Række I 259. Anm. 4. </footnote>, hvilket vistnok lagde
Grunden til den Velvilje, som Christian den Fjerde siden bestandig
nærede for ham. Foreløbig kunde han imidlertid intet opnaa,
men maatte være glad til, om han kunde holde sig fast og ikke
rives med i Faldet. Thi en anden af hans mægtige Venner
styrtedes, og det paa en Maade, der drog Venusins Forhold
ubehageligt frem for Lyset. Med Christian den Fjerdes Overtagelse 

af Regeringen begyndte den Række af Angreb paa Tyge Brahe,
hvis Følge blev, at denne maatte forlade Danmark. I Foraaret
1597 drog han fra Hveen, og straks efter afsendtes en kongelig
Kommission til Øen for at undersøge Bøndernes Klagepunkter
mod ham. Det mest brugbare af disse synes at have været hans
Forhold til Præsten paa Hveen, i hvert Fald blev denne straks
efter stævnet til at møde for Retten<footnote>Danske Magazin 
II 316-17. </footnote>.

Tyge Brahe paastod senere, at den Rettergang, der nu begyndte,
fuldt saa meget gik ud paa at ramme ham som Præsten. Allerede
Anklagen kunde tyde herpaa. Den bestod nemlig for det første i,
at Præsten havde forbrudt sig ved ikke "at straffe og paaminde
Tyge Brahe, der i 18 Aar ikke har været til Alters og med en
Bislopperske ligget i ondt Levnet". Denne "Bislopperske" var
sikkert Tyge Brahes uadelige Hustru. Hvad enten nu
Beskyldningen var fuldstændig løs og kun møntet paa at haane Tyge Brahe
for hans ustandsmæssige Giftermaal, eller den maaske virkelig
var berettiget, men Tyge Brahe i sidste Øjeblik har berøvet den
sin Brodd ved paa dette Tidspunkt at ægte sin tidligere Frille
<footnote>Historisk Tidsskrift 4de Række VI Litert. 73. </footnote> -- 
saa meget synes at fremgaa af de kortfattede Beretninger, at man
foretrak at føre det afgørende Angreb fra en anden Kant.

Præsten anklagedes nemlig tillige for <sp>efter Tyge Brahes
Ønske at have udeladt Djævlebesværgelsen ved
Daaben</sp>. Her var et Punkt, hvor han lovlig kunde rammes. Og
han dømtes da ogsaa til af denne Grund<footnote>Kirkehistoriske 
Samlinger VII 40. </footnote> at have sit Embede
forbrudt, eller som det i en anden Beretning hedder: "han blev
forvist med Kongens Ugunst"<footnote>Danske Magazin II 317. </footnote>.

Denne Dom, der selvfølgelig var værst for den, hvem den
ramte, kunde heller ikke være videre behagelig for Venusin. Det
er meget sandsynligt, at han for saa vidt var Part i Sagen, som
han vistnok oftere for Tyge Brahe havde udtalt sin Misfornøjelse
med den hele Skik. Enhver maatte derhos ved denne Lejlighed
komme til at tænke paa ham, der for ikke længe siden havde
begaaet samme Brøde. Og endelig gav Sjællands Bisp, Peder
Vinstrup, det hele Spørgsmaal en kedsommelig Offentlighed ved
paa Roskilde Landemode at omtale det, og -- rimeligvis for at
forsvare den haarde Dom, han havde været med at fælde -- at
slaa paa, at der var andre Præster, der nok havde noget lignende
for, men hvis de ikke lystrede, skulde de ligeledes faa deres 

Afsked. Ejendommeligt nok blev forøvrigt, som vi senere skal se,
Biskop Peder Vinstrup selv den første, der gjorde sig skyldig i
samme Forseelse.

Under slige Forhold var der ikke andet for Venusin at gøre
end at dukke sig og forholde sig tavs. Et Par Aar efter, da alt
var drevet over, vovede han sig atter frem, idet han udgav sin
Oversættelse af Thomas a Kempis. Ingen vilde kunne misforstaa,
om han tilegnede denne til sin fordums Ven og Husfælle, nu saa
formaaende Velynder, Sigvard Grubbe. Ganske vist nærede
Venusin først nogen Betænkelighed herved: "jeg var stadig i den
Mening ikke at tilegne den til nogen, helst fordi den ikke er min
egen, og paa det jeg ikke skulde synes dermed at attraa nogen
Foræring." Men, som det stundom hænder ved slige Lejligheder,
blev han endnu i rette Øjeblik omstemt: "Jeg haver dog omsider
ladet mig sige af dem, hvis Raad jeg ikke maa udslaa, og haver
fattet mig det udi Sinde, at skænke den nogen af dem, der have
været og ere mig med synderlig Gunst bevaagen". Han tilegnede
den da til Sigvard Grubbe og dennes Fæstemø, der var Hofdame
hos Dronningen.

Tilegnelsen gjorde ikke Venusin nogen Skade. Bogen udkom
i Efteraaret 1599, og allerede Nytaarsdag 1600 erholdt han til
Forøgelse af sine Indtægter et Vikariat i Aarhus. Men hvad mere
var, Sigvard Grubbe og hans Fæstemø fik sat igennem, at, da i
samme Sommer Lærerposten i Fysik ved Københavns
Universitet skulde besættes, gav alle Professorerne "ifølge Kongens
Befaling og Kanslerens Raad" Venusin deres Stemme. Han kom
saaledes til at ombytte sin præstelige med en blot videnskabelig
Virksomhed.

Dette Bytte stemmede fuldt ud med Venusins Evner og længe
nærede Ønske. At det ikke blev en Tilbagegang i Indtægter, var
der sørget for. Og at den nyansatte ikke var en almindelig
Docent, der nu skulde til møjsommeligt og langsomt at kravle op ad
Professoraternes snoede Trinfølge, det fremgik noksom af, at
han straks fik den nye smukke Professorbolig i Studiegaarden
med tilhørende store Have, der var bestemt til botanisk Have, og
det lige for Næsen af selve Universitetets Rektor, den ældre og
fortjente Professor i Medicin, Dr. Anders Christensen, som selv
meget havde ønsket at faa den. Et Spørgsmaal, om Professorerne 

ogsaa ret skønnede paa den nye Kollega, som Kansleren havde
"raadet" dem til at vælge<footnote>H. Rørdam: Kjøbenhavns Universitets 
Historie III 128-29. -- Kirkehistoriske Samlinger 3dje Række I 260.
</footnote>.

Den nye Professor optraadte dristigt nok paa det videnskabelige 
Omraade. Nu kunde Universitetet ikke mere stoppe Munden
paa ham som for fem Aar siden, da man simpelthen forbød ham
at udgive sin videnskabelige Afhandling. Alle mulige Kætterier
summede nu om Ørene paa det gamles Forsvarere, og, som det
ofte gaar: under Bifald fra den unge Slægt. Han lærte saaledes
med Kopernikus, at Jorden bevæger sig om Solen, og han vovede
at paastaa, at man engang vilde le lige saa meget ad dem, der
nægtede dette, som man nu lo ad dem, der mente, at Jorden var en
flad Skive, der svømmede paa Vandet. Han gav en ny Forklaring
af Magneten og dens Virksomhed. Han lærte, at Plato var langt
dybsindigere og bedre at faa Forstand af end den forgudede
Aristoteles. Han spottede over Saxos Fremstilling af Danmarks
ældste Historie. Han søgte at gennemføre en ny Form for
Retskrivning af det danske Sprog. Kort sagt, han optraadte med største
Dristighed paa alle Omraader, farlig ved sin Lærdom og
Skarpsindighed, farlig ved sin vindende Personlighed, men farligst ved
den Støtte, han øjensynlig havde fra oven.

Thi det kunde ikke nytte at nægte det, han var uangribelig ved
sin Indflydelse hos Christian den Fjerde. Hs. Majestæt, der jo
var en ung Mand, fandt tydeligt nok Behag i ham og morede sig
ved at lade ham have sin Frispas. Og denne kongelige Yndest var
i stadig Stigen. Ikke nok med, at Christian den Fjerde besøgte
ham i hans Hjem, eller forelagde ham Opgaver, som han udførte
til allerhøjeste Tilfredshed. Ogsaa han maatte saaledes i Lag med
Versene paa Kronborgs historiske Tapeter -- de var forfattede
paa Dansk af Iver Bertelsen, oversatte paa Tysk af en anden, og
blev nu af Venusin oversatte paa Latin, i hvilken Oversættelse
de sammen med Kongebillederne anbragtes paa de Kanoner, som
Christian den Fjerde just da lod støbe. Et Par af disse Kanoner,
der fik Navnet "de danske Konger", findes endnu paa Københavns Tøjhus.

Men Venusin fik endnu fyldigere Beviser paa Kongens Naade.
To Aar efter atf han var bleven Professor, udnævntes han ved
den "kongelige Historieskriver" Niels Krags Død til tillige at
beklæde dette Embede. I denne Anledning fik han ikke blot det 

indbringende Dekanat ved Ribe Domkapitel, der havde udgjort hans
Forgængeres Lønning, men ogsaa deres betydelige Samling af
Bøger og Haandskrifter udleveret.

Det var, saaledes sikret i den kongelige Gunst, at Venusin
endelig skred til en ny Kamp mod Djævlebesværgelsen ved
Daaben. Der kan ikke være nogen Tvivl om, at han i sit Hjerte
stadig havde næret den samme Opfattelse af denne Skik.
Begivenheden 1588 havde nødt ham til at holde inde, Dommen
1596 føjet en Krænkelse til. Men nu aabnede der sig ny Udsigt
for ham til at komme den forhadte Skik til Livs. Og han
benyttede den.

*

I Samtaler med den unge Konge begyndte Venusin at omtale
det forargelige i denne katolske Levning, Djævlebesværgelsen
ved Daaben. Christian den Fjerde lyttede opmærksomt til, og det
varede ikke længe, førend den unge Konge ganske var vunden.
Venusin glædede sig af Hjertet. Thi efter al menneskelig
Beregning maatte den Mine, som han her havde faaet anlagt, blive af
aldeles afgørende Virkning. Hvad var en Præst paa Møen, i
København eller paa Hveen mod den, der nu agtede at tage Sagen i
sin Haand! Hvo skulde kunne sige nej, naar nu Kongen selv
befalede Skikken afskaffet?

Det første Skridt hertil skete paa Herredagen i København i
Foraaret 1606. En Dag, da Rigsraaderne var samlede til Frokost
hos <sp>Christian den Fjerde</sp>, tog denne Ordet, og i en
velovervejet Tale <sp>angreb han Djævlebesværgelsen ved
Daaben</sp>, hvilken han betegnede som en gudsbespottelig Kirkeskik.
Forskellige Opfattelser kom derefter til Orde. Nogle holdt paa, at
man ikke ubesindig burde afskaffe den gamle Skik, andre at
det i nærværende Tilfælde godt lod sig gøre, atter andre, at man
dog først burde indhente Teologernes Betænkning. Kongen lod
da foretage en Afstemning, og ved denne viste det sig, at der ikke
var Uvillighed til at gaa ind paa Afskaffelsen<footnote>H. Rørdam: 
Kjøbenhavns Universitets Historie IV 562. </footnote>.

Straks efter Herredagens Slutning udgik da den 6te April en
kongelig Skrivelse til Professorerne ved Københavns Universitet
og Rigets samtlige Biskopper. Kongen meddelte dem, at han af
"nogle lærde Mænds idelige Konversation" havde fornummet, at 

Djævlebesværgelsen ved Daaben "er ganske unødig", "uden 
sønderlig Grund i den hellige Skrift" og "kun en Levning af
Pavedømmet". Faa den nys afholdte Herredag havde Rigsraadet
afgivet den Betænkning, at samme Djævlebesværgelse "kunde uden
nogen Forargelse aldeles afskaffes". Det var Kongens Agt at
afskaffe den, men forinden ønskede han dog at høre sine Teologers
Betænkning om Sagen og befalede dem derfor snarest herom at
indsende deres udførlige Erklæring<footnote>Dänische Bibliothec 
IV 17-18. </footnote>.

Medens de øverste Teologer nu hver i sit Studerekammer
Landet over var sysselsatte med paa Latin at fremsætte deres
Mening om Djævlebesværgelsen, indtraf der imidlertid en
Begivenhed, hvorved Knuden, førend den var løst, brat blev
overhugget. Dronning Anna Katharina var nedkommen med en Datter,
hvis Daab skulde foretages. Fornuftigvis kunde og burde denne
kun foregaa paa gammeldags Vis, altsaa med Anvendelse af
Djævlebesværgelsen, der jo endnu var lovbefalet. Men Christian
den Fjerde var ivrig og utaalmodig. Han befalede Sjællands
Biskop, Peder Vinstrup, at forrette Daaben med Udeladelse af
Djævlebesværgelsen.

Denne Befaling var højst ubehagelig for Peder Vinstrup. Sidste
Gang, han havde haft med den hele Sag at gøre, var, da han dømte
Præsten paa Hveen til at have sit Embede forbrudt, fordi denne
efter sin Øvrigheds Ønske havde udeladt Djævlebesværgelsen.
Men var han nu ikke selv i et lignende Tilfælde? Og hvorledes
skulde han slippe ud af det? Lystrede han Kirkens Øverste,
forbrød han sig mod Kirkeloven; og rettede han sig efter Ordinansen, 
blev han sin Øvrighed ulydig. Det var ikke til at finde Rede i.

Biskoppen valgte at lystre Kongen, hvad der vistnok faldt ham
saa meget lettere, som han selv i sit Hjerte var imod
Djævlebesværgelsen. Paa den anden Side nærede han Betænkelighed
ved dens bratte Afskaffelse selv under lovlig Form, og var derhos
under et stærkt Tryk af de teologiske Professorer, der ønskede
den bibeholdt<footnote>Kirkehistoriske Samlinger VII 196, 231-32. 
</footnote>. Man tør da ikke tvivle om, at han har gjort, hvad
han formaaede, for at bevæge Kongen til at frafalde sin Beslutning. 
Christian den Fjerde var imidlertid ubøjelig. Den 11. Maj
1606 <sp>døbtes Prinsesse Elisabeth</sp> i Frue Kirke i København, 
<sp>uden at Djævelen først var bleven uddreven af hende</sp>. 
Begivenheden vakte, som begribeligt var, den største 

Opsigt. Mange var veltilfredse dermed; "andre havde meget
derimod og udtalte deres lydelige Mishag"<footnote>H. Rørdam: 
Kjøbenhavns Universitets Historie IV 562-63. -- Kirkehistoriske 
Samlinger V 640. </footnote>.

Hermed skulde man tro Sagens Skæbne afgjort. Det maatte
nu kun være nogle Dage om at gøre, førend den nye Ordning,
der jo alt var bragt ud i Livet, fik Lovskraft. I Overensstemmelse
hermed blev ogsaa i det Udkast til en ny Kirkeordinans for
Norge, som just da var under Forhandling, Djævlebesværgelsen
udeladt<footnote>H. Rørdam: Kjøbenhavns Universitets Historie IV 563. 
-- Kirkehistoriske Samlinger V 640. </footnote>.

Under disse Omstændigheder indkom de, nu tilsyneladende
temmelig ligegyldige, Erklæringer fra Teologerne. To af dem
havde dog, baade hvad Form og Indhold angik, særlig Interesse.
Den ene var Venusins. Som Professor skulde han afgive sin
Betænkning, men som Kongens Raadgiver var han jo allerede bleven
afhørt længe forinden, og hans Raad var taget til Følge. Der gik
derfor en egen sikker Tone gennem hans Erklæring, der mere
lignede en Domskendelse end en Betænkning, og for at være
almenforstaaelig heller ikke var skreven paa Latin, men, imod
lærd Skik og Brug, paa Dansk.

Allerede Erklæringens første Ord var betegnende for Tonen.
Den begyndte nemlig med følgende Forklaring paa, hvad
Djævlebesværgelsen er: "Exorcismen er en papistisk Ceremoni, med
hvilken Daaben krænkes ogvanhelliges, og udi hvilken en Præst
understaar sig at gøre Mirakel, det er, at uddrive urene Aander af
Menneskene".

Dernæst gik han over til at undersøge selve den paastaaede
Besættelses Art. Barnet maatte være enten legemlig eller aandelig
besat af Djævelen. Men var Djævelen <sp>legemlig</sp> i Barnet, saa
var de kristne Børn jo endnu ugunstigere stillede end de jødiske.
Thi i den gamle Pagts Tid var Børn en stor Velsignelse fra Gud,
jo flere Børn, des større Naade agtedes det at være. Altsaa var
Børnene dengang ikke besatte, thi det var ingen Naade at føde
mange djævlebesatte Børn. Blev ikke ogsaa "Jeremias alt i Moders
Liv kejst ogsalvettil Profet?" Og Samuel! "Jeg mener, at da han
blev født, da var Fanden langt borte."

Hvi skulde da nu i den nye Pagts Tid Børnene være besatte,
da de dog er delagtige i en større Naade og Velsignelse? Lad
Paven lære, at Barnet er hedensk og djævlebesat, indtil det bliver
døbt, og Moderen det samme, indtil hun atter bliver kirkeviet. 

Vi lærer, at Daaben kun er en Stadfæstelse og Besegling af givne
Løfter. Barnet har alt i Moders Liv været delagtigt i Naaden og
faar dette bekræftet i Daaben. Faa hvilket Tidspunkt skulde det
da være besat af Djævelen?

Men er Barnet dog ikke inden <sp>Daaben</sp> aandelig besat af
Djævelen? -- Hvorfor skulde det være dette? Det Barn, som
kristelige Forældre daglig i deres Bønner har ofret til Gud,
medens det end var i Moders Liv, hvorfor skulde det være
aandelig besat? Det sanser og gør jo ikke andet end "andre nyfødte,
umælende Bæster", som vi dog ikke vil paastaa er vanartede.
Dets Arvesynd forlader Gud det for Kristi Skyld og besegier
denne Naade i Daaben.

"Men lad nu saa være, at Børnene er aandeligen besatte; da
vil jeg spørge ad, om saadan Besættelse kan med nogen
Trolde-maning afskaffes? Jeg mener nej." Thi i saa Fald havde man i
denne Maning et simpelt Middel, hvormed man kunde helbrede
ogsaa alle voksne ugudelige: Gniere, Drankere, Løgnere, Tyve
osv. Man gjorde da kun kort Proces og sagde til dem: "Far her
ud!" osv. item: "Jeg besværger dig, du urene Aand!" osv. Men
vi veed alle, at der hører andre Midler til.

Men Luther har jo dog lært, at Børnene er legemlig besatte!
-- "Luthers Navn fremdrager vi for den Sags Skyld, at mesten
de, som med denne selvgjorte Blindhed beladne er, respekterer
Luthers Lære mere end Guds egne Ord. Det kan dog af Luthers
egne Skrifter bevises, at gudfrygtiges Børn ikke er Satans Bolig."
Men forlader vi overhovedet først Guds Ord og holder os til
Menneskers Meninger, saa er det tilfældigt, hvor vi standser. Saa
kan vi med samme Ret paastaa, at Guds Kraft meddeler sig til
selve Daabsvandet, saa at man hermed kan gøre "stor Mirakel
paa Køer og Stude".

Nej, Luther bør heri følges, som han i levende Live blev fulgt
af Johan Brenz, der var hans Raadgiverog højre Haand. Han
afskaffede lige for Luthers Øjne Troldemaningen ved Daaben i alt
Schwaben- og Würtemberg-Land. Og er ingen Tvivl om, at Luther
jo selv vilde have afskaffet denne gruelige Misbrug, "dersom een
Ting ikke havde forhindret ham deri, den jeg ikke vil nævne; men
hvo den ikke skønne kan, han er seende blind".


Det er ikke ganske klart, hvad Venusin har sigtet til med disse
sidste Ord. Men vist er det, at hans Udtalelse om Luther var i
høj Grad dristig for hans Tid. Endnu mere fri og næsten kaad i
Tonen var dogdeq Beskrivelse af Djævlebesværgelsen, hvormed
han sluttede sin Erklæring.

"Nu vil vi agte den Aktion, som Præsten tager sig for i Daaben,
hvor sindrig den er. Først siger han: "Far her ud, du urene Aand!
og giv den Helligaand Rum!" Dette Anløb mod Djævelen drager
ikke; han viger ikke for det første Stød, endog Præsten har den
Helligaand, som han vil have i Stedet for den onde. Her drages
to stærke Helte, Gud og Satan, og Gud har Præsten til Hjælp.
Jeg mente, Gud er stærkere end Satan, og hvor han vil bo, derfra
faar Satan at rømme. Men her gelinger det ikke; derfor maa han
læse en Hob og give sig saa til hannem paany med disse Ord:
"Jeg besværger dig" osv. Se nu maa han rømme, den Forræder.
Det undrer mig, at han ikke end en Gang griber ham an, efterdi
alle gode Ting skal være tre. End er dette mærkeligt, at der siges
i Maningen: "at du udfarer og viger fra denne Jesu Kristi Tjener".
"Jeg maatte gerne vide, hvorledes den er Jesu Kristi Tjener, som
er Satans egen og af hannem besat. Jeg mente, at ingen kunde
kalde Kristum en Herre uden ved den Helligaand"<footnote>
Kirkehistoriske  Samlinger 3dje  Række I,  301-5.</footnote>.

*

I skarpeste Modsætning til denne Udtalelse stod den <sp>Erklæring</sp>, 
der afgaves af teologisk Professor, senere Sjællands Biskop,
<sp>Hans Povlsen Resen</sp>. Hans Betænkning var skreven paa
Latin i et tungt, ubehjælpeligt Sprog, spækket med lærde
Henvisninger, og indeholdt et varmt Forsvar for Djævlebesværgelsen,
Tankegangen i den var omtrent følgende:

Den Djævlebesættelse, der finder Sted hos de udøbte spæde,
er en <sp>aandelig</sp>. Denne er imidlertid langtfra ringere eller mindre
farlig end den legemlige. Tværtimod, den er blot mere
omfattende. Paa Kristi Tid og overhovedet i den ældste Kirke, da der
var langt flere besatte end nu til Dags, havde man ofte Lejlighed
til at erfare dette. Cyprian bevidner saaledes, at Djævelen flere
Gange kunde manes ud af besatte, men atter kom igen og først 

fuldt blev fordreven, naar vedkommende blev døbt. Den
aandelige Besættelse er da mere omfattende end den legemlige. Thi
naar Djævelen aandelig uddrives, som sker i Daaben, da ophører
ogsaa den legemlige Besættelse, men ikke omvendt.

I klar Erkendelse af, at den uigenfødte er Vredens Barn og
Satans Træl, og at den aandelige Besættelse er langt farligere end
den legemlige, har den ældste Kirke, hvad Kirkefædre bevidner,
bibeholdt ved Daaben enkelte af Djævlebesværgelsens Ord. Faa
samme Vis maa den Kirkeskik forstaas, der bevislig har været i
Brug trindt om i Kirkerne siden Aar 1350, og fremdeles er bleven
bevaret i den danske Kirkeordinans.

Naar det da ved Daaben hedder: "Far herud, du urene Aand!"
saa lader dette med fuldere Føje sig anvende her end ved den
blot legemlige Besættelse; thi det betyder det samme, som om
der sagdes til den, der skal døbes: "Du skal helt vorde udfriet af
Mørkets Rige og Djævelens Magt, naar du formedelst Guds
uudgrundelige Naade, hvorom Daabens Vand er et synligt
Vidnesbyrd, helt vorder befriet for den aandelige Besættelse, som du
efter din syndige Natur er undergiven, og dette vil sandeligen
ske, naar du ret vorder døbt til Jesum Kristum. Hertil kommer,
at ikke blot den er at kalde en uren Aand, der udenfra antaster
Sind og Tanker; men Augustinus har Ret, naar han siger, at saa
maa kaldes enhver uren Sjæl, besmittet med Laster og
Vildfarelser, og foren saadan er ene Befrielse mulig gennem Daabens
Naade".

At Besværgelsen gentages, og det anden Gang hedder: "Jeg
besværger dig, du urene Aand i Navnet Faderens, Sønnens og
den hellige Aands", det betyder, at de gamle Djævle-Uddriveres
Besværgelsesformular var ikke saa kraftig til at uddrive Djævelen
af de legemligt besatte, som vor Daab i Faderens, Sønnens og den
hellige Aands Navn, thi for denne viger ikke blot den legemlige
Besættelse, men hvad mere er, den aandelige.

Dette er da Djævlebesværgelsens Betydning: at give os paa
engang vort dybe Fald og Fornedrelse til Kende og samtidig den
sikre Befrielse derfra, som sker i Kristus ved Daaben. Herom
har alle vidnet fra Kirkefædrenes Tid indtil Luthers og
Melanchthons Dage<footnote>Dänische Bibliothec IV 33-37 og 
131-37. </footnote>.

Denne Professor Resens Erklæring synes at have gjort et 

meget stærkt Indtryk paa Christian den Fjerde. Den samme
Kækhed i Anskuelser, som havde tiltalt ham hos Venusin, gav
sig ogsaa til Kende i denne Udtalelse, der vovede sig frem trods
Konge og Rigsraad. Og Resen forsvarede ikke Djævlebesværgelsen 
som Bisperne gjorde det, af blot ydre Grunde, fordi den
nu engang stod i Kirkeordinansen og Menigheden havde vænnet
sig dertil<footnote>Erklæringerne findes trykte dels i Dänische 
Bibliothec IV, dels i Bang: Saml. af nye og opbyg. Materier I 345. 
</footnote>. Nej, han erklærede den for en af Kristentroens
Grundpiller, ved hvis Borttagelse ikke alene en Forbindelse med
Oldkirken vilde briste, men ogsaa Menighedens Syn for
Kristendommens Kerne tage væsentlig Skade. Hvis han virkelig havde
Ret! Hvis Kongen i dette Øjeblik, hvor han just havde forjaget
Jesuiternes Udsending, "Klosterlasse", fra sine Riger, selv stod
i Begreb med ved en overilet Beslutning at skade sit Folks
Rettroenhed lige saa meget, som Jesuiterne kunde have gjort det!
Kongen blev mere og mere betænkelig.

Det første, tydelige Udtryk for Christian den Fjerdes ændrede
Stemning var, at han paa sin Rejse til England i Sommeren 1606
medtog ikke blot sin nye Historiograf, Venusin, der skulde være
hans "Taler" undervejs, men ogsaa Professor Resen. En lærd og
from Mand som denne, der ikke var bange for at udtale sin
Mening mod Konge og Rigsraad, passede just til at være med, hvor
det gjaldt om ikke at lade sig gaa paa, fordi man stod overfor en
Flok lærde Englændere.

Venusin og Resen blev saaledes de to Repræsentanter for
dansk Videnskabelighed. Valget var godt truffet. At Venusin vilde
svare til sin Konges Forventninger var ikke mere, end man paa
Forhaand kunde slutte fra hans sprudlende Liv og kvikke
Slagfærdighed. Han gjorde ogsaa Lykke ikke blot blandt almindelige
lærde i England<footnote>Slange: Christian den Fjerdes Historie I 
(Kbhvn. 1749) 251. </footnote>, men ligeledes hos Landets lærde Konge, Jacob
den Første, der til Tak for et latinsk Æresdigt tilbød at adle ham
<footnote>Danske Magazin 4de Række IV 27. -- Kirkehistoriske Samlinger 
3dje Række I 270. </footnote>. 
Men ogsaa Resen maa have optraadt paa en Maade, der tiltalte
Christian den Fjerde, han synes i hvert Fald paa Rejsen at være
vokset i Kongens Gunst.

Hvorledes Forholdet mellem de to Professorer indbyrdes har
været, er ikke vanskeligt at bestemme. De var jo begge
Repræsentanter for to stik modsatte Anskuelser om et af Dagens
brændende Spørgsmaal, og den enes spillende Vid, den andens tunge
Voldsomhed maatte uafbrudt hidse dem sammen. I Land kunde 

de mulig undgaa hinanden. Men Søturen kom til at vare
overmaade længe, 30 Dage fra Helsingør til Gravesend<footnote>
N. Slange: Christian den Fjerdes Historie I. (Kbhvn. 1749.) 
S. 231-32. </footnote>. Det er ikke
usandsynligt, at Kongen og Rigsraaderne stundom har søgt
Adspredelse ombord, paa engang til Belæring og Tidkort, ved at
pudse de to lærde Kamphaner sammen.

Hvor dybt Uviljen mellem de to bundede, er i det mindste
sindbilledligt udtrykt ved, at det er Resens Sønnesøn, hvem vi
skylder en højst mærkelig Efterretning om Venusin. Ifølge hans
Meddelelse skrev al Venusins Lykke sig fra en fortryllet Ring,
Djævelens Værk. Han havde erhvervet den i sin Ungdom, og ved
Hjælp af den opnaaede han Lærdom, Anseelse og Gunst hos alle.
Men det ængstede ham, at han ikke atter kunde blive af med
Ringen eller fri for dens Aand, der, naar han var ene, plagede ham
med sit Selskab. Forgæves kastede han den bort, paa Møddingen,
paa Ilden, i Havet; bestandig sad den igen paa hans Finger. I sin
Fortvivlelse styrtede han da tilsidst sig selv med Ringen i en
Brønd i Sorø og døde saaledes<footnote>Dänische Bibliothec III 27. 
-- E. Pontoppidan: Kirchen-Historie des Reichs Dänemarck III 
(Kopenh. 1747) S. 582. -- H. Rørdams Tvivl om V.s Dødsmaade. 
Kirkehist. Saml. 3die Række I 272-73. </footnote>.

Ringens Aand viste sig dog afmægtig, hvad Sagen om
Djævlebesværgelsen angik, alt fra den Stund denne havde fundet sin
Talsmand i Resen. Thi forunderlig let tabte nu Fortryllelsen sig.
Kongen, der før Englandsrejsen endog havde indladt sig paa det
ejendommelige Skridt selv at bryde Loven til Gunst for sin nye
Opfattelse, var efter Hjemkomsten mærkelig omstemt. Der var
nu ikke længer Tale om at afskaffe Djævlebesværgelsen.
Tværtimod, alt faldt igen i sit gamle Leje, den norske Kirkeordinans
udkom uden den paatænkte Forandring, og hvert Forsøg paa at
faa Bevægelsen rejst paany stødte paa afgjort Modstand. Det hele
afsluttedes med, at Sjællands Biskop, Peder Vinstrup, der den
11te Maj 1606 havde udeladt Djævlebesværgelsen ved
Barne-daaben i Frue Kirke, Aaret efter maatte frem paany - tredje
Gang i samme Sag, -- denne Gang for at indprente Stiftets
Præster, at alle udøbte spæde var aandelig besatte, og at ingen
Gejstlig maatte understaa sig paa egen Haand at udelade
Djævlebesværgelsen<footnote>Kirkehistoriske Samlinger VII 56-57. </footnote>.

Hovedpersonerne gik det paa meget forskellig Vis. Venusin
modtog vel efter sin Hjemkomst en ny kongelig Gunstbevisning,
idet Christian den Fjerde løste ham fra hans Stilling ved
Universitetet og gjorde ham til Lensmand i Sorø. Men i Virkeligheden 

fjærnedes han jo herved fra Kongens personlige Omgang og
dermed fra Lejligheden til at paavirke denne. Og Opholdet i Sorø
kom ikke til at svare til de store Forventninger, som han og hans
Samtid havde knyttet dertil. Før Aaret var omme, døde Venusin
pludseligt, hvad enten han nu bortkaldtes ved Sygdom, eller
omkom, som Sagnet melder. Den lille Prinsesse, der var bleven døbt
til Prøve, uden forudgaaende Djævleuddrivelse, døde som spæd.
Peder Vinstrup ramtes, ikke længe efter sit sidste, besværlige
Tilbagetog, af et Slagtilfælde. Da han døde, stod Resen som
Sejrherre ene tilbage. Han arvede Peder Vinstrups Bispestol, hans
Enke og seks Børn<footnote>H. Rørdam: Kjøbenhavns Universitets 
Historie III 567-77. </footnote>.

Saaledes endte for lange Tider denne mærkelige Strid mellem
det nye og det gamle. Skøndt Trangen til Forandring var til Stede,
skøndt enkelte af Tidens dygtigste Mænd og tilsidst Kongen selv
gik i Spidsen for Bevægelsen, saa hævdede dog den ældgamle
Opfattelse endnu engang sin Plads. At dette for en stor Del
skyldtes den Dygtighed, hvormed Resen optraadte som dens
Forkæmper, bliver endnu tydeligere, naar man betragter Udviklingen i
Nabolandene. I Sverige blev det alt Aar 1593 paabudt at ombytte
Ordene: "Far her ud, du urene Aand!" med de langt almindeligere: 
"Vig Satan fra denne hellige Handling!" I Holsten blev
det Aar 1613 tilladt at udelade Djævlebesværgelsen, hvor den
ikke ønskedes<footnote>Dänische Bibliothec IV 2-3. </footnote>. 
Men i Danmark og Norge stod Resens Værk fast
i over halvandet Hundrede Aar. Først i Aaret 1783, da den gamle
Kirkeskik i mange Egne endog havde tabt sit Holdepunkt i
Befolkningens Overtro, blev Djævlebesværgelsen endelig afskaffet
ved Forordningen af 7de Maj.

Endnu ned til vore Dag har dog en lille, overset Rest af den
gamle Skik holdt sig i det danske Kirkeritual. Naar hjemmedøbte
Børn fremstilles i Kirken, hedder det endnu, at den engang udførte
Handling ikke bør gentages, "at vi ikke skulle bespotte og
forhaane den hellige Aand". Disse Ord stammer fra den Tid, da man
ved at gentage Daaben maatte kom til at tiltale den hellige Aand
med Ordene: "Far her ud, du urene Aand!"<footnote>C. T. Engelstoft 
i Kirkehistoriske Samlinger IV 62. </footnote>. 

*


<h1>8</h1>

Hos alle Folkeslag har den til Daaben svarende Indvielse været
ledsaget af <sp>Navngivning</sp>. Først ved denne hærdes den spæde
til et bestemt Enkeltvæsen, bliver til en Person.

En nærmere Betragtning af de Former for Tro og Overtro, der
knytter sig til al menneskelig Navngivning, viser os, at disse deler
sig i to Tankeretninger: Et <sp>Navn er nødvendigt</sp> for ethvert
Menneske, for at dette overhovedet kan blive til et <sp>selvstændigt 
Enkeltvæsen</sp>. Men just paa Grund af denne Navnets ligesom 
hellige Kraft, bør dette ikke misbruges, men<sp> bør i daglig
Tale</sp> helst <sp>afløses</sp> af en anden Betegnelse, 
<sp>et Tilnavn</sp>, der som en Sliddragt kan værne om det egentlige
<footnote>Kristoffer Nyrop: Navnets Magt. </footnote>.

Denne dobbelte Tankegang var fuldt ud tilstede i Norden i det
16de Aarhundrede. Og det har sin særlige Interesse at iagttage
den, fordi dens Udslag viser os den Bevægelse, der har fundet
Sted hos alle de nyere evropæiske Folk, men senest og derfor
tydeligst i Norden: <sp>Overgangen fra Enkeltnavn til Tilnavn
og derfra til Familjenavn</sp>.

Det Navn, som Faderen sagte hviskede til Gudmoderen, naar
han i Hjemmet overrakte hende Barnet, og som hun atter lydelig
udtalte i Kirken ved dets Daab, var paa engang nyt og dog en
gammel bekendt. Valget deraf havde været Genstand for Ægteparrets 
grundige Overvejelse forinden, og med Rette, thi meget
afhang heraf. Som Hovedregel gjaldt, at Barnet burde opkaldes
efter en afdød Slægtning, hvem man ønskede, at det skulde ligne.
Det var nemlig en gammel Erfaring, at Barnet arvede sin Navnes
Væsen og Egenskaber. Som en Følge heraf gik det ikke an at op-
kalde en endnu levende, da en saadan Opkaldelse vilde medføre,
at han svandt hen og tabte Kraften i samme Grad, som den lille
trivedes<footnote>Lignende Overtro endnu: Jens Kamp: Danske 
Folkeminder (Odense 1877) S. 362. -- Hyltén-Cavallius: Wärend och 
Wirdarne I (Sthlm. 1864) S. 375 og 381. -- A. Wuttke: Der deutsche 
Volksaberglaube der Gegenwvart. (Berlin 1869,,) 2te Bearbeitung. 
§ 590. </footnote>. Denne Regel var saa almindelig fulgt af den danske
Adel i det 16de Aarhundrede, at man den Dag i Dag med den
som Ledestjerne søger Rede i Datidens Personalhistorie: en Mand
maa antages for død fra det Øjeblik, hans Navn kan paavises hos
en yngre af Slægten<footnote>Udtalelse af Kall. Rasmussen, citeret 
af Vedel Simonsen: Bidrag til Rugaards Historie II 74. </footnote>.

Den samme Opfattelse laa til Grund for det 16de Aarhundredes 
Overtro, at man ved at døbe et Voksbarn med en endnu levendes 
Navn kunde berøve denne sin Lykke. Endnu i det 19de Aarhundrede 
hedder det om Landbefolkningen i Nordsjælland: "Den

gamle Bedstefader vilde anse det som et Tegn paa, at Sønnen vil
slaa ham ihjel eller i det ringeste ønsker hans Død, i Fald han
opkaldte ham i hans Børn, saa længe han endnu var i Live"
<footnote>J. Junge: Den nordsjællandske Landalmue. (2den Udg. 
Kbhvn. 1844.) S. 301. -- Sjøborg: Blekings Historie I (Lund  1792) 
144. </footnote>.

Blandt de Egenskaber, der kunde arves, var naturligvis ogsaa
den, kun at leve kort. Derfor skyede man at opkalde Personer,
med hvem sligt havde været Tilfældet, f. Eks. forudgangne
Søskende, der var døde som smaa, eller lignende. Ganske naturlig
ledtes man til at <sp>opkalde Slægtens</sp> ældste og <sp>ypperste
Mænd</sp>.

Men naar saaledes det at <sp>opkaldes var en Hædersbevisning</sp>, 
kunde man let tænke sig, at de afdøde vrededes, naar de
mente sig forbigaaede. Denne Tro er endnu almindelig i Wärend
i Småland. Man antager her, at de afdødes Vrede vender sig mod
Barnet, som de uafbrudt plager ved at forstyrre dets Søvn. Hvor
sligt er Tilfældet, er der ikke andet for end at lade en klog Mand
udfinde, hvilken afdød Slægtning det er, der mener sig forbigaaet.
Dette udfindes bedst ved "at støbe over Barnet". Det smeltede
Bly, som man over Barnets Bryst lader falde i en Skaal med
Vand, vil gengive vedkommendes Forbogstav eller Ansigtstræk.
Naar man saaledes har faaet Rede paa, hvilken afdød det er, gaar
Forældrene enten til dennes Grav og beder om Tilgivelse, eller
tiltaler ham, naar han igen plager Barnet, og lover ham, at hvis
han vil vente, til der næste Gang indtræffer en Fødsel i Familjen,
skal han sikkerlig vorde ihukommet og opkaldt<footnote>Hyltén-Cavallius: 
Wärend och Wirdarne I 381, II 278-79 og Tilläg S. LIV. </footnote>.

Et eget, farligt Forsøg var at opkalde Faderen og Moderen,
medens de endnu var i Live. Skøndt man maatte nære Frygt for
Følgerne, gjorde man det dog ikke sjældent, aldrig dog vistnok
med det første Barn. I en senere Tid antog man, at Følgen af
saadan Opkaldelse ikke vilde blive den ene af de to Navnefællers
Død, men blot at der herved sloges Knude paa Slægten, saa at
Fortsættelsen udeblev. Forældre, der ikke ønskede flere Børn,
anvendte derfor dette Middel. Et lignende Bindemiddel søgte en
Degn i det 18de Aarhundrede at bringe i Anvendelse, idet han
gav sit fjortende Barn Navnet: "Punktum"<footnote>J. M. Thiele:  
Danmarks Folkesagn III 90. -- Jens Kamp: Danske Folkeminder. 
(Odense 1877.) S.  367. </footnote>.

Disse forskellige Hensyn maatte i Reglen føre til, at <sp>det var
Barnets Bedsteforældre, der opkaldtes</sp>, Farfaderen
først, hvis han var død, ellers Morfaderen<footnote>C. F. Wegener: 
Historiske Efterretninger om Anders Sørensen Vedel, (fol.) S. 12, 162 
og 213. -- H. Rørdam: Kjøbenhavns Universitets Historie II 628. 
</footnote>. Dette fandt ogsaa
almindeligst Sted i det 16de Aarhundrede. Sporene af denne Skik
lader sig endnu paavise lige fra den danske Kongerækkes
regelmæssig vekslende Navne og ned til de fleste Bønderslægters
Stamtavler lige til Nutiden, i hvilke hvert andet Led bestandig
bærer samme Navn. Medens Ensartetheden her er bleven
ufravigelig, giver de ældre danske Kongerækker os en Prøve paa,
hvorledes, selv under Regelmæssigheden, Afveksling kunde
opstaa. Ganske vist kom her i Begyndelsen Navnene Harald, Svend
og Knud hyppigt igen og senere Valdemar og Erik baade i
Danmark og Sønderjylland, ligesom Gerhardt og Henrik i Holsten.
Men ofte gav dog Morfadernavne og Afbrud ved Dødsfald
Navnerækkens Strøm en hel ny Retning. Saaledes kom de to nye Navne
Erik og Valdemar ind ved Giftermaal fra Sverige og Rusland.
Navnene Harald, Knud og Valdemar afbrødes ved Dødsfald og
Barnløshed eller tabte sig i Sideskud. Selv den oldenborgske
Kongerække med al dens Regelmæssighed bærer i sin uregelrette
Talfølge et Minde om, at den ifølge Slægtens fire første Led var
anlagt til at blive en Kæde af Navnene Christian og Hans.

Hvad der i det 16de Aarhundrede ofte bidrog til at afbryde
Navnerækkens Regelmæssighed var de indviklede Giftermaalsforhold. 
Hver enkelt, baade Mand og Kvinde, giftede sig i Reglen
et Par Gange. Og det var en ikke usædvanlig Maade at hædre sin
Forgænger paa: at opkalde det Barn, der fødtes først i det nye
Ægteskab, med den bortgangnes Navn, skøndt der jo egentlig slet
intet Slægtskab var mellem de to. Herved kunde der opstaa et i
høj Grad indviklet Navnefletværk<footnote>Et ret oplysende Eksempel 
kan hentes fra Personalhistorisk Tidsskrift 2den Række I 3-14.</footnote>.

En Regel, som man strengt overholdt i det 16de Aarhundrede
var, at <sp>enhver maatte kun have eet Navn</sp>. Vilde man
yderligere betegne vedkommende, kunde man tilføje Faderens
Navn med -søn eller -datter efter: Hans Pedersøn, Ane
Klausdatter osv., men dette var blot en Oplysning, egentlig havde
enhver kun det ene Navn. Heraf fulgte, hvad der lød Datiden
naturlig, men nu klinger underlig familiært, at man tiltalte selv
den fornemste med dette hans Enkeltnavn. Rigens Hofmester,
Peder Oxe og Sjællands Biskop, Peder Palladius, hed begge blot
Peder. Hvo der vidste lidt bedre Besked, føjede i disse Tilfælde
et "Hr." til. Men i og for sig var der intet i Formen usædvanligt,
naar f. Eks. en djævlebesat Almuesmand tiltalte Sjællands Bisp 

saalunde: "Peder! det kriller og mylrer i mine Ben og Laar,
som om der var tusinde Spurve i dem"<footnote>Nærværende Skrift 
VI 27. </footnote>.

Undertiden kunde heraf følge en Forskel i Tiltalen, der paa
uindviede maatte gøre Indtrykket af, at Forholdene var de stik
modsatte af, hvad de virkelig var. Som ovenfor berørt brugte
man at føje "Hr." til Navnet paa enhver, der enten var Ridder
eller Præst. Altsaa kunde f. Eks. en Lensmand, der ikke var
Ridder, i Samtale med en af sine Præster, nødes til stadig at
tiltale denne med "Hr.", medens Præsten kun kaldte ham slet og
ret ved Fornavn. Følgende Samtale mellem en Præst paa
Langeland, Jacob Jørgensen, og Lensmanden paa Tranekær, den
berømte Frants Brokkenhus, afgiver et betegnende Eksempel.

Præsten kom ængstelig for at bede sin høje foresatte om en
Forøgelse af Kaldets Indtægter. Han beskriver selv deres Møde
saaledes: "Om Onsdag Morgen tidlig gik jeg til Slottet. Jeg bad
Gud inderlig om Trøst, Hjælp, Styrke og Bistand. Som jeg kom
mod Slottets Smedje, kom Frants Brokkenhus ned med Jens
Skriver, ginge udi Stalden, og der Frants derfra udkom, stod jeg
neden Broen. Siden kom Frants til mig og sagde: "God Morgen,
<sub>Hr. Jacob</sub>!" og rakte sin Haand mod mig. Jeg med Ydmyghed
tog hans Haand, takkede ham for gode Velgerninger, mig og
mine bevist. Frants sagde: "Ville I mig noget? <sp>Hr. Jacob</sp>!" Jeg
svarede: "<sp>Kære Frants</sp>! Dersom I var ledig, havde jeg at handle
med Eder". Frants sagde: "Jeg forstaar Meningen. I vil have
Alting. Det er Præstevane. Men lad mig se de Breve, I har".

Lensmanden tog derpaa hans Ansøgning med Bilag og gik op
i Skriverstuen for at læse dem igennem. Præsten fulgte efter og
blev ærbødig staaende udenfor i Forstuen, saa at Lensmanden
selv maatte byde ham indenfor. "Kom ind, Dannemand!" Og
der jeg indkom, tog han mig om Haanden sigende: "Sidder der
paa Bænken!" -- Samtalen fortsattes derpaa, men bestandig var
Tiltalen den samme bagvendte: "Hr.Jacob!" og "Kære Frants!"
<footnote>Kirkehistoriske  Samlinger  II  260-63. </footnote>.

Som bekendt har den gamle Skik, at betragte Fornavnet som
det egentlige Navn og kun at anvende dette i Tiltale, holdt sig til
den Dag i Dag hos hele den nordiske Almue.

En af de første i Danmark, der gjorde Brud paa den gamle
Regel, at enhver kun skulde have eet Navn, var Christian den
Fjerde. Den udenlandske Skik, at bære flere Navne, havde 

allerede faaet en Slags Hævd i Danmark gennem hans Dronning,
Anna Katharina. Men den bragtes yderligere i Anvendelse, da
Christian den Fjerde gav ikke mindre end otte af sine ti Børn
med Christine Munk hver to Navne. Kun da der Aar 1626 kom
Tvillinger, fik de hver nøjes med eet. Sine uægte Sønner
udstyrede han paa samme, rigelige Vis, idet han kaldte dem:
Christian Ulrik, Hans Ulrik og Ulrik Christian. Fællesnavnet Ulrik,
som disse saaledes fik, skrev sig fra Christian den Fjerdes
Morfader Hertug Ulrik af Meklenborg, efter hvem ogsaa Christian
den Fjerdes yngre Broder Ulrik var opkaldt. Æren, der herved
vistes disse tidligere bortgangne, var tvivlsom. I tre Slægtled
anvendtes nu Navnet Ulrik, i Forbindelse snart med Frederik,
snart med Christian, til Betegnelse af Familjens uægte Børn.

Noget ganske lignende foregik i Sverige. Ogsaa her ægtede
omkring Aar 1600 en af Kongehuset en tysk eller dog gottorpsk
Prinsesse og ledtes rimeligvis ad denne Vej til at give sine Børn
<sp>Dobbeltnavne</sp>. Da der i dette Ægteskab Aar 1594 fødtes en
Søn, opkaldtes denne vel paa gammel Vis efter sin afdøde
Farfader Gustav, men fik i Tilgift Morfaderens Navn Adolf. Det
næste Barn kaldtes Maria Elisabeth, det næste Carl Philip. Og
fra nu af blev i begge Kongehuse, det dansk-norske og det svenske,
Dobbeltnavne almindelige. I Danmark bar næsten alle
Dronninger og Prinsesser i det 17de Aarhundrede Dobbeltnavne.

Eksemplet, der saaledes gaves fra oven, efterlignedes lidt efter
lidt i alle tre nordiske Lande. Noget efter Midten af det 17de
Aarhundrede naaede Skikken ned til Købstadbefolkningen i
Danmark. Før 1660 forekom der f. Eks. i Ribe kun ganske enkeltvis
et Barn døbt med mere end eet Navn, og det var da altid af
udenlandsk Herkomst. Efter den Tid blev det almindeligere, især
opkaldtes Soldaterbørn oftere paa den nye Vis enten især efter
de tyske Officerer eller efter disses Hustruer. Blandt Byens
faste, indfødte Befolkning blev det først Skik at give Pigerne,
langt senere Drengene dobbelte Navne, hvad der er forstaaeligt
nok, naar det erindres, ad hvilken Vej Skikken var indført. I de
fjorten Aar 1670-83 døbtes der saaledes af Ribes faste
Befolkning atten Pigebørn med Dobbeltnavne, men kun en eneste
Dreng, hvilken opkaldtes efter Stiftsbefalingsmanden Grev Otto
Diderik Schack<footnote>Kinchs Meddelelser i Samlinger til jydsk 
Historie og Topografi I  140. </footnote>. Hvor sent Skikken er 
naaet til 

Landbefolkningen kan skønnes af, at Forholdet her endnu i Aaret 1878
kunde udtrykkes saaledes: "Det er paa nogle Steder blevet en
Skik at give Børnene to Navne og tildels ogsaa flere"<footnote>
J. Aasen: Norsk Navnebog. (Kristiania 1878.) S. 100. </footnote>.

Det var naturligt, at denne nye Opkaldelsesmaade maatte
kunne bringe ogsaa andre gammeldags Begreber til at vakle. En
tilsvarende Forandring og uden Tvivl tildels en Følge af hin var
det, at Fødselsdagen lidt efter lidt kom til at spille en større Rolle,
medens Navnedagens Betydning tabte sig.

*

I hele den katolske Tid og endnu længe efter havde man <sp>kun
lagt liden Vægt paa Fødselsdagen</sp>. Dels var nemlig Kirken
ikke tilbøjelig til at fremhæve denne Dag, der i Betydning jo stod
langt under Daabsdagen eller Dødsdagen, hvilke betegnede
Indgangen til det sande Liv. Dels lagde Almanaken uoverstigelige
Hindringer i Vejen. Man betegnede ikke dengang som nu de
enkelte Dage ved deres Plads i Maanedens Talrække, men ved
deres Plads i Ugen i Forhold til den nærmeste bekendte
Helgendag. Man talte ikke om den 16de August, den 17de September
osv., men om Tirsdagen efter Mariæ Himmelfart, Fredagen efter
Korsmisse, eller hvad de nu hed. Men hvad der var Onsdag i
det ene Aar blev Torsdag i det næste, og selv om denne Viden
ikke trykkede de fleste, saa var dog en Betegnelse som f. Eks.
"Flæske Løverdag", "Onsdagen efter Pinse" osv. i den Grad
ubestemt, naar den overførtes fra Aar til Aar, at der jo kunde
være flere Ugers Forskel.

Trangen til at knytte den enkeltes Liv til en bestemt Mærkedag
i Aaret var imidlertid ligefuldt til Stede. Kirken imødekom da
denne Trang paa en ligesaa simpel som værdig Maade, ved at
anvise enhver sin bestemte "<sp>Navnedag</sp>". Herved forstodes
den Dag i Aaret, der <sp>bar det Helgennavn, hvormed hver
enkelt var opkaldt</sp>. Ved denne Løsning opfyldtes begge Art
Krav. Navnedagen kom Aar ud og Aar ind tilbage nøjagtig paa
samme Tid. Dorthesdag indtraf hvert Aar paa, hvad vi kalder
den 6te Februar, Christiansdag den 14de Maj, Eriks den 18de
Maj, Frants's den 4de Oktober, Karens den 25de November,
Klaus's den 6te December osv. Og ved denne Indfæstning i 

Aarets Navnekres droges Sindet i religiøs Retning. Uvilkaarlig
følte man sig knyttet nær til sin hellige Navne, der var ens
nærmeste Forbeder i Himlen, og hvis overskydende Fortjeneste
først og fremmest kom de jordiske Navnefæller tilgode. For de
sydlige Landes Vedkommende, hvorfra Skikken var indført, kom
hertil endnu det Forhold, som dog ikke synes at have vundet
Overhaand i Norden, at Navnedagen hyppigt tillige var den
enkeltes Daabsdag, idet Børnene gerne opkaldtes efter den Helgen,
paa hvis Dag de blev døbte.

Navnedagen fejredes paa en til Anledningen svarende Maade.
Det var en religiøs Mindefest. Det gjaldt da om paa denne Dag
ved særlig vanskelige Prøver eller i Mangel deraf ved Bodsgaver
til Kirken at vise sig sin hellige Navne nogenlunde værdig. Sit
verdslige, spøgefulde Udtryk fik dette i, at man paa sin Navnedag
modtog fra Slægt og Venner de saakaldte "<sp>Bindebreve</sp>". Disse
indeholdt fastbundne Knuder af Silketraad, Hestehaar eller
lignende. Kunde Modtageren ikke løse dem, skulde han bøde med
en Gave til Afsenderen. Da Skrivekunsten blev almindeligere,
ledsagedes gerne Knuderne med nogle Vers.

De Betingelser, der havde fremkaldt "Navnedagen" og dens
Højtideligholdelse, begyndte imidlertid Aar 1600 stærkt at ændres.
Omtrent fra Aar 1550 blev det mere og mere Skik at betegne
Aarets Dage paa nymodens Vis ved deres Plads i Maanedens
Talrække. Følgen blev, at de gamle Helgendages Navne
efterhaanden gik i Glemme. Og dette var ikke en tilfældig
Almanakforbedring med dens Følger, men Haand i Haand hermed var jo
gaaet Reformationens Indførelse, der medførte, at Kirken nu
saa skævt til alt, hvad der mindede om den katolske
Helgendyrkelse.

Indførelsen af Dobbeltnavne var aabenbart et yderligere Udslag
af denne nye Retning. Herved opstod betydelig Vanskelighed
med Hensyn til Navnedagene. Anes Dag var een, Maries Dag
en anden, men hvilken Navnedag skulde nu den have, der bar
Navnet Ane Marie? Eller Sophie Amalie, eller Karen Margrethe
og hvad alle de nye Sammensætninger hed.

Længe kæmpedes der imod. Man søgte at lempe sig, saa godt
man kunde, betegnede et af Navnene som Hovednavnet eller
henlagde de nye ligesom tidligere dem, der ikke fandtes i 

Almanaken, til en af Aarets fire Tamperdage<footnote>H. K. Rask: 
Morskabslæsning for Den Danske Almue (1839.) S. 106-7. </footnote>. 
Men fra Midten af det
18de Aarhundrede var Navnedagene dog i synlig Tilbagegang i
Danmark og afløstes her hos de mere velstillede af
"<sp>Geburtsdagen</sp>". Langt sejgere Modstand ydedes der i Sverige, hvor
Navnedagens Betydning endnu ikke helt har tabt sig. Som selve
Navnet "Geburtsdag" antydede, kom ogsaa denne nye Skik til
Danmark fra Tyskland. En Stund endnu synes man at have
anvendt "Bindebreve" ogsaa til Fødselsdagen, nu dog blot som
Lykønskningsdigte<footnote>"Bindevers" = Rim, som gøres En til 
Ære paa hans Fødselsdag. O Kalkars Ordbog. </footnote>. 
Men snart tabte sig ogsaa denne urigtige
Betegnelse for Digtene, og det, at Fødselsdagsbarnet ikke
længere selv gav, men nu modtog Gaver, viste noksom, at
Navnedagens gamle, religiøse Betydning var gaaet i Glemme.

Det 17de Aarhundrede var altsaa det sidste, hvor Navnedagen
endnu fejredes af alle i Norden, høje som lave. Vil man have et
Par Prøver paa Datidens "Bindebreve", læse man følgende, der
er skrevet Aar 1603 af Professor Venusin i hans Hustru Karines
Navn til hans Fælle, Professor Konrad Aslaksen:

<tab> Nu er den sjette og tyvende Dag
<tab> I Slagtemaaned hin kolde,
<tab> Nu holdes der mangt et Pølselag,
<tab> Nu monne man Svinene skolde.
<tab> Sankt Konrads og Sankt Karines Navn
<tab> Der hos hinanden mon stande
<tab> Udi vor Rimstok os til Gavn,
<tab> Om det maa komme til Lande.
<tab> Saa binde vi Mester Konrads Hand
<tab> Med Silke af det bedste!
<tab> Han veed, hvor han sig løse kan
<tab> Fra Saadanne sælsomme Gæste.
<tab> <tab> Karine Danckortsdatter
<tab> <tab> med alle hendes Piger
<footnote>irkehistoriske Samlinger 3die Række I 269.</footnote>.

Et andet, ret mærkeligt Bindebrev fra hin Tid er skrevet med
Christian den Fjerdes egen Haand og vel rimeligvis ogsaa
forfattet af ham. Den "Karen", til hvem det er stilet, var vistnok
hans Frille, Karen Andersdatter, med hvem han havde et Par
Døtre og Sønnen Hans Ulrik, men som han senere skilte sig
ved for at ægte Kirstine Munk. Brevet lyder saaledes:

<tab> Kære Karen!
<tab> Vi haver erfaren,
<tab> Hvis Dag idag det er. 

<tab> Derfor vi binder
<tab> Eder og vinder
<tab> En Løsning. Den maa være
<tab> Med noget smukt,
<tab> Sukker eller Frugt,
<tab> Kosteligt vi intet begære
<footnote>Nye Danske Magazin II 1-8. (Jeg ser ingen Grund til 
med Abraham Kall. a. St. og Werlauff Ant. til Holbergs Lystspil 
1858, S. 40, at antage Bindebrevet skrevet i de kongelige Børns 
Navn. Højer siger udtrykkelig, at det var skrevet og underskrevet 
med Chr. IV's egen Haand.) </footnote>.

At Bindebreve endnu mod Aarhundredets Slutning var brugelige 
ved Hoffet i Danmark kan ses af, at Griffenfeld, eller rettere
dengang endnu kun Peder Schumacher, skrev "et allerunderdanigst 
ønskende Bindedigt" til Christian den 5te<footnote>O. Wolf: Peder 
Griffenfelds Levnet. S. 54. </footnote>. Aar 1671
søgte Eleonora Kirstine Ulfelds to yngste Døtre at faa deres
Moder ud af Fængslet ved at tilstille Christian den 5te et
Bindebrev. Det var skrevet paa et alenlangt, lyseblaat Silkebaand og
blev spillet ham i Hænde, idet det som tilfældig var henlagt i
hans Vindue. Det indeholdt vel ingen bundne Knuder, men kun
en bønlig Opfordring til "at løse den haarde Knude, hvori deres
fangne Moder var bunden". Kongen lod sig imidlertid ikke heraf
bevæge til at give hende fri<footnote>C. Molbech: Nordisk Tidsskrift 
for Historie, Literatur og Kunst I 573-75. -- At skrive Bindebrevene 
paa Baand maa have været en mere almindelig Skik. De originale Bindebreve 
tra det 18de Aarhundrede, der opbevares i "Dansk Folkemuseum" (IX 10 
og 155), er skrevne paa et paa Papiret aftegnet Baand. </footnote>.

Det var en Selvfølge, at Bindebreve paa Vers var et yndet
Emne for det 17de Aarhundredes Digtere. Anders Bording f. Eks.
har forfattet ikke faa saadanne<footnote>Anders Bordings 
Poetiske Skrifter. (Kbhvn. 1735.) I 201, 203-5, 209-10. II 472-73. 
</footnote>. Den sidste og største Samling
"Bindebreve" er mærkelig nok udkommen i det 19de 
Aarhundrede, idet en Skolelærer Jesper Fjord Aar 1822 i Odense
udgav: "Materialier til Bindebreve for Bønder og andre". Ser man
imidlertid denne Samling efter, viser det sig, at "Bindebreve"
her er taget i meget udvidet Betydning, idet der herved tillige
forstaas, hvad vi vilde kalde Gaader paa Vers. At dog Sansen
for de gammeldags Bindebreve paa Navnedage og i behørig Form
med Hestehaarsknuder osv. ikke helt har tabt sig i Danmark,
kan ses af, at det ikke blot Aar 1839 med Rette kunde siges:
"Den gamle Skik iagttages endnu mangensteds og giver
Anledning til megen Morskab"<footnote>H. K. Rask: Morskabslæsning 
for Den Danske Almue (1839) S. 106. </footnote>. Bindebreve med Knuder og
Gækkevers udgjorde fremdeles omkring Aar 1900 en yndet Spøg hos
Landbefolkningen i Danmark<footnote>E. Tang Kristensen: Det jyske 
Almueliv IV 42 og følgende. </footnote>.

*

Den Kres af Navne<footnote>Om nordiske Navne i Almindelighed se 
P. A. Munch: Samlede Afhandlinger. 4de Bind. S. 27-215. -- J. Aasen: 
Norsk Navnebog. (Kristiania 1878.) -- Bernt Støylen: Norske Døbenavne. 
(Christiania 1887.) -- Esaias Tegnér: Om svenska familienamn. Nordisk 
Tidsskrift for vetenskap, konst och industri, utg. af Letterstedtska 
foreningen 1882. S. l-35, 103-43. -- Holger Rørdam: Om danske Slægtnavne, 
"Blandinger", udgivne af Universitets Jubilæets danske Samfund. 
(Kjøbenhavn 1883.) S. 219-26.</footnote>, der forekom i Norden i det 16de
Aarhundrede, var forholdsvis snæver.  Hensynet til Kirken og til 

Navnedagen havde sin Del med af Skylden heri. Aarhundreder
igennem havde man nemlig følt en naturlig Sky for at vove sig
synderlig udenfor Almanakens Helgennavne, og mange
gammelnordiske var saaledes efterhaanden gaaet i Glemme. Omvendt
holdt man sig blandt Helgennavnene til visse bestemte, der nu
engang havde faaet Hævd, medens en Mængde med altfor
sydlandsk Klang laa golde hen. Navne som: Anastasius, Bibiana,
Caprasius, Cyrillus, Damasus, Ephrodisius, Onuphrius, osv.,
kunde fra nordisk Synspunkt set ligesaa gerne helt have manglet
i Aarets Navnerække.

Men herved opstod der en stærk Trængsel paa enkelte Punkter.
Ganske vist havde man inddraget mangt et Navn, der flygtig set
tog sig fremmed nok ud, -- Athala var bleven til Edele, Angelica
til Engelke, Hildegardis til Øllegaard, Mechtildis til Mette osv.
-- men Riften om visse Navne var dog ligefuldt saa stor, at man
formelig søndersled dem fra begge Sider. Johannes blev saaledes
dels til Johan, Jon og Jens, dels til Hans; Nicolaus blev dels til
Nicolai og Niels, dels til Klaus osv. At Navne som Peder, Hans
og Jørgen maatte blive almindelige, var forstaaeligt nok, naar
Hensyn toges til den kraftige Forbøn, som den opkaldte herved
kunde gøre Regning paa hos sin Helgen. Navnet Jon var i det
14de Aarhundrede "usædvanlig meget brugt i Norge"<footnote>J. Aasen: 
Norsk Navnebog. (Kristiania 1878.) S. 80. </footnote>. I
Danmark vandt Navnet Hans vistnok yderligere Udbredelse ved
den Overtro, der var herskende baade her og i Tyskland, at
Lynet ikke slog ned i Huse, hvor en Person af dette Navn
opholdt sig<footnote>J. M. Thiele: Danmarks Folkesagn III 33.
</footnote>. Blandt Kvindenavne var næppe noget saa udbredt
som Maren (Marie), der jo var Gudmoders eget.

Denne Mangel paa Afveksling i Navne maatte medføre mange
Ulemper. Føleligst maatte disse være for den Stand, der
færdedes mest omkring, Adelen. Allerede tidlig begyndte der da
indenfor denne Stand at gøre sig en Trang til tydeligere
Betegnelser gældende. Det første Udtryk for denne Trang og dens
Afhjælpning var <sp>Skjoldemærkerne</sp>. Med en Ulv, en
Murtinde eller en Stjerne afbildet paa Skjoldet, paa Hjælmen, paa
Brystet og paa Hestedækkenet var en Jens Pedersen kendelig
fra alle andre af samme Navn. Og der behøvedes ingen
Skriftkundskab for at kunne læse den Navneplade, han bar paa sig. I
Begyndelsen havde disse Skjoldemærker været blot personlige.

Men ganske naturlig var de efterhaanden gledne over til at blive
arvelige. Og saaledes var et Fællesmærke givet for en og samme
Slægt, ikke blot ned efter, men ogsaa i dens Forgreninger til
Siderne.

At dette er den Vej, ad hvilken de adelige <sp>Slægtnavne</sp> i
Reglen er fremkomne, gennem Synet til Talen -- ligesom ved
Byernes Husnavne, hvor man først saa Skiltet (Schild = Skjold)
saalænge, indtil man kaldte Huset efter Billedet -- derom vidner
endnu mange Smaatræk. Flere Adelsnavne, der beror paa et
Misforhold mellem Vaabenmærket og det Navn, som deraf
opstod, bliver først paa denne Maade forstaaelige. Det er saaledes
lidet sandsynligt, at nogen Adelsmand skulde selv have valgt sig
Navnet "Svinehoved", som jo en bekendt Slægt i Sverige bar.
Derimod er det let forklarligt, baade at en Ridder kan have
antaget Hovedet af et Vildsvin til Skjoldemærke, og at Tilskuerne
har kaldt dette Mærke "Svinehoved". Navne som Rosenvinge,
Rosenhane osv. er meningsløse som Betegnelser for tænkte
Skabninger og derefter dannede Navne, men let forstaaelige som
korte Betegnelser for et Vaabenskjold, i hvis ene Felt stod en
Rose, i den anden en Vinge, osv. Saadanne sammensatte Navne
havde naturligvis vanskeligere ved at trænge igennem end de
let læselige. Medens f. Eks. Historieskriveren Erik Jørgensen,
hvis Fader af Gustav Vasa var bleven adlet med tre Teglsten i
Vaabnet, straks fik Slægtnavnet Tegel, fik Rosenvingerne, der
var adlede Aar 1505, først halvandethundrede Aar efter det til
Vaabnet svarende Slægtnavn<footnote>Historisk Tidsskrift V 461. </footnote>.

l det 16de Aarhundrede var denne Efternavn-dannende
Bevægelse selvfølgelig langt fremskreden i Norden, men dog
mærkelig nok endnu ikke saa bestemt gennemført, som man efter
senere Tids Brug og Skikkens egen Hensigtsmæssighed skulde
tro. I Sverige, hvor Udviklingen var et halvthundrede Aar
længere tilbage end i Danmark, var man ved Aarhundredets
Slutning endnu ikke naaet til, at Slægtnavnet hørte med til den
retslige Betegnelse af en Person. Af de 232 Adelsmænd, der Aar
1593 satte deres Navne under Upsalamødets Beslutninger, har
saaledes ikke mere end 93 fundet det nødvendigt at tilføje
Slægtnavnet. Af de 1556 Præster har ialt kun tre betegnet sig
hermed<footnote>Esaias Tegnér: Om svenska familjenamn. Nordisk 
Tidsskrift for vetenskap, konst och industri, utg. af Letterstedtska 
foreningen. 1882. S. 10.</footnote>. I Danmark var vel de adelige 
Slægtnavne retslig 


anerkendte og udelodes sjældent i juridiske Aktstykker, men kun
de allerfærreste af dem var virkelig trængte ud i den daglige
Tale. I Tiltale var det endnu fremdeles hele Aarhundredet ud
Skik og Brug kun at nævne Enkeltnavnet, aldrig Slægtnavnet
med. Og hvad Omtalen angaar, saa var Brugen af Slægtnavne
i det mindste langt sjældnere, end man ved første Øjekast
skulde tro.

Man fristes her saa let til den Fejlslutning, at fordi hine Mænd
altid omtales i de Brevskaber, som nu hyppigst falder os i
Hænde, nemlig retslige Dokumenter, med deres Slægtnavn, har
Brugen heraf ogsaa i daglig Omtale været almindelig. Med samme
Ret vilde man om Nutiden kunne slutte, at det nu er Skik at
kalde enhver ved alle hans Fornavne, fordi disse opregnes i de
retslige Betegnelser af vedkommende. Gaar man derimod til det
16de Aarhundredes private Breve og andre Udtryk for den
daglige Omtale, saa viser der sig her en paafaldende Sparsomhed i
Brugen af Slægtnavne. Oluf Nielsen, Otto Holgersen, Knud
Persen o. s. v., er langt ned i Aarhundredet sædvanlige Betegnelser
for Rosenkranser og Gyldenstjerner. Og dette er vel at mærke
hverken skødesløs eller familiær Omtale; de betegnes
øjensynligt saa til daglig. Selv i Kongebreve helt ned mod Aarhundredets
Slutning træffes Spor af denne Skik. Man kan saaledes læse
mange kongelige Skrivelser til den fynske Lensmand, Hans
Johansen, førend man opdager, at hans Slægtnavn var Lindenov.

Denne gammeldanske Betegnelsesmaade mødtes imidlertid af
en Sidestrøm, der trods al Modstand endte med at rive den med
sig. Ikke uden Grund lød Brugen af <sp>Slægtnavn</sp> længe
fremmed, den var jo netop ogsaa kun en <sp>Betegnelse for
Udlændinge</sp>. Men disse blev tilsidst de toneangivende. Som bekendt
foregik der under Christian den Tredje og Frederik den Anden
en stærk Indvandring i Danmark af holstensk og tysk Adel. Faa
hvilken Maade skulde man nu betegne slige Udlændinge? At
meddele paa dansk Vis, at vedkommende var en Søn af Hans
eller Peter eller Jochum, var en aldeles ligegyldig Oplysning, da
Faderen rimeligvis var hans nye Landsmænd lige saa ubekendt
som han selv. Der var da ikke andet for end at kalde ham,
saaledes som Skik var i hans Hjemstavn, med hans Enkeltnavn
tilligemed hans Slægtnavn. Men blev denne Art Benævnelse først 

nogenlunde hyppig, saa nødtes den gamle danske Adel tilsidst
til ogsaa selv at følge med. Thi det vilde dog være for galt, om
disse fremmede skulde slutte, at deres danske Standsfæller, fordi
de ligesom Borgerne og Bønderne kun kaldte sig med deres
Faders Navn og et -søn eller -datter føjet efter, ikke ogsaa havde
et Slægtnavn og var af god, gammel Adel!

Saaledes blev Brugen af Slægtnavn ved fremmed Paavirkning
efterhaanden tvungen igennem i Danmark. Dog var mod
Aarhundredets Slutning den hele Skik endnu ikke ret trængt ned i
den lavere Adel, ligesom enkelte af Tidens bekendte Mænd, som
Hans Johansen af Slægten Lindenov, Sten Maltesen af Slægten
Sehested og flere, endnu fremdeles kaldte sig og kaldtes paa
gammeldags Vis. Der var da endnu ikke noget pudsigt i Klangen,
naar Christian den Fjerde paa sin Nordkapstur sejlede under
Navn af Christian Frederiksen. Først i det følgende Aarhundrede
trængte Brugen af adelige Slægtnavne helt igennem i Danmark.

Ved denne Udviklingsgang afbrødes ganske en anden, der,
hvis Danmark havde faaet Lov til at leve sit eget Liv, mulig
kunde have faaet Betydning. Det var <sp>Brugen af Navne paa
Gaarde som en Slags Familjenavne</sp>. Hvor dybt rodfæstet
denne var i Norden, kan ses af, at i mange Egne af Danmark
har den holdt sig blandt Bønderne lige ned til vore Dage. I
Norge, især det Vestenfjeldske, er det samme Tilfældet, man
behøver blot at mindes et Navn som Synnøve Solbakken<footnote>
J Aasen: Norsk Navnebog. (Kristiania 1878.) S. 102. </footnote>. Paa
Øen Gotland kaldes ligeledes Manden efter Gaarden, Lars
Andersson Larsarfve f. Eks. I Dalarne gælder samme Skik, om end
de to nævnes i omvendt Orden, Gaardens Navn først, Mandens
bagefter. Alt i det 16de Aarhundrede brugte man saa. "Tomte
Larses Hustru" f. Eks. er bekendt fra Gustav Vasas Historie
<footnote>Nordisk tidsskrift för vetenskap, konst och industri, 
utg. af Letterstedtska foreningen. 1882. S. 7. </footnote>.

I Frankrig havde denne Art Betegnelse sejret, og Gaardens
eller Slottets Navn med et "<i>de</i>" foran var i de fleste Tilfælde
gledet over til at blive den adelige Slægts Navn. Det er uden
Tvivl samme Tanke, der ligger til Grund for det tyske
Adelsmærke "von". I Danmark var den tilsvarende Brug stærkt oppe
i det 16de Aarhundrede, og det var fast Skik efter en
Adelsmands Navn altid at føje "til" den og den Gaard: Niels Kaas til
Taarupgaard, Peder Munk til Estvadgaard, Christoffer Valkendorf 
til Glorup o. s. v. Hvor stærk Trangen til denne Tilføjelse 

var, kan bedst ses af, at man stundom ved Salg af Gaarden
forbeholdt sig Ret til fremdeles at kalde sig "til" den. Da saaledes
Tyge Brahe Aar 1594 solgte sin Halvpart af Fædrenegaarden
Knudstrup, forbeholdt han sig Ret til for sig og sine Arvinger
fremdeles at skrive sig og kaldes "til Knudstrup"<footnote>
Danske Magazin 4de Række II 325. </footnote>.

Ogsaa denne Skik fik sit Stød ved den tyske Indvandring. I
Danmark ejede disse Udlændinge jo endnu ingen Gaarde; og
havde de haft nogen i Hjemmet, var de vel ikke rejst fra dem.
Ikke desto mindre blev dog mange af de fremmede til betydelige
Mænd. Den gamle Odels-Maalestok for adelig Formaaen og
Formue, viste sig da altsaa i disse Tilfælde usikker. Skøndt Skikken
ganske vist holdt sig langt ned i det følgende Aarhundrede, var
det dog øjensynligt, at den havde tabt sin egentlige Betydning.
Allerede i det 16de Aarhundredes sidste Halvdel traadte det
ogsaa tydeligt frem, hvor Styrken var størst, i Gaard- eller
Personnavnene. Det var disse, der tog de andre med paa Slæb i de
nye Opkaldelser. Betegnende nok begyndte man først at opkalde
efter Enkeltnavnet: Herluf Trolle omdøbte Skovkloster til
Herlufsholm, Palle Juel kaldte sin Gaard Pallesbjerg o. s. v., men
snart blev Slægtnavnet det almindelige: Juellerne fik
Juellingsholm, Trollerne Trollholm, Krabberne Krabbesholm, Vifferterne
Viffertsholm, Bjørnerne Bjørnsholm<footnote>Nærværende Skrift 
III 127-28. </footnote> o. s. v., o. s. v.

*

Den samme Trang, der hos Adelen havde fremkaldt Slægtnavnene, 
maatte ogsaa kunne være til Stede hos <sp>Borgerstanden</sp> 
og den efter Reformationen skabte <sp>nye gejstlige Stand</sp>.
Mangen Borger flakkede som Købmand vide om og kunde blandt
Udlændinge nok have Lyst til ligesom de at have et Efternavn,
saa at han ikke som slet og ret Matrosdreng skulde kaldes ved
Fornavn. Den lærde Stand havde det for saa vidt bedre, som
et "Magister" foran Enkeltnavnet altid stemplede vedkommende
som en studeret Person. Men da nu Slægtnavne brugtes overalt
i Udlandet, og enhver altsaa forudsattes at besidde et saadant,
kunde det dog lyde lidt kummerligt, naar man var flere Danske
eller Svenske i Følge, og alle kun mødte med det ene Efternavn:
Danus eller Svecus. Kom saa hertil, at Besiddelsen af Slægtnavn 

jo i Hjemmet dog i det mindste mindede om Adel, saa er det
let forstaaeligt, at mangen Købstadfamilje langt fra at sætte sig
derimod, tværtimod gjorde sit til, at et Fællesnavn voksede fast
til Slægten.

Udviklingen var for Danmarks Vedkommende i Reglen en og
samme. En Mand kaldtes efter sin Bestilling: Peder Bager, Hans
Møller, Jens Smed, Jørgen Skomager, Niels Tømmermand, Poul
Skytte, Hans Teglmand o. s. v. Hans Hustru kaldtes efter ham
Ane Per Bagers, Dorthe Hans Møllers, Mette Per Smeds o. s. v.
Børnene kaldtes ligeledes efter Faderen, i det mindste saa længe
de var smaa. Der behøvedes da kun et lille Tryk til -- at
Faderen f. Eks. var temmelig bekendt eller blot levede længe -- for
at dette <sp>Bestillingsnavn</sp>, der alt hæftede ved Fader, Moder
og Børn, kunde gaa over til at <sp>blive et Slægtnavn</sp>. Var det
først ret fastgroet, kunde saa atter bagefter en Tilbøjelighed
vaagne til at pynte lidt paa det, gøre Bager til Bagger, Smed til
Schmidt, Skomager til Schumacher, Tømmermand til
Zimmermann, Skytte til Schytte eller Schütz o. s. v., o. s. v.

At denne Bevægelse indenfor Borgerstanden ikke opstod først
med det 16de Aarhundrede, men alt noget forinden havde været
til Stede, kan ses af, at vi straks ved Aarhundredets Begyndelse
træffer Bestillingsnavne, der allerede da var gaaede over til at
blive Slægtnavne. Bogbinder, Kok, Mynter, Sadolin (Sadelmager)
kan nævnes som Eksempler paa Saadanne. Aarhundredet
igennem fortsattes Dannelsen, og saa vidt man kan skønne, med
tiltagende Styrke. Efter Aarhundredets Midte synes det at have
været det almindeligste, at Herredsfogeder paa Landet og
Borgemestre, Raadmænd og Byfogeder i Byerne havde sig et
Slægtnavn, der ligesom de adelige aldrig brugtes i Tiltale, kun en Gang
imellem i mundtlig Omtale, men i Reglen i skriftlig, retslig
Betegnelse af vedkommende.

Tydeligst lader Dannelsen af Slægtnavne sig iagttage for <sp>den
lærde Stands</sp> Vedkommende, der meget hyppigt jo udgik fra
Befolkningens lavere Lag, Købstad- og Landalmuen, hvor den
hele Form for Navneluksus endnu var ubekendt. Trangen til
Efternavn gjorde sig her allerede gældende, naar de unge Mænd
samledes ved Universitetet, og endnu mere, hvis de siden drog
udenlands. Forholdsvis faa synes at have antaget Navnet paa 

Faderens Bestilling som Efternavn, især ikke under dens danske
Benævnelse. De to af Navnet "Skomager": Professor ved
Københavns Universitet Hans Rasmussen Skomager, og Dr. Juris
Jørgen Skomager i det tyske Kancelli dannede i saa Henseende
en Undtagelse. Heller ikke under den latinske Form trængte
denne Navnedannelse ret igennem, f. Eks. naar Faderen var
Smed at kalde sig Faber eller Fabricius o. s. v. Endnu sjældnere
forekom dog det, der synes os saa naturligt, men i Virkeligheden
jo var en urigtig Betegnelse: blot at gentage Faderens Navn. Et
af de faa Eksempler herpaa var de to Professorer Hemmingsen.
Faderen, den bekendte Teolog Niels Hemmingsen, bar sit Navn
med Rette, idet han var en Søn af Bonden Hemming Nielsen.
Men Niels Hemmingsens Søn, Hans, der ligeledes blev
Professor og ordentligvis burde have heddet Hans Nielsen, bar mod
Skik og Brug ligeledes Navnet Hemmingsen, formodentlig fordi
dette havde faaet en god Klang, som han dog gjorde sit til at
berøve det.

Ubetinget almindeligst blandt de unge Studerende var det at
antage <sp>Navnet paa deres Fødested som Efternavn</sp>. En
betydelig Mængde danske Stednavne gik ad denne Vej i det 16de
Aarhundrede over til at blive Person- og Familjenavne.
Gennemløber vi blot Rækken af københavnske Professorer, er det
et ikke ringe Antal nye, nu velkjendte Slægtnavne, som de paa
denne Maade indførte: Aastrup, Dybvad, Kolding, Katholm,
Lemvig, Morsing, Resen, Riber, Samsing, Scavenius (Skagbo),
Schiellerup, Sinding, Svaning o. s. v.

Interessant er det at lægge Mærke til den forskellige Lethed,
hvormed slige Navne trængte igennem. Indskrænker vi os atter
blot til Navne paa Professorer, saa har alle hine holdt sig enten
gennem ligefrem Forplantning eller gennem senere Genoptagelse.
Andre derimod synes slet ikke at være slaaede an og er enten
uddøde eller maaske paany opgivne og ombyttede med nye.
Hertil hører saadanne, der som København, Malmø og Køge
vistnok maatte forekomme Datiden altfor almindelige, eller som
Slangendorpius (Slangerup) og Roscheldensis (Roskilde) var
altfor besværlige at udtale.

Fælles for dem alle var, at de, som det sig sømmede for Navne
paa lærde Mænd, var <sp>oversatte paa Latin</sp>. Herved fremkom 

der ofte en smuk, men meget fremmedartet Klang. Ikke enhver
vilde saaledes falde paa, at Professor Hans Jensen Alanus hed
saa, fordi han var født i Landsbyeft Ala i Halland, eller
Venusinus, fordi han var født paa Hveen. I høj Grad betegnende for
de nordiske Folks forskellige Karakter var imidlertid den Maade,
hvorpaa denne ejendommelige Klang virkede paa Øret. I
Danmark fulgte man tydeligt nok kun med, fordi det var Mode i
Tyskland. Skøndt Melanchthon selv havde givet Eksemplet og
oversat sit Navn (Schwarzerd?) paa det endnu finere Græsk,
saa var der dog kun meget faa i Danmark, der efterlignede dette.
En af de faa var Ole Gyldenmund, der oversatte sit Navn til
Chrysostomus. Og selv de, der kun havde antaget et latinsk
Navn, synes i Hjemmet at have haft en lidt trykket Fornemmelse 
derved. I det mindste var det ikke usædvanligt, at de atter
enten oversatte det igen tilbage til Dansk eller gav det en
dansklignende Klang. Som Eksempel kan anføres Historikeren,
Hofpræsten Anders Sørensen, der efter sin Fødeby Vejle havde
antaget Navnet Vellejus, men bagefter omdannet det til Vedel.

Og hvad vedkommende ikke selv gjorde, det besørgede
Datiden og Eftertiden for dem. Kun ganske faa af det 16de
Aarhundredes latiniserede Navne er naaet i Behold til Nutiden.
Selv Navnet Palladius, som dog ikke blev forplantet, har man
ment at burde forandre til Plade. Og af alle hine lidt senere
Oversættelser: Laccoppidanus (Søby), Pontoppidans (Broby),
Calundanus (Kalundborg), Paludanus (Kjær) o. s. v., har Eftertiden
omhyggelig brudt den latinske Endelse.

Ganske anderledes var Udviklingen i Sverige. Den fremmede
Klang tiltalte aabenbart Øret, og læg som lærd var lige villige til
at gentage disse nye Tonefald. Hver Præstegaard blev saaledes
Midtpunktet for en lille latinsk Udstraaling. Med Ærefrygt
lyttede Bønderne til disse kirkeviede Navne, og i Slægten selv
kunde sene Led lære Begyndelsesgrundene i Latin med Slægtens
eget Navn som Eksempel.

Den <sp>Sans for Vellyd</sp>, som saaledes var til Stede i <sp>Sverige</sp>,
gav sig alt til Kende i selve Navnedannelsen. De svenske Navne
var i Reglen bedre lavede end de danske. Medens mange af
disse faldt besværlige at udtale, som f. Eks. Arhusiensis,
Randrusienis, Slangendorpius, Roscheldensis, havde de svenske som 

oftest ypperlig Klang. Der var kun faa, der som Bergius,
Brunius, Lundius, Sundius, Poppius, Ringius fristede til at kaste den
latinske Endelse bort, eller som Blackstadius, Lastadius,
Tingstadius, Tollstadius o. s. v. røbede for tydeligt deres nordiske
Herkomst. I Reglen var denne godt skjult og Navnene dannede
som i et levende Sprog, tilsyneladende frit og dog regelbundet.
Heraf deres indbyrdes Forskellighed og dog Ensartethed. Et Par
Navnerækker kan anskueliggøre dette. Der var f. Eks.:
Choræus, Fagræus, Lenæus, Nyblæus, Stobæus o. s. v., eller
Arrhenius, Arsenius, Fallenius, Forsenius, Rosenius, Tedenius o. s. v.;
eller Borelius, Montelius, Sommelius, Stagnelius o. s. v.; eller
med det blødere Fald: Afzelius, Benzelius, Berzelius, Wivallius
o. s. v., o. s. v. Der var ingen Mulighed for ved disse Navne,
som ved de danske, at afstryge dem deres fremmede Form, saa
at det svenske Navn stod tilbage. Hvo kunde ane, at f. Eks.
Benzelius kom af Bentseby, Berzelius af Bergsater, Gezelius af
Gesala, Nezelius af Nas, Rhyzelius af Ryssby, Stigzelius af
Stigsjø, Cavallius af Håldal o. s. v.<footnote>Esaias Tegnér: 
Om svenska familjenamn. Nordisk tidsskrift for vetenskap, konst 
och industri, utg. af Letterstedtska foreningen. 1882. S. 109. </footnote>.

Ogsaa græskdannede Navne trængte ind i Sverige. Ganske
særlig Lykke gjorde Endelsen: -ander. Ved Hjælp af den slap
enkelte, virkelig græske Navne ind, og endnu flere gamle
nordiske pyntedes dermed. Som Eksempel paa Saadanne Slægtnavne
kan anføres: Alander, Bolander, Dryander, Kjellander, Lysander,
Mosander, Nicander, Thomander o. s. v.

Denne latinske og græske Navnedannelse, der vedblev at
foregaa i Sverige i det 16de og 17de Aarhundrede og ikke helt
skal være ophørt endnu, mødte senere en Modstrøm, da fransk
Smag begyndte at gøre sig gældende. Ikke faa Familjenavne,
der tidligere havde endt paa -æus, -enius eller -erus, blev nu
tilstudsede paa Fransk med de kortere Endelser -é, -én eller ér.
I hele det 18de Aarhundrede ansaas det for upassende for en
Adelsmand at bære et Navn med Endelsen -us. Da Linnæus
adledes, maatte han forandre sit Navn til Linné, Celsius maatte
kalde sig Celse o. s. v., og i Karl den Tolvtes Hære var, som
man sagde, Kongens Navn, Carolus, det eneste, der havde latinsk
Endelse.

Hos den jævnere Borgerstand og hos Bondebefolkningen i
Norden i det 16de Aarhundrede var Slægtnavne endnu noget 

ganske ubekendt. Enhver Person besad kun sit ene Navn og
betegnedes som Led i Rækken ved Faderens Enkeltnavn med
tilføjet Endelse -søn eller -datter. Som bekendt har for Danmarks
Vedkommende denne Tilbøjelighed holdt sig hos Landbefolkningen. 
Lovgivningsforsøg paa at hæmme den deraf følgende
Forvirring fremkaldte kun en urimelig Mængde Efternavne med
Endelsen -sen. Først for nylig er der gjort et nyt og kraftigt
Forsøg paa at bekæmpe Ulempen ved at ægge og retlede Trangen
til tydelig Navnedannelse.

*

Det kunde ved første Øjekast synes uforstaaeligt, hvorledes
man i en Tid som det 16de Aarhundrede, hvor ingen havde mere
end eet Fornavn og de allerfærreste noget Slægtnavn, egentlig
bar sig ad med til daglig Brug at betegne de enkelte. Vanskeligheden 
vokser kun, naar det samtidig oplyses, at det var sjældent,
udenfor den ligefremme Tiltale til overordnede, at bruge
Enkeltnavnet. I Omtale brugtes det kun lidet.

Sagen var, at man gik Naturfolkenes Vej, idet man enten til
dette Enkeltnavn føjede et <sp>Tilnavn</sp>, der trak
Hovedopmærksomheden til sig, eller man udelod det ganske og erstattede det
med et "<sp>Øgenavn</sp>", der lidt efter lidt gled over til at blive
Personens Hverdagsnavn.

Vi staar her overfor det andet og mest umiddelbare Udslag
af den navnedannende Trang. Thi som ovenfor omtalt, to
Grundtanker viser sig overalt hos de evropæiske Folk at have været
og tildels endnu at være de fælles: Et <sp>Navn</sp> er nødvendigt, da
det ejer en hemmelighedsfuld Kraft til af det nyfødte Barn at
skabe en Person. Men netop derfor er det for helligt til at
misbruges og <sp>bør i daglig Tale enten overtrækkes med et
Tilnavn eller helt erstattes af et andet</sp><footnote>Kristoffer 
Nyrop:  Navnets Magt.</footnote>. Ubevidst gentages
denne Tankebevægelse den Dag i Dag lige overfor smaa Børn,
der jo sjælden eller aldrig af deres nærmeste benævnes med det
rette Navn. Derimod slappes denne Tilbøjelighed lige overfor
voksne eller holdes i hvert Fald i Tømme hos et Folk, naar det
er naaet til et vist Punkt af Civilisation.

De nordiske Folk i det 16de Aarhundrede var kun naaet lidet 

frem ad denne Civilisationens Vej. Det hele Fremskridt fra
Fortiden bestod i, at man var kommet til at indse det upassende i at
anvende slige Tilnavne paa Konger. Der havde nemlig været en
Tid -- ikke blot i Nordens, men i alle evropæiske Landes
Historie --, hvor heller ikke Kongerne var gaaet Ram forbi, Navne
som Harald Blaatand. Oluf Hunger, Erik Plovpenning, Erik
Glipping, eller de norske: Erik Blodøkse, Magnus Barfod, Erik
Præstehader osv., vidnede ligesom de tilsvarende udenlandske:
Karl den Enfoldige, Ludvig den Dovne, Frederik Rødskæg, Johan
uden Land osv. om, at man ikke var bange for at give slige
Tilnavne en endog meget skarp Brodd.

Den sidste danske Konge, der bar Tilnavn, var Valdemar
Atterdag. Eftertiden har rettet lidt derpaa og udlagt det om hans
Kongegerning. Samtiden sigtede ved sit Tilnavn vistnok kun til
et staaende, tysk Forundringsudbrud hos ham<footnote>A. D. Jørgensen: 
"Erland Kalv og Kong Valdemar" i Historisk Aarbog 1878, udg. af 
S. B. Thrige, S. 227-28. (A. D. Jørgensen: Historiske Afhandlinger 
II 127.)</footnote>. Men i hvert
Fald betegner Valdemar Atterdag Grænsen for den Skik i
Danmark at give Kongerne Tilnavn. Hans Efterfølgere forenede de
tre nordiske Kroner paa deres Hoved, hvorved det straks blev
vanskeligere at blive enige i alle tre Lande om en fælles
Betegnelse, ligesom Kongerne fjærnedes noget fra den stadige Omgang
med en og samme Flok, der afføder et Tilnavn. Da Forbindelsen
mellem de tre nordiske Riger i det 16de Aarhundrede brast,
synes Udviklingen saa vidt fremskreden i Norden, at det for den
almindelige Bevidsthed stod som noget upassende at give Konger
Tilnavn. Den svenske Betegnelse for Christian den Anden:
"Christian Tyran", var ikke et Tilnavn i gammeldags Forstand,
men et bevidst Haansord om en Fjende. I Tyskland derimod
med dets mange, jævnbyrdige Fyrster holdt Skikken sig endnu
i længere Tid; dog var det i Reglen kun rosende Tilnavne, der
trængte igennem.

Men hos den nordiske Befolkning indbyrdes var den gamle
Skik i det 16de Aarhundrede endnu fremdeles i fuldt Flor,
nødvendigere og derfor ogsaa i frodigere Vækst, jo dybere
Samfundslag man steg ned til. Lige fra den bekendte Admiral " Danmarks
Riges Vovehals" og ned til den usleste Stodder i en Afkrog af
Landet var der næppe mange, der ganske undgik denne
fornødne Tilføjelse til, hvad Navn han i Daaben havde faaet. Hvor
lidet Forholdene hos Nordens Landalmue har forandret sig siden 

det 16de Aarhundrede, kan ses af følgende Udtalelse fra
Sønderjyllands Hedeegne Aar 1863: "Næsten enhver Mand har et eller
andet Øgenavn, hvorover Slægtnavnet tidt rent gaar i Glemme,
og man kan leve Aar sammen med Folk uden at vide, at det
Navn, de daglig nævnes med, er et Øgenavn; ja selv veed de
undertiden ikke, hvad de hedder"<footnote>H. F. Feilberg: 
Fra Heden. (Haderslev 1863.) S. 58.</footnote>.

Det har sin egen Interesse at undersøge disse <sp>Navnedannelsens 
vilde Skud</sp>, dels fordi de i sin Tid har givet det
daglige Liv sit Præg, om end de kun undtagelsesvis har sat
Mærke i Skriftsproget, dels fordi de angiver den Vej, ad hvilken
i mangt et Tilfælde de senere Efternavne er blevne til. Idet vi
da altsaa i det følgende skal søge at danne os et Overblik over
de forskellige Arter, vil vi faa Lejlighed til -- ikke blot som
tidligere at betragte den bevidste Tilegnelse af Slægtnavne -- men
i et endnu dybere Lag at iagttage selve den ubevidste
Navnedannelse i Virksomhed, Led af den Udvikling, der har frembragt
baade Enkeltnavn og Slægtnavn.

Den simpleste Form for Saadanne Tilnavne var Tilføjelsen af
vedkommendes <sp>Bestilling</sp>. Hvor naturlig denne
Udtryksmaade faldt, kan bedst ses af, at enhver i Nutiden under givne
Forhold uvilkaarlig anvender den samme. Det ligger Tungen
langt nemmere i Stedet for "Vægter Hans Nielsen", "Røgter
Jens Persen" osv. at sige "Hans Vægter", "Jens Røgter" osv.
Datiden brugte overordentlig meget denne Art Betegnelse. I
Lensregnskaber, Byregnskaber og officielle Fortegnelser,
bestemte for en overordnet, der hyppigt næppe kendte dem, om
hvem der taltes, ja selv i aabne Kongebreve træffer vi overalt
de samme, tilsyneladende blot Hverdagsbetegnelser: Hans Smed,
Jørgen Fisker, Morten Redesvend, Maren Mælkedeje, Niels
Svinemand, Klaus Rakker osv. Som Regel kan man opstille, at
Datiden næsten altid, naar Bestillingen nævnedes, satte denne efter
Mandens Navn. Kun Magister og et Par andre dannede i saa
Henseende en Undtagelse. Hvor let dette Bestillingsnavn under
slige Forhold maatte kunne gaa over til at blive Efternavn og
herved Slægtnavn, har vi allerede før omtalt.

Den næste Form for Tilnavn, der laa lige ved Haanden, var
Angivelsen af Vedkommendes Bopæl. I Byer faldt ganske vist
denne Betegnelse ikke saa naturlig som det at anføre 

vedkommendes Virksomhed. Faa er derfor ogsaa de senere Slægtnavne,
der ender paa -gade eller -stræde. Men paa Landet, hvor de fleste
var lidt af alt, laa det saa nær at kalde dem efter deres Bolig,
altsaa enten deres By, Gaard, Hus, eller hvis intet andet Navn
havdes, saa efter den nærmeste Naturejendommelighed,
hvorunder de levede. Idet disse Tilnavne ofte senere har fæstnet sig
som Efternavne, er alle hine danske Familjenavne opstaaede
med de bekendte Endelser: -rup, -toft, -by, -lev, -bøl, -gaard,
-sted, -berg, -høj, -dal, -lund, -ris, -skov, -mark, -ager, -strand,
-sø, -vig, -dam, -bæk, -kilde, -vad, -bro osv.

En tredje Form for Tilnavne var de rent personlige. Disse
angav enten et iøjnefaldende <sp>ydre Kendemærke</sp> paa
vedkommende, f. Eks. noget ejendommeligt i hans Udtale, hans
Farve, hans Bygning, Væsen og lignende, eller de meddelte en
<sp>Hovedbegivenhed i vedkommendes Liv</sp>. Den Dom,
Tilnavnet indeholdt, behøvede ikke at udtales ligefrem, den
udtryktes ofte gennem en Sammenligning især med Dyr; ligeledes
blev den historiske Begivenhed heller ikke altid tydelig nævnet,
men ofte kun antydet. At en havde stjaalet kunde f. Eks.
udtrykkes dels ved at føje Tyveknægt, Galgenfugl, tyvebrændt osv.
til hans Navn, dels ogsaa ved blot at tilføje Navnet paa den
stjaalne Genstand.

Denne Art Tilnavne var overordentlig meget brugt. Mangen
der i Forvejen havde et Bestillings- eller Bopælstilnavn, ja
mangen, der allerede lykkelig var naaet frem til et Slægtnavn, blev
ved given Lejlighed et Offer for denne Folketilbøjelighed og slap
siden aldrig mere af med sit Øgenavn.

Selvfølgelig har der kun været ringe Lyst til at lade disse
Øgenavne bundfælde som Slægtnavne. Enhver søgte tværtimod efter
Evne at ryste dem af sig. Det er derfor ogsaa kun faa af dem,
der ad denne Vej er naaet til Nutiden; hvad der foreligger er i
Reglen kun i filtreret Form, hvor det særlig ubehagelige, plumpe
og uhøviske er udskilt.

Det har dog sin Interesse at betragte denne tiloversblevne
finere Rest, dels fordi alle Arterne her, om end i pyntelig Form,
er tilstede, dels fordi selve det bevarede ofte belyser, hvad der
er udskilt.

Ser vi saaledes paa de nu gængse Slægtnavne, der i sin Tid 

som blot Tilnavne nærmest har betegnet vedkommendes Udtale
-- altsaa ikke angivet hans Fødeby eller lignende, men kun hvad
Landsmand han var -- saa er Forholdstallet blandt disse i høj
Grad forrykket siden det 16de Aarhundred. Talrigt bevarede
hele Norden over er de, der angiver tysk Herkomst: Friis (*c:
Friser), Holst, Holstein, Hannover, Sachs, Sass, Beyer, Preuss,
Frank, Francke, Schwab, Bøhm o. s. v. Baade som For- og
Efternavn har holdt sig Flemming (af flamsk Herkomst). Derimod
er det Tilnavn af denne Art, der ubetinget var det hyppigst
forekommende,i Norden i det 16de Aarhundrede, nemlig Jude eller
Jute, nu næsten ganske forsvundet som Efternavn. Hermed
betegnedes enhver Dansk i Norge og Sverige, og Tallet at Danske,
især i Norge, var meget stort. Men lige saa sikkert som Uviljen
vidste at pille enhver saadan fremmed ud og give ham sit
Tilnavn, ligesaa omhyggeligt har ogsaa Efterkommerne sørget for,
naar deres Maal ikke længer røbede dem, at smutte under og
blive det forhadte Tilnavn kvit.

Blandt de Tilnavne, der angiver <sp>Farve</sp>, har Hviid, Graah,
Svart, Schwartz, Rød, Roed, Rothe, Bruun, Grøn holdt sig som
Slægtnavne, men underligt nok næsten slet ikke Blaa eller Gul,
end ikke i Sverige, hvor de dog er Nationalfarver.

Af Tilnavnene, der angav Ejendommeligheder i <sp>Legemsformen</sp>, 
er kun faa bevarede: Lang, Lange, Kort, Kurz, Dichmann 
o. s. v., medens saa godt som alle hine Angivelser af de
enkelte Legemsdeles Form og Farve, ofte utroligt frie
Betegnelser, hvorpaa det 16de Aarhundrede var saa rigt, er udskilte.

Faa samme Maade er det gaaet med <sp>Egenskaber</sp> og
Almenbetegnelser, kun de allerpæneste som From, Schmock, Schøn o.
s. v. er bevarede.

I <sp>Dyrebetegnelserne</sp> er endelig vistnok den største
Forandring foregaaet. Tilbøjeligheden til at opkalde efter Dyr -- der
havde været saa stærk tidligere, og hvoraf saa stor en Part af de
adelige Slægtnavne var fremgaaet -- har siden det 16de
Aarhundrede for Danmarks Vedkommende været i stadig Tilbagegang.
Ikke blot synes intet af Datidens Øgenavne at være gaaet over
til Familjenavn, men selve Tallet paa anerkendte Dyrenavne er
siden da stadig ved Uddøen blevet formindsket, uden at nogen
væsentlig Tilgang har fundet Sted. Oxe, Daa, Ræv, Gris, Galt, 

Kat, Gaas, Hejre, Svale, Ørn er nu saa godt som helt
forsvundne. Noget lignende viser sig med Hensyn til Fisk og
Krybdyr. Orm, Reje, Flynder, Torsk, der i det 16de Aarhundrede
forekom, i hvert Fald som Tilnavne, maaske allerede som
Slægtnavne, er siden da enten helt forsvundne eller har meget
forstukket sig; Torsk er f. Eks. blevet til Dorschæus. Samtidig med
denne Dyreverdenens Tilbagegang har Plantelivet været i
Fremvækst. Den Tilbøjelighed, som alt tydelig kan spores hos det
16de Aarhundredes Borgerstand, til at anlægge nemme smaa
<sp>Plantenavne</sp> som Familjenavn, har siden yderligere bredt sig.
Navne som Bøgh, Birch, Pil, Lind, Busk, Bull, Stub, Green,
Qvist, Blad o. s. v. har alle slaaet ypperligt an.

*

Vender vi os fra disse Nutids Familjenavne atter til deres
Forgængere, <sp>Tilnavnene eller Øgenavnene i det 16de
Aarhundrede</sp>, saa er Artens senere Tilbagegang i Marv og
Kraft tydelig nok. Ganske vist kender vi ikke en Tusindedel af
hine Tilnavne; men de, der er os bekendte, er tilstrækkelige til
at bestemme deres Ejendommelighed.

En stor Del af dem er umuligt at gentage i Nutiden, dels paa
Grund af deres overvættes Raahed, dels paa Grund af den naive
Aabenhed, hvormed de -- ligesom ofte f. Eks. Stednavne i
Nutiden brugelige mellem Fiskere indbyrdes -- henter Billeder fra
en Idékres, der er paa engang for snæver og for fri. Mange af
dem er ret malende, som naar en Gabriel Smed kaldes "Gabriel
Svingfyr"<footnote>Samlinger til jydsk Historie og Topografi IX 93. 
</footnote>, eller en Jon Skræder kaldtes "Jon Springfyr". De
fleste af dem sigter imidlertid til Forhold, som vi ikke kender,
saa at deres egentlige Brodd gaar tabt. Vi aner ikke Grunden
til, at f. Eks. Johanne Sørensdatter i Helsingør stadig kaldtes
"den ferske Groppenbrad" (Oksesteg), Karen Hansdatter for
"Hønsekød" eller Agnete Winholdsdatter for "Pavinden". Navne
som "Jacob Flynder", "Anne Rødspætte" og "Maren Skruppe"
har mulig slet ikke betegnet vedkommende som handlende med
Fisk. Men i de faa Tilfælde, hvor vi kan forstaa Tilnavnet, er
dette ofte ret vittigt. "Karen Hudløs" kaldtes f. Eks. saa, fordi
hun engang var bleven straffet med Pisk; Karen Hans Bødkers, 

der levede i Helsingør mod Aarhundredets Slutning og var
berygtet for at huse alle Slags Landstrygere, gik stadig under
Navnet "Stodderæsken", Ane Sørensdatter, der paastodes at staa
i et intimt Forhold til Mestermanden, kaldtes "Rakkerbalje" osv.

Hvad der mest forundrer er den Ugenerthed, hvormed disse
Tilnavne anvendtes baade om vedkommende, til vedkommende,
ja undertiden ogsaa af vedkommende selv. Der kan f. Eks. ikke
være Tvivl om, at Betegnelsen "Rasmus Kaabeløs" maa
oprindelig have været et ubehageligt Øgenavn foren Retsbetjent. Ikke
desto mindre omtales han af en Præst, hvem han tilmed hjalp
til Rette, saaledes: "Om Tirsdagen fulgte "Kaabeløs" mig til
Nyborg". Og Slotsskriveren her siger til dem begge: "Frants
(*c: hans overordnede, Lensmanden Frants Brockenhus) er paa
Eskebjerg. Kommer han herind i Aften, saa kom i Morgen herop!
og I, "Kaabeløs" med! Jeg vil hjælpe paa Sagen, hvad jeg kan".
Ja, Tilnavnet synes i den Grad at have slaaet an, at det truer
med at blive et Slægtnavn. Et yngre Familjemedlem, der synes
opkaldt efter hin, kaldte sig i hvert Fald dermed, da han Aar 1575
betraadte Forfatterbanen og udgav: "Om Had og Avind, paa
danske Rim af Rasmus Jørgensen Fynbo, Kaabeløs"<footnote>
Kirkehistoriske Samlinger II 260-62. </footnote>.

Helsingørs Tingbøger, der paa dette Omraade giver os de
fyldigste Oplysninger, vrimler af saadanne Tilnavne. Efterhaanden
som man læser, glemmer man de virkelige Navne, Karen Henrik
Skrædders, Maren Bødkers, Ane Sørensdatter o. s. v. over disse,
der ganske anderledes let fæstner sig i Hukommelsen. Og det er
tydelig nok gaaet Skriveren paa samme Maade. Ogsaa han
opgiver, efterhaanden som samme Person kommer igen, at nævne
det ligegyldige Døbe- eller Fødenavn. De afløses af det
Øgenavn, hvorunder vedkommende øjensynlig altid har gaaet, og
som han derfor alene husker. Følgen er en ganske egen Art
Billedsprog. Man hører om, at i Dag er "den hvide Høne" igen
for Retten, "Sommerfuglen" maa rømme af Byen for ukysk
Levned, "Pinken" har i Nat atter været paa Spil, "Flækkesilden"
er for tredje Gang benaadet, "Maren put i Lomme" bliver for
uskikkeligt Levned forvist Byen, kommer hun igen, skal hun
ligesom "Rakkerbalje" blive udledt af Mestermanden<footnote>
Helsingørs Tingbøger. (R. A.) Se f. Eks. 13 April 1562. 17 Juli 
1581. 10 Juni 1583. 10 og 24 Februar 1584. 22 Marts, 12 Juli, 
23 August 1591. 14 Januar 1602. 15 Marts 1614 og mange flere 
Steder. </footnote> o. s. v.  o. s. v.

Hvor vidt denne Tilbøjelighed er gaaet, kan ses af, at stundom 

har Øgenavnene ved en Fejltagelse trængt sig ind endog i de
tørreste retslige Dokumenter. Det undrer saaledes, selv om man
er nok saa bevandret i Datids Forhold, at træffe en juridisk
Betegnelse som denne: "Erik Vandgrøds Hus, liggende vesten for
Nørregade"<footnote>Helsingørs Tingbog (R. A.) 24  Juli 1581. 
</footnote> o. s. v.

At deslige Forhold hverken har været ejendommelige for blot
en enkelt By eller for Danmark alene, men fælles for Datiden,
faar man et tydeligt Indtryk af ved at se ganske de samme komme
igen i England. Gennemlæser man f. Eks. Personlisten i
Shakespeares Henrik den Fjerde, synes det gamle bekendte, man
møder, naar to Dommere stadig kun gaar under Navnene: 
"Dompap" og "Tys", to Bytjenere kaldes "Klo" og "Snare", en
Værtinde "Madam Rask" og en løs Kvinde "Dorthe Lagensplitter".

Det laa imidlertid i Sagens Natur, at Øgenavnene, selv om
man nok saa meget vænnede sig til dem, dog som Regel taget
umuligt kunde være behagelige for vedkommende. Gode Venner
var desuden saa let tilbøjelige til at lægge endnu mere i dem, end
der maaske oprindelig laa, Under slige Forhold kunde det, da jo
Øgenavnet nu engang ikke lod sig fjærne, dog have Betydning
for den Paagældende i det mindste at faa slaaet fast, hvorfra det
skrev sig, og hvad og hvor meget der laa deri. Et af de ældste
og mærkeligste Eksempler herpaa er et Tingsvidne, som en
Ridder, Hr. Peder Nielsen Ulfeld, Aar 1462 lod optage paa Fyn.
Han gik under Navnet "Stegefisk", og dette maa sikkert være
blevet underlagt en for ham uhæderlig Bibetydning, siden han
skred til den usædvanlige Forholdsregel i denne Anledning at
lade sammenkalde Herredsting. Den forsamlede Almue begyndte
med at erklære, at Hr. Peder havde levet alle sine Dage som en
retvis, god, kristen Dannemand. Han vilde imidlertid ikke lade
sig nøje hermed og fik da saa et i alle Maader nøjagtigt og
lovformeligt Vidnesbyrd om, hvorledes det forholdt sig med hans
Tilnavn. Dette skrev sig fra, at engang, da han havde faaet i sin
Tjeneste en ny Svend ved Navn Anker, der tidligere havde tjent
hos Marsken, var Hr. Peder med alle sine Folk ude at drage
Vaad i Gudme Sø. De andre Svende tog flinkt fat, men Anker
holdt sig for god til at hale med og svøbte blot Hænderne i sin
Kaabe. Hr. Peder opfordrede ham da til at hjælpe med at drage
Fiskene i Land, han vilde jo dog nok selv være med at æde dem, 

naar de først var stegte. Men Anker svarede nej. Da greb Hr.
Peder et Stykke Træ, gav Anker et Slag over Ryggen og bød ham
at trække med til sit eget Gavn. Det var dette Optrin og intet
andet, der havde givet Anledning til, at nogle i deres
"Ufornumstighed" kaldte Hr. Peder for "Stegefisk", og hvis nogen 
udlagde dette Navn paa anden Vis, da var det med Urette
<footnote>Danske Magazin IV 238-39. </footnote>.

Medens man til daglig baade selv brugte og fandt sig i
Øgenavne, kunde man ofte pludselig vise en mærkelig Ømtaalighed
overfor den hele Skik. Datidens Retsprotokoller melder om en
Mængde heraf opstaaede Sager. I Reglen faar man ikke stort
andet at vide af dem, end at den ene Part har givet den anden
Ukvemsord og Øgenavn og derfor maattet gøre en Undskyldning, 
hvorefter Forlig er bleven sluttet. En Sag blandt de mange,
der tilfældig er lidt fyldigere gengivet, faar tjene til Eksempel
paa denne Art Trætter. Hans Rostocker laa i Juni 1576 ved
Helsingør og lossede Rostocker-Øl. Ved Stranden gik nogle
Borgermænd og spadserede, men efter Skipperens Udsagn holdt de
Øje med Skuden og talte, hvor mange Tønder der kom i Land.
Hans Rostocker opfattede dette som en Beskyldning for
Toldsvig, og da han kendte dem alle ved Navn, begyndte han en livlig
Opramsning af deres Øgenavne: Jon røget Brød!" "Hans Hoselapper!" 
o. s. v. Sluttelig gav han dem et fælles, glat Lag, idet
han raabte, at deres "egne Broge var nok tilsølede, de havde
intet i hans at gøre". Forbitrelsen i Land steg, vel især fordi man
ikke kunde komme ham tillivs. De havde da ingen anden Udvej
end at stævne ham. Hans Rostocker mødte i Retten og gjorde
mange Undskyldninger. Men de fornærmedes Vrede synes ikke
endnu at have lagt sig, thi det hedder, at først efter lang
Forhandling blev de paa nogle Borgeres Forbøn forligte, og den
anklagede maatte forpligte sig til, at i Gentagelsestilfælde skulde
ogsaa denne Sag staa aaben. Et ganske lille, men højst
betegnende Træk er det, at Tingskriveren ikke har kunnet føre denne
Sag til Protokols uden selv at give efter for Tidens Trang til
malende Tilføjelser. Istedetfor tørt at nævne Parternes Navne
har han ikke kunnet dy sig for til Hans Rostockers Navn at
tilføje: "den bøvede [bugede], rødskæggede Tydskølsfører"<footnote>
Danske Samlinger 2den  Række VI  340. </footnote>.

*

En ganske egen Art Navne var <sp>Soldaternavnene</sp>. Det
synes at have været almindelig Skik baade i Norden og andet
Steds, at de menige ikke som nu til Dags kaldtes blot ved
Nummer, men med et eget Krigsnavn, der, saa længe de var under
Fanerne, afløste deres virkelige. Dunkle Minder om denne gamle
Skik, der jo betegnede Krigerstanden som lige saa
betydningsfuld som den gejstlige, hvor man ogsaa skiftede Navn ved
Optagelsen, har holdt sig i de forskellige Sprog. I Frankrig bruges
saaledes endnu Udtrykket <i>nom de guerre</i> om end i overført
Betydning. Talemaaden "at faa Ilddaaben" har maaske ogsaa
oprindelig indeholdt en Hentydning til Skikken.

De ny Navne var enten selvlavede og i saa Fald vel efter
Ønske -- i Reglen udmærkede f. Eks, de hvervede Landsknægte
sig ved yderst drabelige Navne --, eller ogsaa gaves de
Rekruterne af Befalingsmændene, og i dette Tilfælde turde de ofte paa
en ubehagelig Maade have sigtet til iøjnefaldende Kendemærker.
Shakespeare lader de Rekruter, der forestilles for Falstaff, møde
med Navnene: Muggen, Skygge, Vorte, Skakmat, Tyrekalv.

Efter endt Krigstjeneste aflagdes vistnok som oftest atter disse
Navne. I og for sig var der dog næppe noget til Hinder for, at
Krigsnavnene senere baade kunde bevares af den enkelte og
endog kunde gaa over til at blive Familjenavn, naar der var et
eller andet af dem, som gjorde særlig Lykke. Vi veed saaledes
om Forholdene i Skaane i Begyndelsen af det 18de Aarhundrede,
at mange af Bønderne her vedblev efter endt Krig at bære de
Navne, som Magnus Stenbock havde givet dem, da han rejste
Befolkningen til Landets Forsvar<sp>Junge: Den nordsjællandske 
Landalmue. (Kbhvn. 1844.) S. 299-300.</sp>. Umuligt er det ikke, at
enkelte af Nutidens Familjenavne i Danmark som Flink, Kvik,
Sejr, Glavind, Bøsse, Flindt, Bue, Drabelig o. s. v. oprindelig
kunde skrive sig fra Soldaterherkomst.

Medens de herhen hørende danske Forhold kun er lidet
opklarede, lader Udviklingen i Sverige sig tydelig forfølge i dens
ejendommelige Løb. Modsat alle andre Lande har den gamle
Skik med Krigsnavne holdt sig her ned til vore Dage og var
gaaet over til at udgøre et fast Led med i Hærens Forhold. For
at forstaa Udviklingen maa det erindres, at Sverige fra Aar 1563
til 1720 førte saa godt som uafbrudt Krig. Ligeledes maa det
erindres, at den svenske Landalmue besad en naturlig Takt for 


Dannelsen af gode Tilnavne, saa at vistnok de fleste udskrevne er
mødt med det Navn paa rede Haand, som de ønskede til
Soldaternavn. Da nu imidlertid det Omraade, hvorfra disse
Benævnelser hentedes, ifølge Sagens Natur var begrænset, kunde
Gentagelser ikke undgaas. Selv om man gennemgik alle Husdyrene:
Kat, Buk, Ged, Hane, Høne, Kylling o. s. v., alle Krigssager og
Egenskaber: Klinge, Stage, Kanon, Ild, Fyr, Bulder, Lystig,
Drukken, Rask, Værre, Hurtig, Traver o. s. v., saa maatte man dog
snart komme til Ende hermed og flere møde med samme Navn,
især da Smagen jo i Reglen var en og samme.

Men denne Navnelighed maatte være utaalelig paa en Tid, da
man ikke kaldte Folkene med Nummer, men med Navn, dobbelt
utaalelig under Krigsforhold, hvor man knap havde lært at huske
Mandens Navn, førend han var skudt og afløst af en anden.
Ganske naturlig ledtes man da ind paa den Vej, der var lige nem
for Hukommelsen og Navnelisterne, at lade Navnene være
arvelige i Regimentet, saa at altid til samme Plads i Geleddet svarede
et og samme Navn.

Naar denne Skik er opkommen, lader sig næppe med
Sikkerhed afgøre. Rimeligst er det, at den lidt efter lidt har vundet
Hævd. Af 200 Tilnavne, som vi veed har været brugt af Bønder
i Wärend i det sydøstlige Smaaland i Tidsrummet 1600-32
<footnote>Hyltén-Cavallius: Wärend och Wirdarne I. (Sthlm. 1864.) 
S. 88-104. Jeg gaar ligesom Esaias Tegnér ud fra, at disse Navne 
ikke er Slægt-, men Tilnavne. </footnote>,
kommer ikke mindre end 50, som Kat, Kylling, Kæmpe, Værre,
Brand, Bulder o. s. v., senere igen som Soldaternavne i
Vestmanlandske Ruller<footnote>Nordisk tidsskrift for vetenskap, 
konst og industri, utg. af Letterstedtska foreningen 1882. S. 138.
</footnote>. Intet er til Hinder for, at hine 200 ældste Navne
selv kan have været Soldaternavne, og for en Del kun
Gengangere af tidligere. Nogenlunde fuldstændigt gennemført synes
Navnefæstningen først at have været henimod det 17de
Aarhundredes Slutning.

Ved saaledes at gøre Navnene arvelige indenfor hvert enkelt
Regiment, stiftedes der en Slags menig Soldateradel, der ikke
blev uden Betydning for Aanden i Hæren. Det var nu en endnu
brattere Overgang end tidligere at blive Soldat, slippe et maaske
forhadt Øgenavn i Hjemmet og istedetfor erholde et gammelt,
bekendt Krigernavn. Heri laa der noget attraaelsesværdigt, der
gjorde det vel skikket til at anvendes som Hædersbevisning. At
det ogsaa er blevet anvendt saaledes og det lige ned til den nyeste
Tid, mindes vi om ved Runebergs smukke Digt fra den finske 

Krig 1808-09: "Nummer 15 Stolt". Den tapre frivillige giver
her, da han spørges om sit Navn, et Svar, der genkalder os de
Forhold, vi nys har berørt:

Hvad namn i verlden jag fat af prest
<tab> Har ingen sig fåstadt vid;
<tab> Men "fähund" har man mig kallat mest
<tab> I hela min lefnads tid.

General Döbeln giver ham da til Belønning Arv efter den
tapreste blandt de faldne: "Nummer 15 Stoltu, hvis Plads i Geleddet,
Vaaben og Navn han overtager.

Medens Krigsforhold saaledes gjorde de svenske Soldaternavne 
arvelige i Regimentet, har de senere lange Fredstider
tillige gjort dem arvelige indenfor Familjen. Indtil for kort siden
var Forholdet saa, at det i Reglen var en Søn, der, naar Faderen
blev gammel, afløste denne og arvede hans Plads i Geleddet,
hans Nummer, hans Soldaternavn og hans Torp. Ansigterne
vekslede altsaa med Slægterne, men Nummer og Navn var
fremdeles de samme som i fordums Dage. Træffende har man om
disse Forhold sagt, at hvis Karl den Tolvte stod op af Graven,
og atter vilde mønstre sin Hær, kunde han benytte de gamle
Ruller. Paa hvert et Nummer og Navn, der raabtes op, vilde
ligesom fordum en Soldat rette sig og svare: Gud bevare konungen!
<footnote>Axel Larsen: Et Besøg ved en svensk Øvelseslejr. 
Vort Forsvar no. 145. 11 Juli 1886.</footnote>.

*

VIII Bog

Henvisninger og Anmærkninger

*

Forkortelser. R. A. = Rigsarkivet i København. -- G. K. S- = Gammel Kongelig Samling, Store Kongelige Bibliotek i København. -- N. K. S. = Ny Kongelig Samling, sammesteds. -- S. R. A. = Svenske Rigsarkiv i Stockholm. -- S. K. A. = Svenske Kammerarkiv i Stockholm. -- N. R. A. = Norske Rigsarkiv i Kristiania.

S. 7. <sup>1</sup> C. F. Wegener: Historiske Efterretninger om Anders Sørensen Vedel. Fol
S. 21-22.

S. 9. <sup>1</sup> Herodot: Historie IV 105. -- Finn. Magnussen: Eddalæren og dens
Oprindelse IV 277. -- Sv. Grundtvig: Danmarks gamle Folkeviser II 152-55. -- Sv. Grundtvig:
Danmarks Folkeviser i Udvalg. S. 236-39. -- Junge: Den nordsjællandske Landalmues
Characteer osv. 2. Udg. (Kbhvn. 1844.) S. 269-72. -- Nicolovius: Folklifwet i Skytts
Härad i Skåne. (Lund 1847.) S. 184-85. -- Hyltén-Cavallius: Wärend och Wirdarne I 348-49. II 17 og 21. -- J. M. Thiele: Danmarks Folkesagn II 106. 279-80. III 192-93. -- Sv. Grundtvig: Gamle danske Minder III 102--5. -- E. Tang Kristensen: Jyske Folkeminder III 77. -- Jens Kamp: Danske Folkeminder. (Odense 1877.) S. 350 og 423. -- Werlauff: Histor. Antegnelser til Ludvig Holbergs atten første Lystspil. (Kbhvn. 1858.) S. 401-3 med Anm. -- A. Faye: Norske Folke-Sagn. S. 78-79. -- Nærværende Skrift VII 24.

S.  11.    <sup>1</sup> E.   Pontoppidan:   Forsøg   paa   Norges   Naturlige   Historie   II    (Kbhvn.    1753.) 24.   --  M.   B.   Landstad:   Norske  Folkeviser.   (Christiania   1853.)   "Liten   Lavrand's   Unge". --  K.   Leem:   Beskrivelse  over  Finmarkens   Lapper.   (Kbhvn.   1767.)   S.   502.  --  Dr.   med. A.  L.  Faye i  Norsk Magazin for  Lægevidenskaben 3die  Række XV 628.  -- <sup>2</sup> E.  Pontoppidan: Everriculum  fermenti  veteris.   (Hafn.   1736.)   p.   82.  --  <sup>3</sup> Christiern  Pedersens   Danske
Skrifter.  Udg.  af Brandt og Fenger.  I.   108.

S. 12. <sup>1</sup> Olaus Magnus: Historia septentrionalium gentium. lib. XVIII cap. XI. -- E. Pontoppidan: Everriculum fermenti veteris. (Hafniæ 1736.) p. 82. -- J. M. Thiele:
Danmarks Folkesagn. III 78-82. -- Feilberg: Fra Heden (Haderslev 1864) S. 50. -- Jens
Kamp: Danske Folkeminder (Odense 1877) S. 360-70. -- E. Tang Kristensen: Jyske Folkeminder IV 346-47. -- Samlinger til jydsk Historie og Topografi 2den Række I 55. -- Norsk historisk Tidsskrift 2den Række III 200-03. -- Folkevennen 8de Aarg. (Kristiania 1859). S. 469. -- Norsk Magazin for Lægevidenskaben. 3die Række 15de Bind. S. 624-25.   --  Svenska  Småsaker  II   (Sthlm.   1871)   S.   151-52.  --  Nicolovius:  Folklifwet  i  Skytts Härad i Skåne   (Lund  1847)   S.  175-76. -- Wuttke:  Der deutsche Volksaberglaube.   (Berlin 1869.)   §  571-72. -- Grimm:  Deutsche Mythlogie 4te Ausg. III 459. -- <sup>2</sup> Velvillige
mundtlige   Meddelelser.   --   <sup>3</sup> Kristoffer   Nyrop:   "Kludetræet".   Kort   Udsigt  over   det   philologisk-historiske Samfunds  Virksomhed Oct.   1884-Oct.   1885.   (Kbhvn.   1886.)   <sup>4</sup> Finn  Magnussen: 

Eddalæren og dens Oprindelse IV 216. 281 fgg. -- Thiele: Danmarks Folkesagn: II 280-82. III 186-87. 190-92. -- Junge: Den nordsjællandske Landalmues Character (Kbhvn. 1844.) S. 266 og 268. -- A. Faye: Norske Sagn (Arendal 1833) S. 85 fg. -- Werlauff: Hist. Antegnelser til Ludvig Holbergs atten første Lystspil. (Kbhvn. 1858.) S. 374-78. -- Westerdahl: Beskrifning om Swenska Allmogens Sedar osv. S. 28. -- Hyltén-Cavallius: Wärend och Wirdarne I (Sthlm. 1864) 349-51.

S. 13. <sup>1</sup> P. Palladius: En Visitatz Bog, udg. af Sv. Grundtvig S. 90 og 154-55. -- <sup>2</sup> Holger Rørdam: Danske Kirkelove I 88-89.

S. 14. <sup>1</sup> P. Palladius: En Visitatz Bog, udg. af Sv. Grundtvig. S. 91-92. -- <sup>2</sup> H. Rørdam: Danske Kirkelove I 89. -- <sup>3</sup> Tvende merckelige Tractater vdsætte paa danske aff Pet. Palladio. (Kbhvn. 1556.) Bl. B. 6.

S. 15. <sup>1</sup> Svend Grundtvig: Danmarks gamle Folkeviser IV 482. -- <sup>2</sup> Nyerup og Rahbek: Udvalgte Danske Viser III 39. 190. IV 108-9. 117. 317. -- <sup>3</sup> Svend Grundtvig: Danmarks gamle Folkeviser. IV 155 og 159. -- <sup>4</sup> E. Tang Kristensen: Jyske Folkeminder II 181. -- <sup>5</sup> Nyerup og Rahbek: Udvalgte Danske Viser III 155-58. 

S. 16. <sup>1</sup> Sv. Grundtvig: Danmarks gamle Folkeviser V 121. -- <sup>2</sup> Norsk Magazin for Lægevidenskab. 3die Række XV 703-4. -- <sup>3</sup> H. Schwanenflügel: Oldtidens Kulturhistorie S. 739-40. -- <sup>4</sup> Kinchs Afhandling i Samlinger til jydsk Historie og Topografi VI 201-5. '

S. 17. <sup>1</sup> M. B. Landstad: Norske Folkeviser (Christiania 1853) Lid Kjersti som
stalldreng. -- <sup>2</sup> M. Lappenberg: Die Miniaturen zu dem Hamburg. Stadtrechte v. J. 1497. (Hamburg 1845.) -- Unge Karlis oc Drengis Speiel vdsat paa Danske af Rasmus Hansen
Reravius. (Kbhvn. 1571.) Bl. Aj.

S.  18.    <sup>1</sup> Danske Magazin 3die Række VI 171. Selve Fødslen foregik forøvrigt vistnok ikke i Barselsengen,  men enten paa  Bænken eller  sikkert hyppigst,   som  endnu  ofte  i  Norge,   i en  knælende  eller liggende  Stilling paa  Gulvet udenfor  Sengen.   Norsk Magazin  for  Lægevidenskaben 3die  Række XV 693-99. -- <sup>2</sup> Norsk historisk  Tidsskrift 2den   Række III  202. --   <sup>3</sup> Fr.  Panzer:  Beitrag zur deutschen Mythologie  II   (München  1855)   306.  -- Norsk  Magazin for  Lægevidenskaben.  3die  Række XV  695-97. -- <sup>4</sup> P.  Edvardsen  Friis:   Underretn. om Schielschiør Kjøbstad.   (Sorø  1759.)   S. 354. -- J. M.  Thiele: Danmarks Folkesagn  III. S.   82. --   <sup>5</sup> Hyltén-Cavallius:   Wärend   och   Wirdarne   II   (Sthlm.   1868).   Tilläg.   S.   X.   -- <sup>6</sup> Bring: Monumenta Scanensia I  100-101.

S. 19. <sup>1</sup> Jörgen Simensön: Tuende Tractater etc. En Tröste Scrifft for
Frugtsommelige Quinder oc Vnderuisning for Fostre-Modere. (Kbhvn. 1587.) Bl. E. 7. -- Niels
Hemmingsen: admonitio de superstitionibus. (Hafniæ 1575.) Oversat af Rasm. Hanson og paany
udgivet af Nelaus Povlsen. (Kbhvn. 1618.) -- Erik Fernow: Beskrifning öfwer Wärmeland
(Götheborg 1773.) S. 255-56. -- Hülphers: Beskrifning öfwer Norland. IV (Westerås
1780). S. 308-10. -- N. H. Siöborg: Blekings Historia I (Lund 1792). S. 143-44. -- 
Hyltén-Cavallius: Wärend och Wirdarne I (Sthlm. 1864) 357. -- Minerva 1802 IV 39. -- 
Olavius: Beskr. over Schagens Kjöbstæd. (Kbhvn. 1787.) S. 343. -- J. M. Thiele Danmarks
Folkesagn III 82-83. -- Norsk historisk Tidsskrift 2den Række III 201-2. -- 
Folkevennen (Kristiania 1859). S. 265 og 468. -- Om Stene, se A. L. Faye i Norsk Magazin for Lægevidenskaben 3die Række XV 676 og 683-686.

S. 20.    <sup>l</sup> Peder Palladius:  En Visitatz  Bog,  udg.   af Svend  Grundtvig.  S.  93  og 96.  -- <sup>2</sup>  J.   C.   Schlyter:   Samling   af   Sweriges   Gamla   Lagar   VIII   (Lund   1853)    154.   --   <sup>3</sup> Asm. Bremer.  Chron.  Kilense. Thottske Mscrpt.  Saml. no.   1005. Fol. S. 416.

S. 21. <sup>1</sup> Johan Adolphs Ordnung von Kleidung etc. 1601. (Schleswig 1605.) Bl. Dij. -- <sup>2</sup> Chr. IV's Polizeiordn. 27. Septbr. 1636 f. Schlesw. u. Holst. (Glückstadt 1636.) Bl. F. 2. --  <sup>3</sup> Nye Danske Magazin II 273.

S. 22.    <sup>1</sup> Arild  Huitfeld:  Danmarks   Riges  Krönike.   Kvartudgaven  IV 416.

S. 23. <sup>1</sup> Bircherods haandskrevne Dagbog. 8. April 1660 (ikke trykt i Molbechs
Uddrag. -- <sup>2</sup> Danske Samlinger V 308 og 321. -- <sup>3</sup> Hübertz: Aktstykker vedk. Aarhus II 184-85.

S. 24. <sup>1</sup> Dat. Stensgaard Sante Karins Dag 1589. Orig. Adelsbreve. Pakke II. Basse. R. A.

S. 25. <sup>1</sup> Skrivelse fra Fru Margrethe Basse til Fru Birgitte Bølle, dat. Stensgaard 1 December 1588. Orig. Adelsbreve. Pakke II. Basse R. A.

S. 26.    <sup>1</sup> Vedel   Simonsen:   Familie-Efterretninger  om  de  danske  Ruder  I   160  og 

183-86. -- <sup>2</sup> Dat. Malmø Mandag som var Clemensis papæ Aften 1529. Orig. Adelsbreve. Pakke VII. Bille. R. A. -- <sup>3</sup> Jørgen Simensøn: Tuende Tractater etc. En Tröste-Scrifft for Fructsommelige oc Underuissning for Fostre-Modere. (Kbhvn. 1587.) Dedikationen og Bl. E. 6.

S. 27. <sup>1</sup> Gamle danske Folkeviser, udg. af Sv. Grundtvig. V 379 og 386. -- 2 N. K. S. octavo. no. 376. (Degnen Jesper Lauridsens Tegnebog). -- Lignende Beretning, dog med
andet Aarstal, i Hans Nansens Kosmografi. (Hist. Tidsskr. 3die Række I 172). -- <sup>3</sup> Nationaltidende, 10 Juni, Aften. 1887.

S. 28. <sup>1</sup> Niels Hemmingsen: Om Ecteskab. (Kbhvn. 1572.) S. 290. -- Cunrad Aslac:
Om den reformerede Religion. (Kbhvn. 1622.) 4to. Tidstavlen 1563. -- <sup>2</sup> Joh. Mathesii: Erklerung vnd Auslegung Syrachs. (Lpzg. 1586) II 67. -- <sup>3</sup> Vedel Simonsen: Bidr. t. Odense Byes Hist. III 36. -- <sup>4</sup> N. K. S. octav. no. 376.

S. 29.    <sup>1</sup> Nærværende Skrift IV  193.

S. 30. <sup>1</sup> Norske Magasin II 44-45. -- <sup>2</sup> Nicol. Helvaderi: Prognosticon astrologicon. (Slswg. 1600.) Bl. Ci. -- <sup>3</sup> Holberg: Barselstuen Akt II Scene 8, og Den Stundesløse Akt I Scene 6.

S. 31. <sup>1</sup> Alwin Schültz: Das höfische Leben z. Zeit d. Minnesinger I (Lpzg. 1879) 109. -- 2 H. Rørdam: Historiske Kildeskrifter II 622.

S. 32. <sup>1</sup> Saml. til Fyens Hist. og Topographie VI 312 og 360. -- <sup>2</sup> Danske Samlinger V 308. -- <sup>3</sup> Svenska Småsaker II (Sthlm. 1871) S. 135-36. -- <sup>4</sup> Personalhistorisk Tidsskrift II 173. -- <sup>5/<sup> Folkevennen VIII (Kristiania 1859) S. 382. 

S. 33. <sup>1</sup> J. M. Thiele: Danmarks Folkesagn III 160-61. -- Jens Kamp: Danske
Folkeminder (Odense 1877) S. 360. -- Norsk hist. Tidsskr. 2den Række III 202. -- Joh.
Oedman: Bahus-Läns Beskrifning (Sthlm. 1746) S. 75-80. -- Nicolovius: Folklifwet i Skytts
Härad i Skåne (Lund 1847) S. 175. -- Fr. Panzer: Beitrag zur Deutschen Mythologie II
(München 1855) 295. -- Jac. Grimm: Deutsche Mythologie 4te Ausg. III 456 no 634. -- 
<sup>2</sup> Danske Magazin II 175. -- <sup>3</sup> Raumer: Histor. Taschenbuch VI 355-56.

S. 34. <sup>1</sup> Handlingar rorande Skandinaviens historia XI. -- Ahlqvist: Karin Månsdotter (Sthlm. 1874) S. 30.

S. 36. <sup>1</sup> Hertug Ulriks og Hertug Hans' Nativiteter. Orig. G. K. S. 4to no. 1822 og 1823. -- Christian IV's Nativitet haves i to Ekspl., hvoraf det ene muligt er Orig. G. K. S. 4to no. 1820 og 1821. Afskrifter haves i N. K. S. no. 620 c. fol. og Thottske Mskr.
Saml. no. 1611. 4to.

S. 37. <sup>1</sup> Thottske Mskrpt. Saml. no. 287. octav. -- <sup>2</sup> Alle disse "Revolutioner" og Nativiteter findes, indbundne i Et, i N. K. S. no. 297 c. 4to.

S. 39. <sup>1</sup> Sejerskjorte: Skandinavisk Selskabs Skrifter 1817. S. 419-23. -- M. Saxtorph i Danske Videnskabers Selskabs Skrifter. Nye Samling II (Kbhvn. 1783) 147. -- Finn
Magnussen: Eddalæren og dens Oprindelse IV 35-36. 141. 543. -- E. Pontoppidan: Everriculum fermenti veteris p. 81. -- J. M. Thiele: Danmarks Folkesagn III 84. -- J. Kamp: Danske Folkeminder (Odense 1877) S. 406. -- Folkevennen (Kristiania 1859) S. 471. -- 
Norsk Magazin for Lægevidenskaben 3die Række XV 757. -- Jac. Grimm: Deutsche Mythologie 4te Ausg. II 728-29. III 265. 443. - Wuttke: Der deutsche Volksaberglaube 2te Aug. § 182. § 579. -- Efterbyrden betragtedes i Norden som ogsaa andet Steds halvvejs som en Art Broder til Barnet og begravedes eller brændtes med en vis Højtidelighed. Paa Islandsk hed Efterbyrden "Fylgja", et Ord, der, om end det maaske som af K. Maurer (Die Bekehrung des norwegischen Stammes zum Christenthum II 680 f g.) paastaaet, var forskelligt fra "Fylgia" Skytsaand, dog havde Lydlighed med dette og medførte, at begge Begreber blandedes. Herom nærmere Norsk Magazin for Lægevidenskaben 3die Række XV 754-56. -- <sup>2</sup> Jöran Johan Öller: Beskrifning öfwer Jemshögs Sochn i Blekinge. (Wexiö 1800.) S. 209. -- I Norge nu altid varmt: Norsk Magazin for Lægevidenskaben 3die Række XV 760-61. 772. -- I Skaane Svøbet koldt: Nicolovius: Folklifwet i Skytts Härad i Skåne (Lund 1847) S. 173-75.

S. 41. <sup>1</sup> E. Pontoppidan: Everriculum fermenti veteris p. 81. -- Erik Fernow:
Beskrifning öfwer Wärmeland (Götheborg 1773) S. 255-56. -- Jöran Johan Öller: Beskrifning öfwer Jemshögns Sochn i Blekinge (Wexio 1800) S. 209. -- Nicolovius: Folklifwet i Skytts Härad i Skåne (Lund 1847) S. 173-74. -- Hyltén-Cavallius: Wärend och Wirdarne I 267 og 403. -- Folkevennen (Kristiania 1859). S. 291. -- Norsk Magazin for Lægevidenskaben 3die Række XV 769. Anm. 3. -- Svenska Småsaker II (Sthlm. 1871) S. 152. -- Jacob 

Grimm:  Deutsche Mythologie 4te Ausg.   III  460.  no.  735. --  <sup>2</sup> Ezekiel  Kap.  XVI  Vers  4. --   <sup>3</sup> Norsk   Magazin   for   Lægevidenskaben   3die   Række   XV   768-70,   og   de   der   anførte Henvisninger.

S. 42. <sup>1</sup> J. M. Thiele: Danmarks Folkesagn III 85. -- Jens Kamp: Danske Folkeminder (Odense 1877) S. 194. -- Nicolovius: Folklifwet i Skytts Härad i Skåne (Lund
1847) S. 174. -- Erik Fernow: Beskrifning öfwer Wärmeland (Götheborg 1773) S. 255-56. --   Svenska   Småsaker   II   155.   --   Wuttke:   Der   deutsche   Volksaberglaube   der   Gegenwart (Berlin  1869)   §  580. -- <sup>2</sup> K. Weinhold:  Die deutsche Frauen  im Mittelalter   (1851)   S.  48. --  Nicolovius: Folklifwet i Skytts Härad i Skåne  (Lund  1847)  S.  175.

S. 43.    <sup>1</sup> Hans  Tausens   Postille,   Vinterdelen   (Magdeborch   1539.)   Bl.   90.

S. 44. <sup>1</sup> Danmarks gamle Folkeviser, udg. af Sv. Grundtvig V 380. -- Kopi af Peder Munks og Ludvig Munks Indførsel. Adelsbreve. Fase. 47. Munk. R. A. -- <sup>2</sup> E.
Pontoppidan : Everriculum fermenti verteris p. 80. - Blicher: Topographie over Vium  Præstekald (Viborg 1795) S. 214. -- Tidsskrift for nordisk Oldkyndighed II (1829) S. 247. -- Junge: Den nordsjællandske Landalmue (Kbhvn. 1844) S. 239. -- J. M. Thiele: Danmarks
Folkesagn III 87. -- Frid. Rasch: Barselstuen hos Peder Knudsen Ruus (Aarhus 1806) S. 4. --
Jens Kamp: Danske Folkeminder (Odense 1877) S. 393 og 408. -- E. Tang Kristensen: Jyske Folkeminder IV 349 - Norsk historisk Tidsskrift 2den Række III 201. -- Folkevennen (Kristiania 1859) S. 266, 381 og 467. -- Svenska Småsaker II (Sthlm. 1871) 152. -- 
J. Oedman: Bahus-Läns Beskrifning (Sthlm. 1746) S. 75-80. -- Jöran Johan Öller: Beskrifning ofver Jemshögs Sochn (Wexiö 1800) S. 209. -- Wuttke: Der deutsche Volksaberglaube. 2te Bearbeitung. § 581. -- Jacob Grimm: Deutsche Mythologie. 4te Ausg. III 453. -- John Brand:  Observations on the popular antiquities of Great Britain II (London  1849) p. 78 osv., osv.

S. 45. <sup>1</sup> Finn Magnussen: Eddalæren IV 537-38. -- <sup>2</sup> Adelma v. Vay: Eine Reise in's südliche Franchreich. (Ueber Land u. Meer. 1884-85. no. 50).

S. 47. <sup>1</sup> P. Palladius: En Visitats-Bog, udg. af Sv. Grundtvig. S. 93-94. -- Niels Hemmingsen: Admonitio de superstitionibus, oversat af Rasm. Hansen Reravius. (Kbhvn.
1618) octavo med Tillæg af N. Povlsen. -- Jørgen Simensøn: Tuende Tractater etc. En
Tröste Scrifft for Fructsommelige Quinder. (Kbhvn. 1587). Bl. E. 6. -- Chr. IV's Reces II 28. --   Danske  Lov 6-1-12. -- Holberg:  Barselstuen  1 Akt 7 Sc. -- For  Nutidens
Vedkommende: ovennævnte Skrifter samt "Tilskueren", udg. af Neergaard  1886.  S. 294.

S. 48. <sup>1</sup> J. M. Thiele: Danmarks Folkesagn III 84. -- Jens Kamp: Danske Folkeminder S. 360. -- Hyltén-Cavallius: Wärend och Wirdarne I 381.

S. 50.    <sup>1</sup> Anders Sandvig: De Sandvigske Samlinger (1908)  S. 170. Fig. 323.

S. 52. <sup>1</sup> H. Rørdam: Historiske Kildeskrifter II 622. -- <sup>2</sup> Resen: Kong Frederichs Den Andens Krönicke S. 305. -- <sup>3</sup> O. Sperling: Historia vitae et carceris. G. K. S. no. 3094. 4to. S 187 (anno 1631): Da mein Paulus gebohren war und nun mehr in Bündlein gewickelt und alles fertig, dass ich zu meiner liebsten hinein gehen könte und ihr Glück wünschen ... (Smlgn. Birket Smith: Dr. med. Otto Sperlings Selvbiografi. (Kbhvn. 1885) S. 53). -- <sup>4</sup> A. Schultz: Das höfische Leben zur Zeit der  Minnesinger I (Lpzg.) 110. -- <sup>5</sup> Schütze: Holstein. Idiotikon IV 310.

S. 53. <sup>1</sup> Hiibertz: Beskr. over Ærø. (Kbhvn. 1844) S. 267. -- <sup>2</sup> J. Ries: Den danske Spectator (Kbhvn. 1744) S. 53.

S. 56. <sup>1</sup> Barselgrød: Antiqvarisk Tidsskrift 1849-51 S. 388. -- Skandinavisk
Literaturselskabs Skrifter 1807 II 470. -- Svend Grundtvig: Danmarks gamle Folkeviser IV 375-94. --  P. Hansen: Illustr. Dansk Litteraturhistorie I  (1886)  S.  109. -- H. J. Wille: Beskr. over Sillejords Præstegjeld.   (Kbhvn.   1786.)   S.  261. -- Holberg:   Barselstuen  Akt  1  Scene 7.  -- Frid. Rasch: Barselstuen hos P. Knudsen Ruus (Aarhuus 1806)  S. 5. -- Norsk Magazin for  Lægevidenskaben 3die  Række XV  762-63.  --  H.  F.   Feilberg:  Ordbog over jyske  Almuesmål. "Barselpotte".   --  Flere   Barselpotter   baade  af   Ler   og  Metal   findes   i   "Dansk   Folkemuseum". 

S. 57. <sup>1</sup> Norsk historisk Tidsskrift 2den Række III 202. -- H. J. Wille: Beskr. over Sillejords Præstegjeld. (Kbhvn. 1786) S. 261. -- Samlinger til jydsk Historie og Topografi III 299. -- H. F. Feilberg: Fra Heden (Haderslev 1864) S. 98. -- I Bleking var i det 18de Aarhundrede Moderens første Fortæring: En Snaps stærk Brændevin med Peber samt
Æggemælk med Kringler. Sjøborg: Blekings Historie I (Lund 1792) 143.

S. 58. <sup>1</sup> Samlinger til jydsk Historie og Topografi I 353. -- <sup>2</sup> Samlinger til jydsk Historie og Topografi III 300.

S. 59. <sup>1</sup> Kolderup Rosenvinge: Gamle danske Love V 434. -- Nye Danske Magazin II
273. -- Kjøbenhavns Diplomatarium II 475. 541. 587. 634. -- Forordning af 1 Maj 1624
§ 21-23. -- Engelstoft: Universitets- og Skole-Annaler (1807) I 209. -- Chr. IV's
Polizeiordn. 27 Septbr. 1636 f. Schlesw. u. Holstein. (Glückstadt 1636.) Bl. F. 2. -- Johan Adolphs Ordnung v. Kleidung etc. 1601. (Schlesw. 1605.) Bl. D. 2. -- Des Raths der Stadt Rostock revidirte Kindtauffs vnd Kindelbiers Ordnung 1605. Bl. A. 2. -- Ordnung des Raths der Statt Lübeck 1612. Bl. J. 4. -- A. A. v. Stiernman: Samling Utaf Kongl. Bref och Forordn. ang. Sweriges Rikes Commerce, Politi och Oeconomie III (Sthlm. 1753) 266. 281., osv. -- <sup>2</sup>  Werlauff:  Hist.  Ant.   til  Ludvig  Holbergs  atten første   Lystspil.   (Kbhvn.   1858.)   S.   117. Anm. 3.

S. 60. <sup>1</sup> Samlinger til jydsk Hist. o. Topografi III 299. -- <sup>2</sup> Fr. Westerdahl: Beskrifning om Swenska allmogens Seder (Sthlm. 1774) S. 31. -- L. F. Rääf: Saml. till en Besk. öfver Ydre Härad i Östergöthland I. (Linköping 1856.) S. 117. (Side 116-31 af dette Skrift er hyppigt benyttede af mig i det foregaaende og efterfølgende uden at være særskilt citerede.) -- Herm. Hofberg: Nerickes gamla Minnen (Orebro 1868.) S. 196. -- Norsk historisk Tidsskrift 2den Række III 202. -- Amaranthes: Frauenzimmer-Lexikon. (Lpzg. 1715) p. 910. "Huth lösen". -- Werlauff: Hist. Antegn. til Ludvig Holbergs atten første Lystspil (Kbhvn. 1858) S. 121. -- Holberg: Barselstuen Act I Scene 5 og Act IV Scene 3. -- Schütze: Holstein. Idiotikon II 256.

S. 61. <sup></sup> Norsk historisk Tidsskrift 2den Række III 201. -- Erik Fernow: Beskrifning öfwer Wärmeland. (Götheborg 1773.) S. 255-56. -- Svenska Småsaker II (Sthlm. 1871) S. 152.

S. 62. <sup>1</sup> Brænde Lys: Seb. Franck: Warhafftige Beschreibung aller theil der Welt.
(Frkfrt. 1567.) Bl. 134. -- Tröst aff Guds Ord for siuglige Dannequinder, vdtagen aff M.
Cyriacj Spangebergii Brudprediken oc vdsæt paa Danske ved Rasm. Hanssön Reravius.
(Kbhvn. 1582.) 8vo. Fortalen Bl. 3. -- Tidsskrift for nordisk Oldkyndighed II (1829) 247.
--   Blicher: Topographie over Vium Præstekald  (Viborg 1795)  S. 214. -- Junge: Den
nordsjællandske Landalmue   (Kbhvn.   1844)   S. 257-58. -- Nicolovius: Folklifwet i Skytts Härad i  Skåne   (Lund   1847)   S.   172.  -- Folkevennen   11te  Aargang   (Kristiania   1862)   S.   393.   -- Wuttke:   Der  deutsche  Volksaberglaube  der  Gegenwart   (Berlin   1869)   §   583.   --   Holberg: Barselstuen Act.   III   Se.  2.  --  <sup>2</sup> Pontoppidan:   Everriculum  fermenti  veteris  p.   84-85.   -- <sup>3</sup>  Folkevennen 8de Aargang  (Kristiania  1859)   S. 381-82. 467. -- Norsk historisk Tidsskrift
2den Række III 203. -- Biskop Jens Nilssons Visitatsbøger  1574-97,  udg. af Yngvar  Nielsen. S. 376. -- E. Tang Kristensen: Jyske Folkeminder VI 254. -- Thiele: Danmarks
Folkesagn  III   112-14. -- Samlinger til jydsk  Historie og Topografi 2den Række  I  55.  --  Kristoffer Nyrop:   Kludetræet   (Udsigt   over   det   philologisk-hist.   Samfunds   Virksomhed   Oct. 1884-Oct.  1885). -- osv., osv. -- Mundtlige Meddelelser.

S. 66. <sup>1</sup> Ihre: De superstitionibus hodiernis. (Upsala 1750) p. 23. -- Thiele: Danmarks Folkesagn II 200-05. 243-44. 276-79, III 87-88. -- Sv. Grundtvig: Gamle danske Minder III 102-3. -- E. Tang Kristensen: Jyske Folkeminder III S. 41-52. IV 22-23. -- N.
Rasmussen Søkilde: Gamle og nye Minder om Brahetrolleborg og Omegn. S. 39-40. -- Jens
Kamp: Danske Folkeminder S. 422. -- Norsk historisk Tidsskrift 2den Række III 184-85.
--  Faye: Norske Folkesagn   (Arendal  1833)   S.  32-35. -- Norske Folke- og Huldre-Eventyr ved P. Chr. Asbjørnsen   (Kbhvn.  1879)  S. 327. -- Gangerolfs Saga Cap. XV  (Müller: Sagabibliothek II og Liljegren: Skandinaviska fornålders hjeltesagor I  (Sthlm.  1818). -- Grimm:  Deutsche Mythologie 2te Ausg.  S.  437. -- do.:  Irische Volksmarchen XXVII. -- do.:  Deutsche Sagen I  133-44.  -- Wuttke:  Der deutsche Volksaberglaube  des Gegenwart   (2te  Ausgabe) § 583-86.

S. 67. <sup>1</sup> Nicolovius: Folklifwet i Skytts Härad i Skåne (Lund 1847). S. 172. -- <sup>2</sup> Norske Magazin I 191. 198. 206. 282. -- <sup>3</sup> Kirkehistoriske Samlinger 3die Række II 488-89. 

S. 68. <sup>1</sup> Danske Magazin I 62 og 64. -- <sup>2</sup> Samlinger til Fyens Historie og Topografi VI 318. -- <sup>3</sup> Samlinger til jydsk Historie og Topografi I 131. -- <sup>4</sup> Samlinger til jydsk Historie og Topografi I 132. -- <sup>5</sup> Chr. IV's Polizeyordn. 27. Septbr. 1636 f. Schleswig u. Holstein. (Glückstadt 1636.) Bl. F. 2. -- <sup>6</sup> Policey Ordnung der Stadt Rostock 1576. Bl. M.

S. 69.    <sup>1</sup> Tobias   Hinzii   Epistel   vnd   Werburgsbüchlein.    (Leipzig   1629.)   p.   419:   Wie 

man beim Pharrern vmb die heil. Tauffe bitten soll. -- Thom. Birck: Ehespiegel: ein sehr
lustige vnd lehrhaffte Comedi. (Tübingen 1598.) 4to. Act. 5 Side 241 giver Præsten en
Bonde, der retter Anmodning til ham om at faa sin Søn døbt, Anvisning paa, hvorledes en
saadan skal stiles. -- <sup>2</sup> Andreas Jonæ Gothus: Thesaurus epistolicus. (Stockholm 1619.) 4de Bog S. 58. -- <sup>3</sup> Chr. IV's Polizeyordn. f. Flensburg 1600. Corpus Statutorum Slésvicensium II (Schleswig 1795) 292.

S. 70. <sup>1</sup> Den staaende Udgift til Cancelliet i Rigens Regnskaber er: "Til Papir, Voks og Blækpulver".

S. 71. <sup>1</sup> Nicolaus Helduaderus: En ny oc Skön Formular Bog. (Kbhffn. 1625.) Tredie Part. Bl. Xij. -- <sup>2</sup> Det kunde synes i Strid med det her anførte, at Hans Tausen paa et Maleri i Frederiksborg-Museet (Danm. Rig. Hist. III B. 29) ses udstyret med en moderne lille Blækflaske med Prop. Denne tilligemed de nymodens Bøger ved Siden maa imidlertid være en senere Tilføjelse. Hvis Aarstallet foroven tilhøjre skal læses 1479, har Maleren heller ikke været heldig med dette Bevis for Maleriets Ælde, da Hans Tausen først blev født 15 Aar derefter (1494).

S. 73. <sup>1</sup> De to bekendteste er: Andreas Jonæ Gothus: Thesaurus epistolicus. (Sthlm. 1619.) (Om Fadderskab se her III 114, IV 51-64), og Nicolaus Helduaderus: En ny oc
Skön Formular-Bog (Kbhffn. 1625). (Om Fadderskab se Tredie Part Bl. N. 7-O 1).

S. 74. <sup>1</sup> Som Eksempel kan anføres Skrivelse af 13 Febr. 1573 fra Axel Gyldenstjerne til Birgitte Goye. Adelsbreve Fasc. 25. Gyldenstjerne. -- Skrivelse af 25 Oktober 1573 fra Hans Johansen Lindenov til Birgitte Gøye. Adelsbreve Fasc. 37. Lindenov. -- Skrivelse af 16de Januar 1576 fra Niels Krabbe til Christoffer Gøye. Adelsbreve Fasc. 35. Krabbe. Lignende Formular brugt ved kongelige Indbydelser til Fadder. Se f. Eks. ved Chr. IV's Daab, Sjællandske Tegnelser 16 April og 7 Maj 1577. R. A. -- Troels Lund: Hist. Skitser S. 138-39. -- Troels-Lund: Brevstilen i Danmark i det 16de Aarh. (Det nittende Aarhundrede 1876-77 S. 99-101).

S. 75.    <sup>1</sup> H.  K.  Rask: Morskabslæsning for  Den  Danske  Almue  (1845.)   S.  252-54.

S. 76. <sup>1</sup> Skaanske Lov 1 Bog 3 Cap. Smlgn. Jydske Lov l Bog l Cap. og Sjællandske
Lov l Bog 2 Cap. -- <sup>2</sup> Kolderup Rosenvinge: Udvalg af gamle danske. Domme IV 275 og 335. -- <sup>3</sup> Den norske Ærkebisp Paal Baardsson (*d. 1346) tillod i et Hyrdebrev: under haard Fødsel at døbe blot et fremrakt Lem. (R. Keyser: Den norske Kirkes Historie II (Christiania 1858) 300). -- Aar 1766 forfærdigede en Italiener et eget Moderspejl og Sprøjte til at udføre Daab med. (Norsk Magazin for Lægevidenskab 3die Række XV 674. Anm. 2). -- Ordinansen: Men finde Jordemødrene Fostrene levende eller noget framkomne, dog nær døde, da skulle de alligevel ikke døbe dem, <sp>som plejer at ske</sp>, førend de ere aldeles fødte". Danske Kirkelove, udg. af H. Rørdam I 87. -- Smlgn. Kirkehistoriske Samlinger I 92. -- Nicol. Palladius. 1555: ne infans nondum perfecte in lucem editus aut tantum pars ejus aliqua protensa baptizetur.

S. 77. <sup>1</sup> H. Rørdam: Danske Kirkelove I 88. -- Fyens Landemode 1579. -- Den Kallske Manuskript-Samling no. 492. 4to. (N. Jacobsens Afskrift). -- Samlinger til jydsk Historie og Topografi I 132. -- Kirkehist. Samlinger VI 372. VII 41. -- <sup>2</sup> H. K. Rask: Morskabslæsning for Den Danske Almue (1845.) S. 253.

S. 78. <sup>1</sup> Brev af 1 Februar 1871 i N. Jacobsens Samlinger. St. Kgl. Bibl. -- <sup>2</sup> Fortegnelse af 1 Maj 1642 over Gods tilhørende Jomfru Idde Arnfeld, og staaende hos Maren Ernstes i Kompagnistræde i København. N. K. S. no. 743 A. fol.

S. 79. <sup>1</sup> Kirkehistoriske Samlinger II 535-55. -- <sup>2</sup> C. Rosenberg: Nordboernes Aandsliv III 132.

S. 80. <sup>1</sup> Danske Samlinger VI 160-61. -- <sup>2</sup> Schütze: Holsteinisches Idiotikon I 236. -- <sup>3</sup> Brev af 1 Februar 1871 i N. Jacobsens Samlinger. St. Kgl. Bibl. -- <sup>4</sup> J. J. Öller: Beskr. öfwer Jemshögs Sochn i Blekinge (Wexiö 1800). S. 209. 

S. 81. <sup>1</sup> E. Tang Kristensen: Jyske Folkeminder III. S. 40-41. -- <sup>2</sup> Nicolovius: Folklifwet i Skytts Härad i Skåne (Lund 1847). S. 174.

S. 82. <sup>1</sup> Samlinger til jydsk Historie og Topografi III 301-2. -- <sup>2</sup> Om Brud paa denne Skik, se f. Eks. Frid. Rasch: Barselstuen hos Peder Knudsen Ruus (Aarhus 1806) S. 6. -- Spor af Skikken endnu: Kamp: Danske Folkeminder S. 360-61. -- I Oldenburg maa Barnet før Daaben ikke faa Die, men kun Sukkervand. Wuttke: Der deutsche
Volksaberglaube. (Berlin 1869). 2te Bearbeitung. § 582. -- <sup>3</sup> Samlinger til jydsk Historie og 

Topografi III 300. -- Jens Kamp: Danske Folkeminder (Odense 1877) S. 367. -- E. Tang
Kristensen: Jyske Folkeminder IV 347. -- Nicolovius: Folklifwet i Skytts Härad i Skåne (Lund 1847) S. 177. -- Hyltén-Cavallius: Wärend och Wirdarne I (Sthlm. 1864) S. 375. -- Jac. Grimm: Deutsche Mythologie 4te Ausg. III 453 no. 547. -- Wuttke: Der deutsche
Volksaberglaube der Gegenwart. (Berlin 1869). 2te Bearbeitung. § 594. -- <sup>4</sup> Kirkehistoriske Samlinger II 538. -- <sup>3</sup> Vedel Simonsen: Familie-Efterretninger om de danske Ruder II 32, 59 o s. v. -- <sup>6</sup> Kirkehistoriske Samlinger V 274.

S. 83. <sup>1</sup> Kirkehistoriske Samlinger II 539 Anm. -- <sup>2</sup> Vedel Simonsen:
Familie-Efterretninger om de danske Ruder II 32. 59. 86. -- <sup>3</sup> En Visitatz Bog aff Doct. Petro Palladio, udg. af Svend Grundtvig. S. 14. -- I flere af Nordens Egne har dog endnu den Tro holdt sig, at det vil medføre Ulykke for Ægteskabet, om Mand og Hustru eller et Par Forlovede begge staar Fadder til samme Barn. -- Hyltén-Cavallius: Wärend och Wirdarne I (Sthlm. 1864) S. 375. -- Det var ligeledes vistnok Minder om den katolske Opfattelse, naar det indtil ind i det 19de Aarhundrede var Skik i Sverige, at Mands- og Kvindefadderne efter Daaben kyssede hinanden og vekslede Krans og Krone. (Claes Lundin och August Strindberg: Gamla Stockholm S. 259-60).

S. 84. <sup>1</sup> Corpus Statutorum Slesvicensium II (Schleswig 1795) S. 292. -- <sup>2</sup> Sjöborg: Blekings Historia I. (Lund 1792.) S. 143. -- J. J. Öller: Beskr. öfwer Jemshögs Sochn i Blekinge (Wexiø 1800) S. 212.

S. 85. <sup>1</sup> Sidstnævnte Skrift S. 210. -- <sup>2</sup> J. M. Thiele: Danmarks Folkesagn III 85. -- E. Tang Kristensen: Jyske Folkeminder IV 349. -- Jens Kamp: Danske Folkeminder (Odense 1877) S. 362. -- A. Wuttke: Der deutsche Volksaberglaube der Gegenwart. 2te Bearbeitung. (Berlin 1869). § 590. -- 3 J. J. Öller: Beskr. öfwer Jemshögs Sochn i Blekinge (Wexiø 1800). S. 210. -- <sup>4</sup> Hyltén-Cavallius: Wärend och Wirdarne I (Sthlm. 1864 S. 381. -- <sup>5</sup> Troels-Lund: Historiske Skitser. S. 184-93.

S. 87.    <sup>1</sup> Norske Magasin III 485-86.

S. 88. <sup>1</sup> Jöran Johan Öller: Beskrifning öfwer Jemshögs Sochn i Blekinge (Wexiö
1800) S. 211. -- <sup>2</sup> Nye kirkehistoriske Samlinger V 30.

S. 89. <sup>1</sup> Kirkehistoriske Samlinger II 534-59. -- <sup>2</sup> Danske Magazin V 268. -- Ludv. Helveg: Den danske Kirkes Historie efter Reformationen I (Kbhvn. 1857) 59.

S. 90. <sup>1</sup> Peder Claussön Friis: Samlede Skrifter, udg. af Gustav Storm. Indledning. S. V.

S. 91. <sup>1</sup> Visitationes divers. per Nicolaum Simonis Glostrupium. N. K. S. no. 1629. 4to. S. 101. -- Kalls Manuskript-Samling no. 492. 4to. N. Jacobsens Afskrift. --
Kirkehistoriske Samlinger IV 475. -- Samlinger til Fyens Historie og Topografi I 108.

S. 92.    <sup>1</sup> Samlinger til Fyens Historie og Topografi VI  318.

S. 93. <sup>1</sup> H. Rørdam: Danske Kirkelove I 68. -- <sup>2</sup> P. Palladius: En Visitatz Bog, udg. af Svend Grundtvig. S. 12. -- H. Rørdam: Danske Kirkelove I 346. -- <sup>3</sup> Consistoriums Arkiv no. 132. folio. N. Jacobsens Afskrift. St. Kgl. Bibl. -- <sup>4</sup> "Denudantur autem pueri caput et humeros ad minimum, nisi infirmitas infantis id impediat". G. K. S. no. 3187. 4to.

S. 94.    <sup>1</sup> Kirkehistoriske  Samlinger  IV 61.  V 465-71.

S. 96.    <sup>1</sup> Nærværende Skrift VI 40-41.

S. 97. <sup>1</sup> H. Rørdam: Danske Kirkelove I 462-63. 473-74. -- Bloch: Den fyenske
Gejstligheds Hist. S. 38. -- o. s. v. -- <sup>2</sup> Resen: Kong Frederichs Den Andens Krønicke. (Kbhvn. 1680). S. 306. -- <sup>3</sup> "Immersum aqvis totum". H. Rørdam: Historiske Kildeskrifter II 651. -- <sup>4</sup> H. Rørdam: Danske Kirkelove II 317. -- Kirkehistoriske Samlinger V l, 35.

S. 99. <sup>1</sup> Jens Z. M. Kielland i Aarsberetn. f. Foren. t. norske Mindesm. Bevaring 1905. S. 146.

S. 102. <sup>1</sup> E. Pontoppidan: Everriculum fermenti veteris. S. 74. -- <sup>2</sup> Joh. Ödman:  Bahus-Läns Beskrifning (Sthlm. 1746) S. 78-80. -- <sup>3</sup> Ihre: de superstitione. S. 36.

S. 103. <sup>1</sup> N. K. S. 755 1. folio. -- Kirkehistoriske Samlinger V 453-54. -- <sup>2</sup> Hyltén-Cavallius: Wärend och Wirdarne I 375. -- Wuttke: Der deutsche Volksaberglaube. 2te Bearbeitung. Berlin 1869. § 592.

S. 104. <sup>1</sup> Diplomatarium norvegicum I no. 26. Se A. Taranger i "Verdens Gang" for
8 Marts 1903. -- <sup>2</sup> Sjællandske Tegnelser 12 og 15 Maj 1666. Meddelt af Dr. Johan
Scharffenberg i "Verdens Gang" 28 Februar 1903.

S. 105. <sup>1</sup> Meddelt (efter Frostatingslagen II 3) af A. Taranger i "Verdens Gang" 8 Marts 1903.

S. 106. <sup>1</sup> H. Rørdam: Danske Kirkelove II 316. -- Kirkehistoriske Samlinger IV 475. 504. -- Jacob Madsens Visitatsbog. S. 174. -- o. s. v. -- <sup>2</sup> Troels-Lund: Historiske Skitser. S. 190-92. -- <sup>3</sup> Jacob Madsens Visitatsbog. S. 174. --  Samlinger til Fyens Historie o. Topografi I 108. -- <sup>4</sup> Saaledes f. Eks. vedtaget paa Bondemødet i Odense 1567. Manusc. Kall. no. 492. 4to. N. Jacobsens Afskrift. -- Aar 1558 og 1560 i Roskilde var lignende Betingelser blevne stillede for Moderen, naar hun vilde holde Kirkegang. Kirkehistoriske Samlinger IV 459 og 469. -- <sup>5</sup> Jacob Madsens Visitatsbog. S. 174. 

S. 107. <sup>1</sup> Samlinger til Fyens Hist. o. Topogr. II 99-100. -- <sup>2</sup> Kirkehistoriske Samlinger IV 450. -- <sup>3</sup> Kirkehistoriske Samlinger IV 475. -- Lund 1561: G. K. S. no. 3187 4to. --  <sup>4</sup> P. Claussen Friis: Samlede Skrifter, udg. af Gustav Storm. Indledn. S. V.

S. 108.    <sup>1</sup> Kirkehistoriske Samlinger II 554-55.

S. 109. <sup>1</sup> Joh. Paludan: Forsøg til en Beskrivelse over Møen II 270. -- J. M. Thiele: Danmarks Folkesagn III S. 88-90. -- S. Grundtvig: Gamle danske Folkeminder I S. 11. -- Jens Kamp: Danske Folkeminder (Odense 1877) S. 363-64). -- E. Tang Kristensens
Jyske Folkeminder IV S. 349-50. -- Ihre: De superstitione. S. 36. -- Jöran Johan
Öller: Beskrifning öfwer Jemshögs Sochn i Blekinge. (Wexiö 1800) S. 211. -- Nicolovius:
Folklifwet i Skytts Härad i Skåne (Lund 1847) S. 177. -- Hyltén-Cavallius: Wärend och
Wirdarne I 381-82. -- Wuttke: Der deutsche Volksaberglaube der Gegenwart. 2te Bearbeitung. (Berlin 1869.) § 593-96. - Kuhn u. Schwartz: Norddeutsche Sagen, Märchen und Gebrauche (Leipzig 1848) S. 432. -- W. Mannhardt: Germanische Mythen (Berlin 1858) S. 634 o. s. v., o. s. v. -- <sup>2</sup> Sv. Grundtvig: Gamle danske Folkeminder IS. 11. -- <sup>3</sup> Ryge: Peder Oxes Liv og Levnets Beskrivelse (Kbhvn. 1765) S. 102-5. -- Ganske lignende
Fremgangsmaade omtales i Norge 1593 i Bisp Jens Nielssons Visitatsbøger, udg. af Yngvar
Nielsen. S. 91.

S. 110. <sup>1</sup> H. vRørdam: Historiske Kildeskrifter II 653-54. -- <sup>2</sup> H. Lerbech: Beskrivelse over Ringe Sogn (Odense 1826) S. 86. -- Kamp: Danske Folkeminder (Odense 1877) S. 363. -- Sjøborg: Blekings Historie I (Lund 1792) 144. -- P. Osbeck: Beskrifning öfwer Laholms Prosteri 1797. (Hall. Fornm. Foren. Årsskrift 1868). S. 26. -- J. J. Öller: Beskr. öfwer Jemshögs Sochn i Blekinge. (Wexiø 1800.) S. 212. -- <sup>3</sup> Kamp: Danske Folkeminder. S 364. -- <sup>4</sup> H. Rørdam: Historiske Kildeskrifter I 657.

S. 111. <sup>1</sup> Nicolovius: Folklifwet i Skytts Härad i Skåne (Lund 1847) S. 177-78). -- I Sønderjylland siges eller sagdes lignende Ord af Faderen til Gudmoderen. H. F. Feilberg: Fra Heden. (Haderslev 1863.) S. 101. -- <sup>2</sup> H. Rørdam: Historiske Kildeskrifter II 657. -- <sup>3</sup> E. Pontoppidan: Everriculum fermenti veteris. S. 74. -- Kamp: Danske Folkeminder (Odense 1877) S. 361. -- E. Tang Kristensen: Jyske Folkeminder IV 350. -- Norsk Historisk Tidsskrift 2den Række III 201. -- Folkevennen. (Christiania 1862.) S. 452. -- Abr. Abr. Hülphers: Beskrifning öfwer Norrland IV (Westerås 1780) S. 310-11. -- Hyltén-Cavallius: Wärend och Wirdarne I 382. -- Nicolovius: Folklifwet i Skytts Härad i Skåne (Lund 1847) S. 178. -- <sup>4</sup> A. R. Ryge: Peder Oxes Liv og Levnets Beskrivelse (Kbhvn. 1765) S. 102-5. --   <sup>5</sup> Sjællandske  Tegnelser   17   December   1581.   R.   A.   --   <sup>6</sup> Danske   Samlinger   V  323.   --
Samme   Skik   omtales   i   Tyskland   endnu   Aar   1715.   Amaranthes:   Frauenzimmer   Lexikon. (Leipzig   1715.)   p.  202:  "auf  das   Bette  schenken".   Som   Eksempel  fra   Norge   i  det   16de Aarh. kan anføres: Bisp Jens Nilssons Visitatsbøger,  udg.  ved Yngvar Nielsen,  S. 280.

S. 112 <sup>1</sup> P. H. Resen: Kong Frederichs Den Andens Kronicke (Kbhvn. 1680) S. 307.
H. Rørdam: Historiske Kildeskrifter II 657-58. -- <sup>2</sup> A. R. Ryge: Peder Oxes Liv og Levnets Beskrivelse (Kbhvn. 1765) S. 104. -- <sup>3</sup> Hyltén-Cavallius: Wärend och Wirdarne I 381. -- <sup>4</sup> Kamp: Danske Folkeminder (Odense 1877) S. 361.

S. 113. <sup>1</sup> Skrivelse af l Septbr. 1581 fra Fru Christence sal. Björn Kaas' til Fru Birgitte Christoffer Gøyes. Orig. Adelsbreve. Fasc. 35. Krausse. R. A. -- Skrivelse fra
Christoffer Gøye til Mogens Gøye, dateret Torsdag næst efter Pintsedag 1577. Dokum. til
Klevenfelds Stamtavler. (Gøye.) R. A,

S. 114. <sup>1</sup> Skrivelse fra Axel Brahe til Christoffer Gøye, dat. Rugaard 6 Septbr. 1581. Orig. Adelsbreve. Fasc. 10. Brahe. R. A. -- <sup>2</sup> Skrivelse fra Kirsten Bølle til Fru Birgitte Christoffer Gøyes, dat. Basnæs 24 Novbr. 1573. Orig. Adelsbreve. Fasc. 10. Bille. R. A. -- <sup>3</sup> P. Palladius: En Visitatz Bog, udg. af Svend Grundtvig. S. 13.

S. 115. <sup>1</sup> Danske Magazin 4de Række IV 90. -- Kirkehistoriske Samlinger I 473. --
H. Rørdam: Danske Kirkelove I 291. -- <sup>2</sup> Jacob Madsens Visitatsbog S. 332. -- <sup>3</sup> Ny kirkehistoriske Samlinger V 369, 371 og 373. -- <sup>4</sup> Samlinger til Fyens Historie og Topographie VII 253-54 og 256-57. 

S. 116. <sup>1</sup> Ny kirkehistoriske Samlinger V 30. -- <sup>2</sup> O. Wolff: Journal for Politik, Natur- og Menneske-Kundskab. (1816.) III 29. -- <sup>3</sup> Danske Magazin III 221-24. -- <sup>4</sup> Kirkehistoriske Samlinger III 7. -- <sup>5</sup> Nordisk Tidsskrift for Historie, Literatur og Kunst, udg. af Chr. Molbech III 421. -- <sup>6</sup> A. A. v. Stiernmann: Forordn. ang. Sweriges Comm. Politi o. Oecon. III 726. -- Joh. Adolf s Ordnung von Kleidung etc. 1601. (Schlesw. 1605.) fol. D. 2. --  <sup>7</sup> Peder Syvs Ordsprog  (Ud.  1688)  II   (207 læs:)  209. -- <sup>8</sup> Nye danske Magazin II 273.
--   <sup>9</sup> Des  Raths zum Stralsunde  Ordnung.   1649.  S.  32. --  <sup>10</sup> Samlinger  til  jydsk  Hist.   o. Topogr. II 155. -- <sup>11</sup> Helsingørs Tingbog, se bl. a. 8 Februar 1580. 5 Novbr. 1622.  11 Febr. og 23 April 1623. 26 Febr. 1635, 15. Decbr. 1637. 26 Maj 1642. 21 Januar 1647, o. s. v. R. A.

S. 117. <sup>1</sup> Bircherods haandskrevne Dagbog 16 Febr. 1667. (Nærværende Stykke er
udeladt i Molbechs Udgave.) -- <sup>2</sup> Samlinger til jydsk Historie og Topografi I 133. -- <sup>3</sup> Christian den Fjerdes Dagbøger ved Nyerup. S. 33, 65, 69, 85, 114, 115, o. s. v.

S. 118. <sup>1</sup> Samlinger til jydsk Historie og Topografi I 133-34. -- <sup>2</sup> Se f. Eks. Prof. Hans Rasmussen Brochmands vidtløftige Optegnelser om Indtægter og Udgifter af den Art. G. K. S. no. 1076. Folio.

S. 119. <sup>1</sup> Kirkehistoriske Samlinger V 640. -- <sup>2</sup> Chr. IV's Polizeyordn. 27 Septbr. 1636 f Schlesw. u. Holst. (Glückstadt 1636.) Bl. F. 2. -- <sup>3</sup> Forordn, af 23 Maj 1646. Sjæll. Tegnelser. R. A.

S. 120. <sup>1</sup> Kirkehistoriske Samlinger VI 372. Lignende for Odense 1577. Mnskr. Kall. 492. 4to. N. Jacobsens Afskrift. -- <sup>2</sup> Forordning af 1 Maj 1624. § 20. -- <sup>3</sup> Engelstoft: Annaler 1807. I 209. -- <sup>4</sup> "Regnskab paa, hvad Holger haver buden hid til Barsel". Adelsbreve. Fasc. 53. Rosenkrands. R. A. -- <sup>5</sup> Norske Magazin I 192 og 199. -- <sup>6</sup> Mnskr. Kall. 492. 4to. N. Jacobsens Afskrift.

S. 121. <sup>1</sup> Helsingborgs Lensregnskab 1 Maj 1579-1 Maj 1580. R. A. -- <sup>2</sup> Saml. til jydsk Historie og Topografi VIII 155. -- <sup>3</sup> Kamp: Danske Folkeminder (Odense 1877) S. 364. -- <sup>4</sup> Molbech: Dialect Lexikon "Grødgilde".

S. 122.    <sup>1</sup> C.  Russwurm: Eibofolke II   (Reval  1855)   67. -- <sup>2</sup> Historisk Tidsskrift I  195. --   Samlinger til jydsk Historie og Topografi I  352-53.  -- J.  Kamp:  Danske Folkeminder (Odense  1877)   S. 370-71. -- H.  F.  Feilberg:  Fra Heden   (Haderslev  1863)   S.  98-99. --  <sup>3</sup> C.  Russwurm: Eibofolke II  (Reval  1855) 67. 

S. 123. <sup>1</sup> Allens Optegnelser St. Kgl. Bibl. -- J. Kamp: Danske Folkeminder (Odense 1877) S. 370-71. -- <sup>2</sup> H. F. Feilberg: Fra Heden (Haderslev 1863) S. 98-99. -- <sup>3</sup> Samlinger til jydsk Historie og Topografi I 352-53.

S. 126. <sup>1</sup> Sv. Grundtvig: Gamle danske Minder III 170-72. -- H. F. Feilberg: Fra
Heden (Haderslev 1863) S. 98-100. -- <sup>2</sup> Samlinger til jydsk Historie og Topografi III 300. 

S. 127. <sup>1</sup> "Item, at de skulle være Hedninge udi de 6 Uger efter Barnefødslen, den Stund de ere i deres Barselseng: Trost aff Guds Ord for siuglige Dannequinder". ved Rasm. Hansen Reravius. (Kbhvn. 1572.) 8vo. Fortalen Bl. 3. -- <sup>2</sup> Diplomatarium Norvegicum VII 664 og 704. -- <sup>3</sup> N. Hemmingsens Postille, oversat af R. H. Reravius. Pars II. (Kbhvn. 1576). Bl. 195. -- <sup>4</sup> H. Rørdam: Danske Kirkelove I 89.

S. 128.    <sup>1</sup> Luthers Werke   (Irmischer)   II  97. -- <sup>2</sup> Luthers Werke  (Irmischer)   XXIII 60. 

S. 129. <sup>1</sup> R. Rørdam: Danske Kirkelove I 89. -- <sup>2</sup> N. Hemmingsens Postille, oversat af R. H. Reravius II P. (Kbhvn. 1576) Bl. 195.

S. 130. <sup>1</sup> P. Palladius: En Visitatz Bog, udg. af Sv. Grundtvig. S. 96-97. -- <sup>2</sup> Danske Lov 2-8-9. -- <sup>3</sup> Tröst aff Guds Ord for siuglige Dannequinder, udsæt paa Danske ved Rasm. Hansen Reravius. (Kbhvn. 1572). 8vo. Fortalen Bl. 3. 

S. 131. <sup>1</sup> Sammesteds. -- <sup>2</sup> E. C. Werlauff: Hist. Antegnelser til Ludv. Holbergs atten første Lystspil. (Kbhvn 1858.) S. 119. -- <sup>3</sup> J. R. Hübertz: Beskrivelse over Ærø. (Kbhvn. 1834.) S. 267.

S. 132. <sup>1</sup> Schütze: Holstein. Idiotikon II 236-37. -- <sup>2</sup> E. C.  Werlauff: Histor. Antegnelser til Ludv. Holbergs atten første Lystspil (Kbhvn. 1858) S. 119. -- <sup>3</sup> Quicherat:  Histoire du costume en France. Deuxiéme edition. (Paris 1877) S. 312-13. -- <sup>4</sup> J. Scheible: Die gute alte Zeit in historischen Beiträgen I (Stuttgart 1847) S. 708. 

S.  133.    <sup>l</sup> Christian IV's Stadsret for Flensborg  1600:  Corpus Statutorum  Slesvicensium II   (Schleswig 1795)   S. 292. -- Johan Adolphs  Ordnung von Kleidung etc.   1601   (Schleswig 1605)  Bl. D. 2. -- Chr. IV's Polizeiordnung 27 Septbr.  1636 f.  Schleswig Holstein.   (Glückstadt 1636.)   Bl.   F.   3.   --   A.   A.   v.   Stiernman:   Forordn.   ang.   Sveriges   Comm.   Politi   o. Oecon.  III 267 og 282. -- For Tysklands Vedkommende se f.  Eks. Ordnung des Raths der Statt  Lübeck   1612  fol.   K.   -- Hamburg   1618:   Zeitschrift   fur   Hamburgische   Geschichte   I 561.  -- Amaranthes:    Frauenzimmer   Lexikon   (Leipzig   1715)   S.   2130.   "Wochen   Bette".   -- <sup>2</sup> P.  Palladius: En Visitatz Bog,  udg. af Svend Grundtvig.  S.   18. -- <sup>3</sup> Peder Syv:  Danske Ordsprog, Udg.  1788. II 242. -- <sup>4</sup> Wilhelm  Helt:  Poetiske Skrifter.   (Kbhvn.  1732)   S.  213.

S. 134. <sup>1</sup> Claus Porsz: Leffnetz Compasz (Kbhvn. 1613) Bl. H. 3. -- <sup>2</sup> I denne Betydning bruges Ordet f. Eks. endnu i Joh. Laurenbergs Scherzgedichte, herausgegeben von Lappenberg. (Stuttgart 1861.) S. 252. -- <sup>3</sup> Zeitschrift für Hamburgische Geschichte I 561. --   <sup>4</sup> Holbergs  Barselstue  Act.   I   Scene  2.  --  <sup>5</sup> Grevens   og   Friherrens   Comedie,   udg.   af Birket Smith.   (Kbhvn.  1870.)  S. 9 og 15. -- <sup>6</sup> Herman Weigel: Das Trachtenbuch aller Nationen.  (Nürnberg 1577.)  Bl. E.

S. 135. <sup>1</sup> Act. IV Scene 5. Boyes Udgave 1852. S. 676. -- <sup>2</sup> Ludv. Holbergs Mindre Poetiske Skrifter, udg. af Liebenberg. S. 151.

S. 136. <sup>1</sup> Ludv. Holbergs Epistler. IV Epistel 427. --- <sup>2</sup> Liber agendarum dioces. (Slesvic. 1512.) 8vo. fol. 38-39. -- <sup>3</sup> Kirkehistoriske Samlinger IV 69 -- <sup>4</sup> H. Rørdam: Danske Kirkelove I 89.

S. 137. <sup>1</sup> Ny kirkehistoriske Samlinger VI 152. -- A. Heise: Diplomatarium
Vibergense. S. 218. -- Danske Kirkelove I 146-47. -- <sup>2</sup> H. Rørdam: Danske Kirkelove II 317. --  <sup>3</sup> Kirkehistoriske Samlinger IV 450.   -- Manuscript Kall. 479. 4to.  N. Jacobsens Afskrift. --  Norske Magazin II  244.  -- <sup>4</sup> P. Palladius:  En  Visitatz  Bog,   udg.  af  Svend  Grundtvig. S. 99.

S. 138. <sup>1</sup> Danske Samlinger V 280. -- <sup>2</sup> Vedel Simonsen: Samlinger til Rugaards Historie II l, 130. -- <sup>3</sup> Asm. Bremer. Chronicon Kilense. Thott. Saml. no. 1005 fol. S. 416. St. Kgl. Bibl. -- <sup>4</sup> Sweriges gl. Lagar, udg. af J. C. Schlyter VIII (Lund 1853) 155. -- <sup>5</sup> Kolderup Rosenvinge: Gamle Danske Love V 434. - 6 Falck: Staatsbürgerliches Magazin X 223. -- <sup>7</sup> Uddrag af Biskop Jens Bircherods Dagbøger ved Chr. Molbech. S. 56. samt Haandskriftet S. 2499.

S. 139. <sup>1</sup> H. Leerbech: Beskrivelse over Ringe Sogn. (Odense 1826.) S. 86. -- Smlgn. f. Eks. L. H. Bing: Beskr. over Lesøe (Kbhvn. 1802) S. 184. -- S. S. Gahm Persson:
Beskr. öfwer Öland (Upsala 1768) S. 179. -- <sup>2</sup> J. R. Hübertz: Beskrivelse over Ærø. 5    269.  --   <sup>3</sup> Bestemmelser  paa   Landemodet  i   Odense   1575.   Manusc.   Kall.   no.   492.   4to. N. Jacobsens Afskrift. -- <sup>4</sup> Forordning af 1   Maj   1624.  §  23. -- <sup>5</sup> Jydske Tegneiser  19 Juli 1623.  R.  A. -- <sup>6</sup> J.  R.  Hübertz:  Beskrivelse over Ærø.  S.  269. --  <sup>7</sup> H.  F.  Feilberg:  Fra
Heden   (Haderslev   1863)   S.   102.   --  Smlgn.   F.   Petersen:   Grevinge   Sogn   (Kbhvn.   1887) S. 40. -- <sup>8</sup> G. Gaslander: Beskr. om Swenzka Allmogens Seder   (Sthlm.  1774)   S.   19.

S. 140. <sup>1</sup> Nye Danske Magazin II 273. -- <sup>2</sup> Mundelstrup: Specimen Gentilismi (Hafniæ 1684) 4to B. i. -- <sup>3</sup> Manusc. Thott. no. 1719. 4to. For største Delen trykt i Folkevennen 8de Aarg. (Christiania 1859) S. 263-88. -- <sup>4</sup> Samlinger til jydsk Historie og Topografi III   301.  -- <sup>5</sup> Uddrag af  Biskop  Jens  Bircherods  Dagbøger  ved  Chr.  Molbech."  S.  56.   -- <sup>6</sup>   Kirkehistoriske Samlinger VI  366.

S. 141. <sup>1</sup> Se f. Eks. Bestemmelser for Aarhus 1443 i G. J. Thorkelin: Samlinger af gamle danske Kirkelove (Kbhvn. 1781) S. 77. -- <sup>2</sup> H. Rørdam: Danske Kirkelove I 158-59. II 319. -- Kirkehistoriske Samlinger IV 450. -- P. Palladius: En Visitatz Bog, udg. af Sv. Grundtvig. S. 98. -- 3 H. Rørdam: Danske Kirkelove II 319. -- 4 Peder Claussøn
Friis: Samlede Skrifter, udg. af Gustav Storm. Indledning. S. V. -- <sup>5</sup> Samlinger til jydsk Historie og Topografi III 301.

S. 142. <sup>1</sup> H. Rørdam: Danske Kirkelove I 158-59. -- <sup>2</sup> P. Palladius: En Visitatz Bog, udg. af Svend Grundtvig. S. 99. -- <sup>3</sup> J. J. Öller: Beskr. öfwer  Jemshögs Sochn i Blekinge (Wexiö 1800) S. 240. -- <sup>4</sup> H. Rørdam: Danske Kirkelove II 319. 

S. 143. <sup>1</sup> Ifølge velvillig Meddelelse i Brev af 27 August 1903 fra Hr. Arkitekt Jens Z. Kielland i Bergen. -- <sup>2</sup> E. Pontoppidan: Everriculum fermenti veteris. S. 76. 

S. 144. <sup>1</sup> G. J. Thorkelin: Samling af danske Kirkelove (Kbhvn. 1781) S. 36. --
<sup>2</sup> Pontoppidan: Den Danske Atlas III 263. -- <sup>3</sup> H. Rørdam: Danske Kirkelove I 144. -- 

Kirkehistoriske Samlinger IV 716. -- <sup>4</sup> Erslev og Mollerup: Danske  Kancelliregistranter 1535-50. S. 102. -- Kirkehistoriske Samlinger IV 711-12.

S. 145. <sup>1</sup> P. Palladius: En Visitatz Bog, udg. af Svend Grundtvig. S. 99. -- <sup>2</sup> Uddrag af Biskop Jens Bircherods Dagbøger ved C. Molbech. S. 56.

S. 146. <sup>1</sup> Hübertz: Aktstykker vedkommende Aarhus II 176-77. -- <sup>2</sup> Biskop Jens Bircherods utrykte Dagbog. S. 2499. -- <sup>3</sup> L. Thura: Beskr. over Bornholm (Kbhvn. 1756) S 113. -- <sup>4</sup> Samlinger til jydsk Historie og Topografi I 413. III 302.

S. 147. <sup>1</sup> Chr. IV's Policeyordnung f. Flensburg 1600. Corpus Statut. Slesv. II 292. -- Om Gaver af Klædedragt til Gudbørn i Tyskland, se: Ernewerte Policeyordnung der Statt Franckfort 1597. S. 25-26.

S. 148. <sup>1</sup> P. N. Thorup: Blandede Efterretninger ang. Ribe Cathedralskole 9de
Fortsættelse (Ribe Skoleprogram 1843) S. 5 og 33. -- Danske Magazin I 27-28. 

S. 150. <sup>1</sup> Kirkehistoriske Samlinger I 298. -- <sup>2</sup> Samlinger til jydsk Historie og Topografi I 124.

S. 151. <sup>1</sup> 2den Udg. 1608. -- Rørdam: Lyskanders Levned. S. 98. Anm. -- <sup>2</sup> Hans Christensen Sthen: Geistlig Husraad. (Kbhvn. 1592.) Bl. H. 5. -- <sup>3</sup> K. v. Weber: Anna Churfürstinn zu Sachsen. (Leipzig 1865.) S. 16. -- <sup>4</sup> J. Kamp: Danske Folkeminder. (Odense 1877.) S. 366. -- <sup>5</sup> Se f. Eks. Vedel Simonsen: Familie-Efterretninger om de danske Ruder I 215. -- Hvor Moderen sendte Barnet til Opfødelse hos Bedstemoderen, maatte Moderens Diegivning jo opgives. -- <sup>6</sup> Christiern Pedersens Danske Skrifter, udg. af C. F. Brandt og R. Th. Fenger I 73. 

S. 152. <sup>1</sup> Joh. Am. Comenius: Opladne Dør til Tungemaalene. § 229. -- <sup>2</sup> Nærværende Skrift II 243.

S. 153.    <sup>1</sup> Kofoed Ancher:  Lovhistorie II  525. --  H.   Rørdam:   Danske  Kirkelove I  89. --   Kirkehistoriske  Samlinger   IV  70.  --  <sup>2</sup> Suhm: Samlinger  til   den  Danske  Historie   I   2, 137-38. -- <sup>3</sup> Kirkehistoriske Samlinger IV 505-6 og 507. 

S. 154. <sup>1</sup> Samlinger til jydsk Historie og Topografi I 130-31. -- Hübertz: Aktstykker vedkommende Aarhus II 194. -- <sup>2</sup> Historisk Tidsskrift 4de Række IV 4.

S. 160.    <sup>1</sup> Kristoffer Nyrop:  Navnets Magt.


S. 161. <sup>1</sup> John Brand: Observations on the popular antiquities of Great Britain II. (London 1849.) S. 77.

S. 164. <sup>1</sup> P. Palladius: En Visitatz Bog, udg. af Svend Grundtvig. S. 90-92. -- <sup>2</sup> Palladius havde Aar 1551 oversat et Skrift af Justus Menius: "Om Exorcismo, at den ikke bør at fordømmes som en Trolddoms Vederstyggelighed, men maa holdes med Gud og en god Samvittighed i den sædvanlige Handel hos Daaben". Optrykt paany i Trondhjem 1751. 4to.
--   <sup>3</sup> Om  Iver  Bertelsen  og  hans  Sag  se nærmere:  Helveg:   Den   Danske  Kirkes  Historie efter   Reformationen   I.   (Kbhvn.   1857.)   S.   177-82.   --   Ny   kirkehistoriske   Samlinger   III 534-67. -- H. Rørdam: Kjøbenhavns Universitets Historie II 40-47. 507-28.

S. 165. <sup>1</sup> Ny kirkehistoriske Samlinger I 19-30. III 539-40. -- J. Paludan: Forsøg til en Beskrivelse over Møen I 478.

S. 171. <sup>1</sup> At Iver Bertelsens Straf først har været bestemt til Dødsstraf -- hvilket er rigtigt bemærket i Dänische Bibliothec IV 6, men benægtet af Helveg (Den danske
Kirkes Historie efter Reformationen, 2den Udg. I 179 Anm. 1) og uomtalt af H. Rørdam (Ny kirkehistoriske Samlinger III 543-45 og Kjøbenhavns Univ. Hist. II 46-47 og 514-16) -- fremgaar af følgende fire Udtalelser af Iver Bertelsen: 1) ..... cum de capite meo, de perpetuo carcere ageretur (Ny kirkehist. Saml. III 559). -- 2) "Jeg tvivler ikke om, at Du eller andre maa have talt til Kongen om Død eller livsvarigt Fængsel; ellers vilde den gode Fyrste numqvam nec morti nec perpetuo carceri me destinasset. (Samme Bog S. 560.) -- 3) Ego ... carceris et mortis periculo coactus (Danisch Bibliot. IV 8. Anm.) - 4) ... morti primum destinatus. (Samme Bog S. 57.) 

S. 172.    <sup>1</sup> Ny kirkehistoriske Samlinger III 543-45.

S. 173. <sup>1</sup> Dänische Bibliothec IV. (Copenhagen und Leipzig 1743.) S. 8. Anm. -- 
<sup>2</sup> Ny kirkehistoriske Samlinger I 30.

S. 174. <sup>1</sup> Ny kirkehistoriske Samlinger II 764-65. -- Danske Magazin III 62-64. -- <sup>2</sup> Dänische Bibliothec IV 6-7. -- <sup>3</sup> Niels Hemmingsens Brev og Iver Bertelsens Svar findes aftrykt i Ny kirkehistoriske Samlinger III 555-62.

S. 179.    <sup>1</sup> Dänische Bibliothec IV 57-83.

S. 180.    <sup>1</sup> Danische Bibliothec IV 72-73.  -- <sup>2</sup> Dänische  Bibliothec  IV 6-9.

S. 181. <sup>1</sup> Dänische Bibliothec IV 9. -- <sup>2</sup> Norske Magazin I 368-69. -- Suhm: Samlinger til den Danske Historie II 2. 110-11. -- <sup>3</sup> A. S. Vedel: Ligprædiken over Johan Friis. Stykke 13. (Kbhfn. 1571.)

S.  182.    <sup>1</sup> H.  Rørdam: Claus Christoffersen Lyskanders Levned.   (Kbhvn.   1868.)   S. 243. --  <sup>2</sup> E.  P. Vinding:  Regia academia Hafniensis.   (Hafn.   1665.  4to)   p.   101. -- <sup>3</sup> Ny  kirkehistoriske Samlinger III 548-49.

S.  183.    <sup>1</sup> Ny  kirkehistoriske  Samlinger  II 764-65. -- Danske Magazin  III 61-64.

S. 184.    <sup>1</sup> E. P. Vinding: Regia academica Hafniensis.   (Hafniæ 1665. 4to)  p.  101.

S. 185. <sup>1</sup> Venusins Levnetsløb er udførlig fremstillet af H. Rørdam i  Kirkehistoriske Samlinger 3dje Række I 241-310. -- Om nærværende Punkt se samstds. S. 249 Anm. 2 og Erich Pontoppidan: Kirchenhistorie des Reichs Dänemarck III. (Kopenhagen 1747.) S. 582. -- <sup>2</sup> Danske Magazin V 87-88. -- Holger Rørdam: Danske Kirkelove II 444-46.

S. 186. <sup>1</sup> Kirkehistoriske Samlinger 3dje Række I 249. Anm. 2. -- <sup>2</sup> Danske Magazin 4de Række II 387. -- <sup>3</sup> N. Cragii annalium libri VI. (Hafniæ 1737.) præfat. p. 10. -- <sup>4</sup> H. Rørdam: Kjøbenhavns Universitets Historie III 454. -- <sup>5</sup> Samme Skrift III 422. --  <sup>6</sup> H. Rørdam: Klaus Christoffersen Lyskanders Levned S. 257. -- Kirkehistoriske Samlinger 3dje Række I 259. Anm. 4. 

S. 187. <sup>1</sup> Danske Magazin II 316-17. -- <sup>2</sup> Historisk Tidsskrift 4de Række VI Litert. 73. -- <sup>3</sup> Kirkehistoriske Samlinger VII 40. -- <sup>4</sup> Danske Magazin II 317.

S. 189. <sup>1</sup> H. Rørdam: Kjøbenhavns Universitets Historie III 128-29. -- Kirkehistoriske Samlinger 3dje Række I 260.

S. 190.    <sup>1</sup> H.   Rørdam:  Kjøbenhavns  Universitets   Historie  IV  562.

S. 191. <sup>1</sup> Danische Bibliothec IV 17-18. -- <sup>2</sup> Kirkehistoriske Samlinger VII 196, 231-32.

S. 192. <sup>1</sup> H. Rørdam: Kjøbenhavns Universitets Historie IV 562-63. -- Kirkehistoriske Samlinger V 640. -- <sup>2</sup> H. Rørdam: Kjøbenhavns Universitets Historie IV 563. -- Kirkehistoriske Samlinger V 640.

S. 194.    <sup>1</sup> Kirkehistoriske  Samlinger 3dje  Række I,  301-5.

S. 195.    <sup>1</sup> Danische Bibliothec IV 33-37 og  131-37.

S. 196. <sup>1</sup> Erklæringerne findes trykte dels i Dänische Bibliothec IV, dels i Bang: Saml. af nye og opbyg. Materier I 345. -- <sup>2</sup> Slange: Christian den Fjerdes Historie I (Kbhvn. 1749) 251. -- <sup>3</sup> Danske Magazin 4de Række IV 27. -- Kirkehistoriske Samlinger 3dje Række I 270.

S. 197. <sup>1</sup> N. Slange: Christian den Fjerdes Historie I. (Kbhvn. 1749.) S. 231-32. -- <sup>2</sup> Dänische Bibliothec III 27. -- E. Pontoppidan: Kirchen-Historie des Reichs
Dänemarck III (Kopenh. 1747) S. 582. -- H. Rørdams Tvivl om V.s Dødsmaade. Kirkehist.
Saml. 3die Række I 272-73. -- <sup>3</sup> Kirkehistoriske Samlinger VII 56-57.

S. 198. <sup>1</sup> H. Rørdam: Kjøbenhavns Universitets Historie III 567-77. -- <sup>2</sup> Dänische Bibliothec IV 2-3. -- <sup>3</sup> C. T. Engelstoft i Kirkehistoriske Samlinger IV 62.

S. 199. <sup>1</sup> Kristoffer Nyrop: Navnets Magt. -- <sup>2</sup> Lignende Overtro endnu: Jens Kamp: Danske Folkeminder (Odense 1877) S. 362. -- Hyltén-Cavallius: Wärend och Wirdarne I (Sthlm. 1864) S. 375 og 381. -- A. Wuttke: Der deutsche Volksaberglaube der
Gegenwvart. (Berlin 1869,,) 2te Bearbeitung. § 590. -- <sup>3</sup> Udtalelse af Kall. Rasmussen, citeret af Vedel Simonsen: Bidrag til Rugaards Historie II 74.

S 200.    <sup>1</sup> J. Junge: Den nordsjællandske  Landalmue.   (2den Udg.  Kbhvn.   1844.)   S.  301. --  Sjøborg: Blekings Historie I   (Lund  1792)   144. -- <sup>2</sup> Hyltén-Cavallius: Wärend och  Wirdarne I 381,  II 278-79 og Tillag S.  LIV. -- <sup>3</sup> J.  M. Thiele:  Danmarks  Folkesagn  III  90. --  Jens  Kamp: Danske Folkeminder.   (Odense   1877.)   S.  367. -- <sup>4</sup> C.  F.  Wegener:  Historiske Efterretninger om  Anders  Sørensen Vedel,   (fol.)   S.   12,   162  og  213.  --  H.   Rørdam: Kjøbenhavns Universitets Historie II 628. 

S. 201. <sup>1</sup> Et ret oplysende Eksempel kan hentes fra Personalhistorisk Tidsskrift
2den Række I 3-14.

S. 202.    <sup>1</sup> Nærværende Skrift VI  27.  -- <sup>2</sup> Kirkehistoriske  Samlinger  II  260-63. 

S. 203.    <sup>1</sup> Kinchs Meddelelser i Samlinger til jydsk Historie og Topografi I  140. 

S. 204.    <sup>1</sup> J. Aasen: Norsk Navnebog.   (Kristiania  1878.)   S.  100.

S. 206.    <sup>1</sup> H. K.  Rask: Morskabslæsning for Den  Danske Almue   (1839.)   S.   106-7.  -- 

<sup>2</sup> Moth: "Bindevers" = Rim, som gøres En til Ære paa hans Fødselsdag. O Kalkars
Ordbog. -- <sup>3</sup> Kirkehistoriske Samlinger 3die Række I 269.

S. 207. <sup>1</sup> Nye Danske Magazin II 1-8. (Jeg ser ingen Grund til med Abraham Kall.
a. St. og Werlauff Ant. til Holbergs Lystspil 1858, S. 40, at antage Bindebrevet skrevet i
de kongelige Børns Navn. Højer siger udtrykkelig, at det var skrevet og underskrevet med Chr. IV's egen Haand.) -- <sup>2</sup> O. Wolf: Peder Griffenfelds Levnet. S. 54. -- <sup>3/<sup> C. Molbech: Nordisk Tidsskrift for Historie, Literatur og Kunst I 573-75. -- At skrive Bindebrevene paa Baand maa have været en mere almindelig Skik. De originale Bindebreve tra det 18de Aarhundrede, der opbevares i "Dansk Folkemuseum" (IX 10 og 155), er skrevne paa et paa Papiret aftegnet Baand. -- <sup>4</sup> Anders Bordings Poetiske Skrifter. (Kbhvn. 1735.) I 201, 203-5, 209-10. II 472-73. -- <sup>5</sup> H. K. Rask: Morskabslæsning for Den Danske Almue (1839) S. 106. -- <sup>6</sup> E. Tang Kristensen: Det jyske almueliv IV 42 og følgende. -- <sup>7</sup> Om nordiske Navne i Almindelighed se P. A. Munch: Samlede Afhandlinger. 4de Bind. S. 27-215. -- J. Aasen: Norsk Navnebog. (Kristiania 1878.) -- Bernt Støylen: Norske Døbenavne. (Christiania 1887.) -- Esaias Tegnér: Om svenska familienamn. Nordisk Tidsskrift for vetenskap, konst och industri, utg. af Letterstedtska foeningen 1882. S. l-35, 103-43. -- Holger Rørdam: Om danske Slægtnavne, "Blandinger", udgivne af Universitets Jubilæets danske Samfund. (Kjøbenhavn 1883.) S. 219-26.

S. 208. <sup>1</sup> J. Aasen: Norsk Navnebog. (Kristiania 1878.) S. 80. -- <sup>2</sup> J. M. Thiele: Danmarks Folkesagn III 33.

S. 209. <sup>1</sup> Historisk Tidsskrift V 461. -- 2 Esaias Tegnér: Om svenska familjenamn. Nordisk Tidsskrift for vetenskap, konst och industri, utg. af Letterstedtska foreningen. 1882. S. 10.

S. 211. <sup>1</sup> J Aasen: Norsk Navnebog. (Kristiania 1878.) S. 102. -- <sup>2</sup> Nordisk tidsskrift för vetenskap, konst och industri, utg. af Letterstedtska foreningen. 1882. S. 7. 

S. 212.    <sup>1</sup> Danske Magazin 4de Række II 325. --  <sup>2</sup> Nærværende Skrift  III   127-28. 

S. 216. <sup></sup> Esaias Tegnér: Om svenska familjenamn. Nordisk tidsskrift for vetenskap, konst och industri, utg. af Letterstedtska foreningen. 1882. S. 109.

S. 217.    <sup>1</sup> Kristoffer Nyrop:  Navnets Magt.

S. 218. <sup>1</sup> A. D. Jørgensen: "Erland Kalv og Kong Valdemar" i Historisk Aarbog
1878, udg. af S. B. Thrige, S. 227-28. (A. D. Jørgensen: Historiske Afhandlinger II 127.)

S. 219.    <sup>1</sup> H.  F. Feilberg: Fra Heden.   (Haderslev 1863.)   S. 58.

S. 222.    <sup>1</sup> Samlinger til jydsk Historie og Topografi IX 93.

S. 223. <sup>1</sup> Kirkehistoriske Samlinger II 260-62. -- <sup>2</sup> Helsingørs Tingbøger. (R. A.) Se f. Eks. 13 April 1562. 17 Juli 1581. 10 Juni 1583. 10 og 24 Februar 1584. 22 Marts, 12 Juli, 23 August 1591. 14 Januar 1602. 15 Marts 1614 og mange flere Steder.

S. 224.    <sup>1</sup> Helsingørs Tingbog   (R.  A.)   24  Juli   1581.

S. 225.    <sup>1</sup> Danske Magazin IV 238-39. -- <sup>2</sup> Danske Samlinger 2den  Række VI  340.

S. 226.    <sup>1</sup> Junge: Den nordsjællandske Landalmue.   (Kbhvn.  1844.)   S. 299-300.

S. 227. <sup>1</sup> Hyltén-Cavallius: Wärend och Wirdarne I. (Sthlm. 1864.) S. 88-104. Jeg
gaar ligesom Esaias Tegnér ud fra, at disse Navne ikke er Slægt-, men Tilnavne. -- <sup>2</sup> Nordisk tidsskrift for vetenskap, konst og industri, utg. af Letterstedtska foreningen 1882. S. 138.

S. 228. <sup>1</sup> Axel Larsen: Et Besøg ved en svensk Øvelseslejr. Vort Forsvar no. 145.
11 Juli 1886.

*

Jeg kan ikke afslutte disse Henvisninger uden med særlig Tak at mindes min afdøde
Forgænger paa det kulturhistoriske Studiums Omraade, Bibliotheks-Assistent, senere
Pastor, <sp>N. Jacobsen</sp>, hvis efterladte haandskrevne Samlinger i høj Grad er komne mig til Nytte ved Udarbejdelsen af nærværende Bogs første Halvdel. Medens vore
Samlinger for de af mig tidligere behandlede Emners Vedkommende kun i ringe Grad har
afveget fra hinanden i Omfang, har N. Jacobsens Excerpter og Henvisninger til Kildeskrifter
paa dette Omraade, der strejfer Genstanden for hans Hovedinteresse, været overordentlig
fyldige, hvorfor jeg skylder ham at være bleven opmærksom paa mangen Oplysning, som
jeg ellers næppe vilde have fundet.

*


<b>Indhold af VIII Bog</b>

  Side

1. <i>Fødsel</i> ... 7
2. <i>Indbydelse til Daab. Kristentøj</i> ... 67
3. <i>Daab og Barselgilde</i> ... 84
4. <i>Kvindegilde</i> ... 121
5. <i>»Ligge i Barselseng"</i> ... 127
6. <i>"Kirkegang"</i> ... 136
7. <i>Striden om Djævlebesværgelsen ved Daaben</i> ... 159
8. <i>Navne</i> ... 199

<i>Henvisninger og Anmærkninger</i> ... 229

*

