
Anarkismens Moral

av

Peter Krapotkin

Pris 25 öre

Stockholm 1910 • Ungsocialistiska partiets förlag



<h1>Anarkismens moral</h1>

av

Peter Krapotkin

Stockholm 1910

Ungsocialistiska partiets förlag


STOCKHOLM,

Rob. Hultgren & C:o Tryckeri,
1910.


<chapter name="I">

<h2>I</h2>

Det mänskliga tänkandets historia påminner
om pendelns svängningar, och dessa svängningar ha
redan varat i århundraden. Efter en lång period
av sömn kommer det ögonblick då man vaknar.
Då frigör sig tanken från de band, som alla de
maktägande — de regerande; de lagkunniga,
prästerskapet — omsorgsfullt snärjt den i. Bojorna
brytas. Tanken underkastar allt det man inpräntat
den den strängaste kritik; den blottar tomheten i de
religiösa, politiska, lagstiftande och samhällsskapade
fördomar, i vars sköte den fört en overksam
tillvaro. Den leder forskningen på förut okända
vägar, ökar vårt vetande med oförutsedda upptäckter;
den skapar nya vetenskaper.

Men tankens urgamla fiender — den
härskande — den laglärde, prästen — resa sig strax
efter nederlaget. De samla småningom sina
splittrade krafter. De föryngra sin tro och sina
lagböcker genom att anpassa dem efter enstaka nya
behov. Och genom att draga fördel av detta
karaktärens och tankens trälsinne som de själva utvecklat 
så starkt; genom att draga fördel av samhällets
tillfäliga upplösningstillstånd; genom att draga nytta 
av den enes längtan efter vila, den andres traktan
efter rikedom, den tredjes brutna hopp — ja,
framför allt de brutna förhoppningarna — giva de sig
lugnt ifärd med sitt arbete och söka först och främst
att bemäktiga sig ungdomen genom uppfostran.

Barnasinnet är mjukt. Det är så lätt att bringa
det till underkastelse med hjälp av skrämseln.
Det är det, de göra. De göra det ängsligt och
tala till det om helvetets pina; de omtala för det
de fördömda själarnas lidande, en oförsonlig gudoms
hämnd. Nästa ögonblick tala de till det om
revolutionens fasor; de använda revolutionens spöke för
att göra barnet till en »vän av ordningen». Prästen 
vänjer det vid tanken på lagen för att lättare
få det till att lyda det, som de kalla den gudomliga 
lagen. Och juristen skall tala till det om den
gudomliga lagen för att bättre få det till att lyda
lagbokens bestämmelser. Det kommande släktets
tankar antaga så dessa religiösa former, dessa på
samma gång överhetsdyrkande som trälpräglade
vanor — embetsmakt och trälväsen gå alltid hand
i hand, — de få denna vana att underkasta sig,
som vi allt för väl känna hos våra samtida.

Under denna sömnens period diskuterar man
sällan de moraliska frågorna. De religiösa
ceremonierna, det juridiska hyckleriet intar platsen. Man
kritiserar icke, man låter leda sig av vana, av
likgiltighet. Man låter sig icke hänföras varken för
eller mot den uppställda moralen. Man gör, vad
man kan för att till det yttre rätta sina handlingar
efter det man föregiver sig bekänna. Och 
samhällets nivå sjunker mer och mer. Man hamnar i de
sedliga tillstånd som härskade i den romerska
kejsartiden och under Ludvig den XIV och XV i
Frankrike.

Allt vad som fanns av gott, stort, ädelt och
fritt hos människan, förslöades tid efter annan,
rostade bort som en kniv, som icke varit i bruk.
Lögnen blir en ny dygd, det simpla en plikt. Att
rikta sig själv, att njuta ögonblicket, att öda sitt
förstånd, sin entusiasm, sin kraft, likgiltigt hur,
blir en lösen för de välbärgade klasserna, likaväl
som för största delen av de fattiga, vars mål är att
synas höra till medelklassen. Så blir ruttenheten
bland de styrande — domaren, prästen och de mer
eller mindre välsituerade — så upprörande, att
pendeln börjar en ny svängning.

Ungdomen frigör sig steg för steg. Den kastar 
fördomarna överbord, kritiken kommer åter fram.
Tanken vaknar; först hos några enskilda. Men
omärkligt griper väckelsen den stora massan.
Resningen kommer. Revolutionen väller fram.

Och varje gång kommer frågan om moralen
på tal. — »Varför skall jag följa denna
hycklande morals regler?» är det spörsmål, den gör sig,
som frigjort sig från den religiösa fruktan. — 
»Varför skulle någon som hälst morallära vara
nödvändig?» Man söker att förstå denna moralkänsla
som man möter vid varje steg, utan att ännu ha
fått någon förklaring på den, och som man aldrig
kan giva någon förklaring på, så länge man tror
att det är en säregenskap hos det mänskliga
väsendet, så länge man icke vill gå ned till djuren, till
växterna för att förstå den. Man söker emellertid
att förklara den med den för tillfället rådande
vetenskapen. Och — behöver jag att säga det? — 
ju mera man gräver undan grundvalen för den
bestående moralen, eller rättare det hyckleri, som
träder i dess ställe, desto mera höjes genomsnittsmoralen 
i samhället. Det är i synnerhet under dessa
perioder då man kritiserar den och förkastar den,
som den moraliska känslan gör de hastigaste
framstegen, det är då den växer, höjes och renas.

Man har sett det i det adertonde århundradet. 
Ända från 1723 gjorde Mandeville (en anonym 
författare som väckte förargelse i England med
sin »Liknelse om bien» och de förklaringar han
bifogade) ett direkt angrepp på det sociala hyckleri,
som är känt under namn av moral. Han visade,
huru de så kallade moraliska bruken icke voro
något annat än en hyckleriets mask; huru de
lidelser, som man tror sig bli herre över med gällande
morallagar, tvärtom ta sig så mycket värre uttryck
på grund av alla de inskränkningar dessa lagar
göra i friheten. Liksom senare Fourier, krävde
han full frihet för lidelserna, utan vilket de sjunka
ned till att bliva lika många laster. Och genom
att ligga under för sin tids brist på kännedom om
djurlivet, det vill säga, genom att glömma djurens
moral, förklarar han ursprunget till människans
moraliska uppfattning som ett utslag av, att föräldrar 
och ledande klasser hade till sin egen fördel
framskapat densamma, och givit den företräde.


Man känner den kraftiga kritik av det sedliga
tänkandet, som senare framfördes av de skottska
filosoferna och av encyklopedisterna<footnote>Encyklopedisterna (uttalas angsiklåpedisterna) var
benämningen på utarbetarna av den på 1700-talet (under
Diderots och d’Alemberts ledning) utgivna stora franska
encyklopedien, som väsentligen bidrog till franska
revolutionen. </footnote>. Man känner 
anarkisterna av 1793, och man vet, hos vem
man finner den högsta moraliska känsla: hos de
rättslärde, hos patrioterna eller jakobinerna, som
alla besjunga det förpliktigande hos moralen och
dess instiftande av det högsta väsendet, eller hos
de ateistiska hebertisterna, som förnekade, liksom
Guyau nyligen har gjort det, såväl det förpliktigande 
hos moralen, som att den har något högre
ursprung.

*

»Varför skulle jag vara moralisk? Det är
detta spörsmål, som rationalisterna i tolfte
århundradet, filosoferna i sextonde och filosoferna och de
revolutionära i adertonde århundradet ständigt ha
gjort sig. Senare kommer spörsmålet fram på nytt
hos de engelska utilitarianerna (Bentham och Mill),
hos de tyska materialisterna som Büchner, hos de
ryska nihilisterna från 1860—1870 och hos denna
unga grundläggare av anarkismens etik
(vetenskapen om samhällets moral), Guyau, som
olyckligtvis dog för ung. Det är slutligen samma
spörsmål som de unga franska anarkisterna nu ställa sig.

Ja, varför?


Det är nu trettio år sedan detta spörsmål
intensivt sysselsatte den ryska ungdomen. »Jag vill
vara omoralisk» hade just en ung nihilist sagt till
sin vän i det han till en bestämd handling
hänförde de spörsmål som plågade honom. »Jag vill
vara omoralisk, och varför skulle jag icke vara det?»

»Därför att bibeln påbjuder det?»

Men bibeln är ingenting annat än en samling 
babyloniska och judiska berättelser, samlade på
samma sätt som Homeros sånger, eller såsom man
ännu samlar de baskiska sångerna, eller de
mongoliska legenderna. Skall jag då vända tillbaka
till de andliga tillstånd som härskar hos Österns
halvbarbariska folkslag?

Skulle jag vara moralisk därför att Kant
talar till mig om ett »kategoriskt imperativ», en
outgrundlig befallning, som kommer inifrån mig
själv, och som befaller mig att vara moralisk? Men
varför skulle detta »kategoriska imperativ» ha mera
rätt över mina handlingar än detta andra imperativ 
som bjuder mig att dricka mig full. Ett ord,
ingenting annat än ett ord, precis som <i>försyn</i>
eller <i>öde</i>, uppfunnet för att dölja vår okunnighet.

Eller kanske jag skulle vara moralisk för att
ära Beutham, som vill ha mig till att tro att jag
vill känna mig lyckligare om jag dränker mig för
att frälsa en förbifarande, som har fallit i vattnet,
än om jag ser på, att han drunknar.

Eller kanske vidare därför att min uppfostran
är sådan? Därför att min mor har lärt mig de
sedebuden. Men då måste jag ju också knäböja
framför en Kristus — eller madonnabild, erkänna
kungen eller kejsaren, böja mig för domaren, som
jag vet är en usling, endast därför att min mor — 
alla våra gemensamma mödrar — särdeles goda,
men mycket okunniga, har lärt oss en hop
dumheter.

Fördomar, som allt annat, som jag vill sträva,
att frigöra mig från. Om det bjuder mig emot att
vara omoralisk, vill jag tvinga mig att vara det,
alldeles som jag i min uppväxttid tvang mig till
att icke vara rädd för mörkret, för kyrkogården,
för spöken, och för de döda som man skrämt mig
för. Jag vill göra det för att bryta sönder ett
vapen, som prästklassen har använt sig av. Jag vill
slutligen göra det om det än icke vore för annat
så för att protestera mot det hyckleri, som man
gör anspråk på att påtvinga oss i blott och bart
ett ords namn, det ord, som man kallat <i>moral</i>.

Det är denna tankekedja, som den ryska
ungdomen uppställde då den bröt mot den »gamla
världens» fördomar och hissade nihilismens fana, eller
snarare den anarkistiska filosofiens fana, nämligen:
»Icke böja sig för någon auktoritet, hur ansedd
den än måtte vara; icke godkänna någon lärosats 
som strider mot förnuftet».

Är det nödvändigt att tillfoga, att den
nihilistiska ungdomen, efter att ha lämnat alla de
moraliska förmaningar, som deras fäder givit dem, och
utplånat hos sig varje moraliskt <i>system</i>, har
utvecklat mitt ibland sig en kärna av sedliga <i>sedvanor</i>, 
som äro oändligt överlägsna allt det som 
deras fäder hade utövat under evangeliets, samvetets,
det kategoriska imperativets» eller det utiliariska
»välförstådda intressets» förmynderskap.

Men innan vi svara på detta spörsmål:
»Varför skall jag vara moralisk?» så låt oss först
undersöka om frågan själv är riktigt formulerad. Låt
oss i dess enskilda detaljer undersöka bevekelsegrunden 
till de mänskliga handlingarna.

</chapter>

<chapter name="II">
<h2>II</h2>

När våra förfäder skulle göra klart för sig,
vad det var, som driver människan att handla på
det ena eller andra sättet, så kommo de till sina
slutsatser på en mycket enkel väg. Man kan ännu
i våra dagar se katolska bilder, som uttrycka denna
förklaring. En man går tvärs över en mark, och
utan att i minsta mån ha en aning därom bär han
på sin vänstra skuldra en ängel och på den högra
en djävul. Djävulen råder honom att göra det
onda och ängeln söker att hålla honom tillbaka
därifrån. Och om ängeln har fått övertaget och
mannen har levat rättskaffens, så ta tre andra
änglar och föra honom till himmelen. Allt förklaras
således utmärkt!

Våra gamla tjänarinnor, väl förfarna i sådana
saker, skola säga dig, att man aldrig får lägga ett
barn till sängs utan att knäppa upp skjortlinningen. 
Man måste lämna en öppen, varm plats nere på
halsen, där skyddsängeln kan slå sig ned. Annars
kommer djävulen att pina barnet även under sömnen.

Dessa naiva föreställningar försvinna. Men
om de gamla orden dö bort, så blir det innersta
väsendet ändå detsamma.

Bildade folk tro icke mera på djävulen. Men
när deras föreställningar icke äro förnuftigare än
våra barnpigors, så dölja de djävulen och ängeln
under ett skolastiskt talesätt, prytt med namn av
filosofi. I stället för djävulen säger man numera
»köttet», »lidelserna». Ängeln har ersatts med
orden »samvete» eller »själ» — »avglans av den
skapande gudommens tanke» eller av »den store
arkitekten», som frimurarna säga. Men människans 
handlingar bli alltid framställda som resultat
av en kamp mellan tvenne fientliga makter. Och
alltid anses människans dygd att stå högt, i
förhållande till hur ofta den ena av dessa två makter, 
själen eller samvetet, bringar hem segern över
den andre, köttet eller lidelserna.

Man förstår så lätt våra förfäders förvåning,
då de engelska filosoferna och senare encyklopedisterna 
började försäkra, tvärt mot dessa primitiva
föreställningar, att djävulen och ängeln ingenting
hade att skaffa med de mänskliga handlingarna,
utan att alla människans gärningar, goda som onda,
nyttiga som skadliga, förskrevo sig från en enda
bevekelsegrund: strävandet efter tillfredsställelse.

Hela det religiösa broderskapet och fariséernas 
talrika stam skrek högt om osedlighet. Man 
överhöljde tänkarna med skällsord, man stötte dem
ut ur kyrkan. Och då längre fram, under loppet av
nittonde århundradet, samma tankar upprepades av
Bentham, John Stuart-Mill, Tchernichevsky och
många andra, och då dessa tänkare började att
försäkra och bevisa, att egoismen eller strävandet
efter tillfredställelse är den sanna bevekelsegrunden
till alla våra handlingar, fördubblade förbannelserna
sig. Man sammansvor sig för att tiga ihjäl deras
böcker, man behandlade författarna som okunnigt folk.

Och dock vad kan vara sannare än denna
försäkran?

Se på en man, som tar det sista stycket bröd
från ett barn. Hela världen är enig om att säga, att
han är en avskyvärd egoist, att han uteslutande
ledes av egenkärlek.

Men se på en annan man, som man är enig
att erkänna som utmärkt. Han delar sitt sista
brödstycke med den som svälter, han tar av sig sina
kläder, för att giva till den som fryser. Och
moralisterna, som alltid använda det religiösa
fackspråket, kappas om att försäkra, att denne man
driver kärleken till nästan ända till <i>självförnekelse</i>, 
att han behärskas av en lidelse av helt
annat slag än egoisten.

Och dock skall man, genom att tänka en
smula över det, mycket hastigt uppdaga, att hur
olika de båda handlingarna än äro med avseende
på följderna för mänskligheten, så har drivfjädern ändå
varit densamma. Den är blott: längtan efter
tillfredställelse.


Om en man, som gav bort sin sista skjorta,
icke fann tillfredställelse däri, skulle han icke göra
det. Om han fann glädje i att taga brödet från
barnet, så skulle kan göra det; men det är honom
motbjudande. Han finner glädje i att giva bort
sitt bröd och han gör det.

Om det icke var opraktiskt därför, att det
vållade förvirring, att använda ord, som ha en
fastslagen betydelse, så att de få nytt innehåll, så
skulle man se, att den ena såväl som den andre
handlade under inflytande av sin <i>egoism</i>. Några
ha värkligen sagt det för att bättre få fram sina
tankar, för att göra tanken klarare genom att
framställa den i en form, som träffar inbillningskraften
— och för att samtidigt nedbryta den övertro, som
består i att säga, att de två handlingarna ha tvenne
olikartade drivfjädrar. — De ha båda samma
motiv, att söka tillfredställelse, eller rättare att
undvika ett lidande, vilket kommer på ett ut.

Låt oss ta den eländigaste av alla uslingar,
en Thiers, som nedslaktade 35,000 parisare. Tag
mördaren, som dräper en hel familj för att vältra
sig i utsvävningar. De göra det, därför att i
det ögonblicket längtan efter namnkunnighet eller
pengar undertrycker alla andra drifter. De handla
nästan som självvärkande redskap <i>för att tillfredställa 
ett behov i sitt väsen</i>.

Eller låt oss hällre, i det vi lägga de starka
lidelserna åt sidan, ta fram en obetydlig människa,
som bedragit sina vänner, som ljuger för varje steg,
antingen det nu är att pungslå någon på en sejdel 
öl, eller i skryt eller av beräkning. Låt oss taga
den jämnstrukne småborgaren som skilling för skilling 
bestjäl sina arbetare för att köpa grannlåter
till sin hustru eller älskarinna. Låt oss taga
vilken som hälst liten skojare. Dessa göra ingenting
annat än lyda en böjelse; de söka tillfredställelse
av ett behov, de söka att undvika det som för dem
skulle vara ett lidande.

Man skäms nästan med att jämföra denne
lille obetydlige usling med en, som fullständigt
offrar sitt liv för frigörelsen av de undertryckta,
och går till schavotten som en rysk nihilist — 
till den grad äro följderna av dessa tvenne väsens
handlingar av olika värkan för mänskligheten, så
starkt känna vi oss tilltalade av den ene och
frånstötta av den andre.

Och likväl, om du talar till denne martyr,
till denna kvinna, som skall hängas, om också i
samma ögonblick hon skall bestiga schavotten, så
skall hon säga dig, att hon varken ville giva sitt
liv, jagad som hon dock är som ett djur av zarens
hundar, heller icke sin död i utbyte mot den lille
skojares liv, som lever av skillingar stulna från
arbetarna. I sitt liv, i sin kamp mot de mäktiga
odjuren finner hon sin högsta njutning. Allt det
övriga utanför denna kamp, alla borgarens små
nöjen och hans sorger, synes henne så ynkliga,
så tråkiga, så sorgliga. — »Ni lever icke, Ni
dåsar bort tiden» skulle hon svara. »Jag har
levat».

Vi tala naturligtvis här om människans 
övervägda, medvetna handlingar, och förbehålla oss att
senare tala om denna omåttliga mängd omedvetna,
nästan maskinmässiga handlingar, som fylla en så
ofantligt stor del av vårt liv.

Nå väl, i dessa övervägda eller medverkande
handlingar, söker människan alltid det som fyller
henne med behag. Någon svirar och förnedrar sig
dagligen till ett djurs tillstånd, därför att han i
bränvinet söker den själsliga upphetsning, som han
eljes icke kan finna i sitt själsliv. En annan
dricker ikke, han avstår från vin, om han än
finner behag i det, för att bevara sin tanke frisk
och sina krafter oförminskade, i föresatsen att
kunna njuta annan glädje, som han föredrar
framför vinet. Men vad annat gör han än just
detsamma som fråssaren, som efter att ha genomläst
matsedeln för en stor middag, försakar en rätt
som han icke tycker om, blott för att äta en
annan som han föredrar.

Vad människan än gör, söker hon alltid en
tillfredställelse eller undviker ett lidande.

När kvinnan nekar sig det sista brödstycket
för att giva det till förste bäste, när hon tar av
sig sitt sista plagg för att kläda en annan kvinna,
som fryser, och själv blir stående skälvande
tillbaka, så gör hon det, därför att hon skulle lida
outsägligt mycket mera av att se en man som
svälter eller en kvinna som fryser än att själv
skälva av köld och plågas av svält. Hon undgår
ett lidande, som blott de som känt detsamma kunna
förstå styrkan av.


När den australneger, som omtalas av Guyau
tvinar bort vid tanken på, att han ännu icke har
hämnat sin frändes död; när han tvinar bort,
pinad av samvetsagg över sin feghet, och icke livas
till igen förrän han fullföljt hämnden, så gör han
en gärning, som till och med kan vara hjältemodig, 
för att befria sig från en känsla, som har
fångat honom, för att återvinna den inre frid, som
är hans största glädje.

När en flock apor har sett en av de sina
falla för jägarens kula och komma och belägra
hans tält för att avkräva honom liket, trots hotet
med geväret; när slutligen den äldste i flocken
dristigt träder in och först trugar jägaren och så
beder honom och slutligen tvingar honom med
veklagan att giva dem liket tillbaka, och därpå
flocken under suckar och stönanden bär det ut i
skogen, så lyda aporna en känsla av medkänsla, som
är starkare än alla känslor av personlig säkerhet.
Denna känsla undertrycker ofta andra hos dem.
Även livet själv tappar sin dragningskraft för dem,
ända tills de förvissat sig om att de icke kunna
bringa sin kamrat tillbaka till livet. Denna känsla
blir så överväldigande, att de stackars djuren
utsätta sig för allt för att frigöra sig från den.

När myrorna i tusenvis störta genom
flammorna i en brinnande myrstack, som detta
ondskefulla djur, människan, har antänt, och gå
förlorade i hundradevis för att frälsa sina ägg, så lyda
de ett behov, nämligen att rädda sin avkomma.
De utsätta sig för allt för glädjen att kunna bära
bort dessa larver, som de fostrat med långt större
omsorg än mången borgare utvisar vid uppfostran
av sina barn.

När slutligen ett infusionsdjur flyr strålen
från allt för stark värme och aflägsnar sig för att
nå en mildare stråle, eller när växten vänder sina
blad för natten, så lyda dessa väsen också ett
behov av att undgå smärta och söka behag — 
alldeles som myran, apan, australnegern, den kristne
martyren eller den anarkistiske martyren.

Att söka tillfredställelse, att undvika obehag,
det är det gemensamma draget (andra skulle säga
gemensamma lagen) för den organiska världen.
Den är själva livets huvudinnehåll. Utan denna
strävan efter det behagliga, skulle själva livet vara
omöjligt. Sammanhanget i det levande skulle
upplösas, livet upphöra.

Vad människans handlingar än är, vad som
än är rättesnöret för hennes uppförande, gör hon dock
allt för att lyda ett behof i sin natur. Den
mäst frånstötande som den mäst likgiltiga eller den
mäst tilldragande handling, de äro alla i samma
grad bestämda av det enskildas behov. Genom att
handla på det ena eller andra sättet, handlar
individen som han gör därför att han finner en glädje
däri, därför att han därvid undgår eller tror sig
undgå ett lidande.

Se, det är ett fullständigt fastslaget faktum. Se,
det är huvudinnehållet av det, som man kallat
läran om egenkärleken.


Nå väl, ha vi kommit längre efter att ha
kommit till denna slutledning?

Ja, visserligen äro vi det. Vi ha funnit en
sanning och tillintetgjort en fördom, som ligger till
grund för andra fördomar. Hela den materialistiska 
filosofien i sitt förhållande till människorna
ligger i denna slutledning. Men följer därav att
alla individens handlingar skulle vara lika likgiltiga 
och lika goda, så som man gjort sig all möda
att få ut av detta förhållande? Det är det vi nu
skola gå att undersöka.

</chapter>

<chapter name="III">
<h2>III</h2>

Vi ha sett, att människans övervägda eller
medvetna handlingar — senare skola vi tala om
omedvetna vanor — alla ha samma ursprung. De
vilka man kallar dygdiga handlingar och sådana,
som man kallar lastfulla, de stora uppoffringarna
såväl som de små bedrägerierna, de sympatiska
såväl som de osympatiska handlingarna, alla komma
från samma källa. Allt göres som utslag av det
enskilda väsendets behov. Alla ha som mål kravet 
på tillfredsställelse, lusten till att undvika ett
lidande. Vi ha sett det i föregående kapitel, som
endast innehåller de korta huvuddragen av en rad
fakta, som kunde anförts till bestyrkande. — 

Man förstår, att denna förklaring får dem,
som ännu äro uppfyllda av de religiösa föreskrifterna, 
till att utstöta skrik. Den lämnar icke plats 
för något övernaturligt. Den uppgiver tanken på
en odödlig själ. Om människan i sina handlingar
alltid endast lyder ett naturligt behov, om det
blott är så att säga ett »självverkande medvetande»
vad blir det då av den odödliga själen, vad blir
det då av odödligheten — denna sista tillflykt för
dem som endast ha känt lite glädje och mycket
lidande, och som drömma om att finna en ersättning
i andra världen?

Man förstår, att då de äro uppvuxna i sina
fördomar, och ha ringa tillit till vetenskapen, som
så ofta berett dem missräkningar, och då de mera
varit ledda av känslan än av tanken, så skjuta de
från sig en förklaring, som fråntar dem deras
sista hopp.

*

Men vad skall man säga om dessa
revolutionsmän, som ända från det adertonde
århundradet till våra dagar var gång de höra en naturlig
förklaring på de mänskliga handlingarna (läran om
egenkärleken, om man så vill) skynda sig att draga
samma slutsats därav som den unge nihilist, om
vilken vi redan i begynnelsen talade, han, som
skyndade sig att ropa: »Bort med moralen!»

Vad skall man säga om dem, som, sedan de
blivit överbevisade om att människan endast handlar 
på det ena eller andra sättet för att tillfredsställa 
ett naturligt behov, skynda att därav draga
den slutsatsen, att det är fullständigt likgiltigt, vad 
man gör; att det icke längre finnes gott eller ont,
att det att med fara för eget liv rädda en människa,
som håller på att drunkna, eller att dränka honom
för att sätta sig i besittning av hans ur, är tvenne
handlingar som väga lika mycket; att den martyr,
som dör på schavotten, för att ha arbetat på
mänsklighetens frigörelse, och den lille bedragare, som
bestulit sina kamrater äro lika goda, därför att båda
söka bereda sig en tillfredsställelse? — 

Om de ändå tillfogat, att det varken finnes
god eller dålig doft, varken doft av rosor eller
dyvelsträck, därför att det ena såväl som det andra
blott är svängningar av molekyler; att det varken
finns god eller dålig smak, att det bittra i kininen
och det milda i druvans saft likaledes endast äro
molekylarsvängningar; att det varken finns kroppslig 
skönhet eller fulhet, att förstånd och dumhet
likaledes alltsammans endast är en följd av kemiska
eller fysiska svängningar, som framträda i organismens 
celler; om de tillfogade detta, så kunde man
säga, att de pladdrade, men att de i alla fall hade
dårens slutledningsförmåga. — 

Men när de icke säga detta, vad kunna vi
då draga för slutsats därav?

Vårt svar är enkelt. Mandeville som tänkte
på detta sätt år 1723 i »Liknelsen om myran»,
den ryske nihilisten från 1860—1870-talen, mången
pariseranarkist i våra dagar, dessa tänka så, därför 
att de — utan att göra sig reda därför — bli
sittande fast i sin kristna uppfostrans fördomar.
Så ateistiska, så materialistiska, eller så 
anarkistiska, som de tro sig vara, så tänka de ändå som
kyrkofäderna eller grundläggarne av buddismen.

Dessa goda gamle sade oss i värkligheten:
En gärning är <i>god</i>, om den ger uttryck för själens
seger över köttet; den är <i>ond</i>, om det är köttet
som fått överband över själen. Den är utan
något särskilt innehåll om varken det ena eller det
andra är förhållandet. Det behövs ingen annan
regel för att döma, om en handling är god eller
dålig». Och våra unga ha givit sig till att
upprepa efter våra kristna eller buddistiska fäder:
»Det finns ingenting annat att döma efter om en
gärning är god eller ond».

Kyrkofäderna sade: Se på djuren: de ha
ingen odödlig själ; deras handlingar göras endast
för att tillfredsställa ett naturligt behov; <i>på den
grund</i> kan det icke hos djuren talas om onda
eller goda gärningar: de äro alla lika betydelselösa
och därför gives det för dem varken paradis eller
helvete — varken belöning eller straff». Och våra
unga har icke kunnat finna på någonting annat än
upprepa S:t Augusti och S:t Eakyamounis omkväde
och säga: Människan är blott ett djur, dess
handlingar äro endast och allenast gjorda för att
tillfredsställa ett naturligt behov; <i>på den grund</i>
gives det för människan varken goda eller dåliga
gärningar. De äro alla jämngoda».

Det är alltid denna förbannade föreställning
om straff som ställer sig i vägen för förnuftet; det
är alltid detta löjliga ord från den religiösa
uppfostran, som förkunnar, att en handling är god om
den föreskriver sig från ett övernaturligt inflytande,
men varken ond eller god om det övernaturliga
ursprunget fattas. Det är vidare, och ständigt
även hos dem, som le mäst däråt, föreställningen
om djävulen på den högra skuldran och ängeln på
den vänstra. »Jaga bort djävulen och ängeln och
jag skall icke längre kunna säga dig om handlingen
är god eller dålig, ty jag känner ingen annan
orsak efter vilken jag kan fälla min dom».

Prästen är alltid framme med sin ängel och
sin djävul och hela den materialistiska fernissan
räcker icke till för att dölja dem. Och vad som
är ännu värre: domaren med sina utdelningar av
piskslag till den ene och sina världsliga belöningar
åt den andre är där alltid och icke ens
anarkismens principer räcka till för att med roten rycka
upp föreställningen om straff och belöning.

Nåväl, vi vilja varken veta av prästen eller
domaren. Och vi säga rent ut: »Dyvelsträck
stinker, ormen biter mig, lögnaren bedrar mig.
Växten, krypdjuret och människan åtlyda alla tre ett
behov i sin natur. Låt gå! Men då lyder också
jag ett behov i min natur, om jag hatar växten
som stinker, djuret som dödar med sitt gift och
människan som är ännu giftigare än djuret. Och
jag vill handla i överensstämmelse därmed utan
att därför hänvända mig varken till djävulen, som
jag eljes absolut icke känner, eller till domaren,
som jag avskyr mycket mera än ormen. Jag och
alla de, som dela min motvilja, vi lyda också ett

behov i vår natur. Och vi skola se vem av de
två som har störst rätt och störst makt».

Det är detta vi nu skola undersöka; och
just därigenom skola vi se, att om de heliga
Augustinerna icke hade annan anledning att skilja
mellan det goda och det onda, så har den
djuriska världen dock en annan som fungerar på ett
helt annat sätt. Den djuriska världen i allmänhet
— från insekten till människan — vet fullkomligt
vad som är gott och vad som är ont utan att
behöva rådfråga varken bibeln eller filosofien. Och
om det förhåller sig så, så ligger grunden därtill
i ett behov i deras väsen: behovet att bevara
släktet och framför allt till den största möjliga mängd
av lycka för vart enskilt väsen.
</chapter>

<chapter name="IV">
<h2>IV</h2>

För att skilja mellan det som är gott och
det som är ont, togo de mosaiska, de buddistiska,
kristna och muhammedanska teologerna sin
tillflykt till den gudomliga inflytandet. De sågo, att
människan, antingen hon var vild eller civiliserad,
olärd eller vis, fördärvad eller god och hederlig,
alltid vet om hon handlar gott eller illa, och
framförallt vet om hon handlar illa. Men då de icke
funno förklaringen på denna genomgående regel,
så sågo de däri ett gudomligt inflytande. De
metafysiska filosoferna ha sedan vidare talat till oss
om samvete, eller oförklarliga bud, vilket eljes
blott var en förändring av ord.


Men varken den ene eller den andre har
förstått att fastslå det faktum — så enkelt och så
slående — att djur som leva i samhällen också
förstå att skilja mellan gott och ont, precis som en
människa. Och vad mera är, att deras begrepp
om det goda och onda äro av precis samma slag
som människornas. Hos representanterna för de
mäst utvecklade inom varje särskild klass — fiskar,
krypdjur, foglar och däggdjur — äro de också
alldeles desamma.

Tänkarna i det adertonde århundradet hade
nog lagt märke därtill, men man hade sedermera
glömt bort det, och det är nu vår uppgift att bringa
hela betydelsen av denna omständighet till full
klarhet.

*

Forel, denne oförliknelige iakttagare av
myrorna, har genom en rad iakttagelser och drag
visat, att när en myra som har fyllt sin magsäck
med honung möter andra myror med tom mage,
bedja dessa ögonblickligen om något att äta. Och
bland dessa små kryp är det en plikt för den mätta
myran att spotta ut honungen, så att dess
hungriga vänner kunna mätta sig. Fråga myrorna om
det skulle vara rätt, att neka födan åt andra
myror från samma myrstack när man själv har fått
sin del. De skulle svara dig med handlingar, som
skulle vara omöjliga att icke förstå, att det skulle
vara mycket illa handlat. En så egoistisk myra skulle
bli hårdare behandlad än fienderna av ett annat

slags myror. Om det hade skett under kampen
mellan två olika slags myror, skulle de lämna
kampen för att störta sig över denna egoist. Detta
drag är fastslaget genom iakttagelser som icke lämna
något tvivel.

Eller fråga sparvarna, som bo i din
trädgård om det icke är rätt att kalla hela det lilla
samhället när du kastar några smulor bröd i
trädgården, för att alla skola komma i tillfälle att
deltaga i målet. Fråga dem, om en sparv
handlar gott genom att i sin grannes bo stjäla de
halmstrån, som denne dragit samman och som
tjuven icke själv skulle gitta att draga samman.
Och sparvarna skulle svara dig, att det är mycket
illa gjort, genom att alla kasta sig över tjuven och
förfölja honom genom att hacka honom med näbbet.

Fråga vidare näbbmusen om det är rätt att
hindra de andra mössen av samma koloni tillträde
till deras underjordiska förråd, och de skola svara
dig, att det är illa gjort.

Fråga slutligen de lågt stående människorna,
exempelvis jakuterna, om det är rätt att taga mat
i tältet hos en stammedlem i hans frånvaro. Och
han skall svara dig, att om mannen själv kunde
skaffa sig födan, skulle det vara mycket illa
handlat. Men om mannen var trött eller i nöd, borde
han taga födan där han fann den; men i sådant
fall gjorde han rätt i att lämna efter sig sin
huvudbonad eller sin kniv, eller åtminstone ett
stycke snöre med en knut i, för att den frånvarande
jägaren må kunna förstå när han kommer hem, att

att han haft besök av en vän och icke av en
rövare. Denna försiktighetsregel skulle befria honom
från det bekymmer, som den möjliga närvaron av
en rövare i närheten av hans tält, skulle vålla
honom.

Tusen liknande drag kunde framhållas. Hela
böcker kunde skrivas om detta — hur uppfattningen 
av gott och ont är alldeles densamma hos
människorna som hos djuren.

Myran fogeln, näbbmus,en och den vilde
jakuten ha varken läst Kant eller de heliga
kyrkofäderna eller ens Moses. Och ändå ha alla samma
mening om ont och gott. Och om du ett
ögonblick tänker efter vad som ligger till grund för
denna mening, så skall du genast se, att det som
anses för <i>gott</i> hos myrorna, näbbmusen och de
kristna eller gudsförnekande moralisterna, det är
det, som är <i>nyttigt</i> för bevarandet av släktet — och
det som anses för <i>dåligt</i>, är det, som är <i>skadligt</i>
för det. Icke för individen, som Bentham eller Mill
sade, utan kort och gott för hela släktet.

Tanken om gott och ont har således ingenting 
att göra med religion eller samvete; det är
ett naturligt behov hos djursläktet. Och när
religionsstiftarna, filosoferna och moralisterna tala till
oss om det gudomliga eller metafysiska väsendet,
så göra de icke annat än att upprepa vad varje
myra, varje sparv utövar i sitt lilla samhälle,
nämligen:

Är det <i>nyttigt</i> för samhället, så är det <i>gott</i>.
Är det <i>skadligt</i> så är det <i>dåligt</i>.


Denna tanke kan vara dåligt utvecklad hos
de lägre stående djuren, eller göra sig starkt
gällande hos de högre utvecklade, men dess innersta
väsen blir ändå alltid detsamma.

Hos myrorna räcker den icke utanför
myrstacken. Alla samhällsmässiga bruk, alla regler
för dygdighet, gäller blott för individerna av samma
myrstack. Man skall aflämna föda till
medlemmarna av samma myrstack — aldrig till andra.
En myrstack skall aldrig tillsammans med annan
myrstack bilda en familj, utan i rent särskilda
tillfällen, som när exempelvis en stor fara hotar båda
två gemensamt. På samma sätt skola sparvarna i
Luxembourg — samtidigt som de understödja
varandra ömsesidigt på ett förvånansvärt sätt — föra
en förbittrad strid mot sparvarna på Mougeplatsen,
som våga sig in i Luxembourg. Och en jakut
skall betrakta en jakut av en annan stam som ett
väsen, på vilken det icke finns användning för
stammens sedvanor. Däremot är det tillåtet att
sälja till honom (att sälja är alltid mer eller mindre
att stjäla från köparen: av de två blir alltid en
bedragen) medan det skulle vara en förbrytelse att
sälja till medlemmar av sin egen stam. Till dessa
giver man utan att räkna det för någonting. Och
den civiliserade människan, som ändtligen förstår
de närliggande — fast vid första ögonkastet
omärkliga — anknytningspunkterna mellan honom och
den simplaste papuer, skall utsträcka dessa
ömsesidighetsprinciper till varje mänskligt väsen, ja även

till djuren. Tanken vidgas, men principen blir
densamma.

Å andra sidan ändras uppfattningen av gott
och ont allt efter graden av fattningsförmågan eller
förvärvade kunskaper. Det finns ingenting
oföränderligt häri.

Den primitiva människan kunde finna det
mycket bra, det vill säga mycket nyttigt för släktet
att äta upp sina gamla föräldrar när de blevo en
börda (i verkligheten mycket tung) för stammen.
Han kunde också finna det bra — det må
framdeles tolkas: nyttigt för samhället — att dräpa sina
nyfödda barn och att endast uppföda två eller tre
på var familj, så att modern kunde amma dem
ända till treårsåldern och ödsla sin ömhet på dem.

Nu har uppfattningen förändrat sig; men
medlen för livets uppehållande äro icke längre blott
stenålderns. Den civiliserade människan står icke
längre i samma ställning, som den vilda familjen,
vilken hade att välja mellan de två onda tingen:
antingen att äta upp de gumla föräldrarna eller
också att alla få otillräcklig näring och att snart se
sig urståndsatt att föda såväl de gamla föräldrarna
som de unga i familjen. Det är nödvändigt att
försätta sig till dessa tider, som vi endast med
möda kunna frammana i vår fantasi, för att förstå,
att under de dåvarande omständigheterna kunde den
halvilda människan tänka tämligen riktigt.

Tänkesätten kunna förändras. Uppfattningen
av det som är nyttigt eller skadligt för släktet
förändras, men grundvalen blir oföränderlig. Och om

man ville sammanfatta hela denna livsvisdom från
djurriket i en enkel sats, så skulle man se att
myrorna, fåglarna, näbbmusen och människorna äro
eniga i en sak.

De kristna sade: »Gör icke mot andra, vad du
icke vill att andra skola göra mot dig». Och de
tillfogade: «Eljest kommer du till helvetet«!

Den morallära som utvecklar sig genom
iakttagelsen av hela djurriket, högt överlägsen över den
föregående, kan återgivas således: «Gör mot andra,
vad du skulle önska, att de göra mot dig under
liknande förhållanden«.

»Lägg väl märke till att det blott är ett råd;
men detta råd är frukten av lång erfarenhet om
de djurs liv som leva i samhällen. Och hos den
stora massan av dessa, människan däri inberäknad,
har det blivit en vana att handla enligt denna
princip. Utan detta skulle eljest intet samhälle
kunna bestå, ingen ras kunna övervinna de
naturhinder, som den har att kämpa mot».

Är det då denna så enkla princip, som
framgår av undersökningen av de i samhällen levande
djuren och av det mänskliga samhället? Är den
användbar? Och hur stämmer denna princip med
de förhärskande sedvanorna, och hur utvecklar den
sig? Det är detta, som vi nu gå att undersöka.
</chapter>

<chapter name="V">
<h2>V</h2>

Tanken på gott och ont finnes hos
mänskligheten, hos varje människa, vilken grad av
andlig utveckling, hon än har uppnått. Hur
fördunklade hennes föreställningar än må vara av
fördomar och egenintressen, betraktar hon i allmänhet som
gott, det som är <i>nyttigt för det samhälle, som
hon lever i, och som ont, det som är skadligt
för det</i>.

Men varav kommer denna uppfattning, som
mycket ofta är så obestämd, att man endast med
möda kan skilja den från vad som är en känsla?
Det finns ju millioner och åter millioner människor,
som aldrig har brytt sig med tanken på
människosläktet. De känna oftast endast stammen eller
familjen, sällan folket — och än mera sällan
mänskligheten, — hur kan det då komma sig, att de
kunna betrakta som gott, det som är nyttigt för
människosläktet, eller till och med komma till en
känsla av sitt ömsesidiga sammanhang med
stammen trots sina oerhörda egenkära instinkter?

Denna omständighet har sysselsatt tänkarna
mycket under alla tider. Den fortsätter att
sysselsätta dem, och det går icke ett år, utan att det
skrives böcker om detta ämne. Vi skola då också
framställa vår syn på saken. Men låt oss i
förbigående anmärka, att om förklaringarna på detta
drag kunna vara olika, så blir draget själv icke
desto mindre obestridligt. Och även om förklaringen 
icke skulle vara den riktiga, eller icke
fullständig, skall detta drag med sina följder för
människorna alltid bliva beståndande. Vi kunna ju
häller icke fullt förklara planeternas ursprung, som
kretsa runt kring solen, — planeterna kretsa icke
desto mindre, och den ena för oss med sig i rymden.

Vi ha redan talat om den religiösa
förklaringen. Om människan skiljer mellan gott och
ont, säga de, som dyrka religionen, så är det
därför att Gud ingivit dem denna tanke. Nyttigt
eller skadligt, det är ingenting att diskutera; man
har endast att lyda sin skapares tanke. Låt oss
icke stanna vid denna förklaring — frukten av
den vildes skräck och okunnighet. Låt oss gå
vidare.

Andra (som Hobbes) ha sökt att förklara det
med lagen, som hos människan hade utvecklat
känslan för det rätta och det orätta, för det goda
och det onda. Våra läsare skola själva förstå den
betydelse som ligger i denna förklaring. De veta,
att lagen helt enkelt har dragit fördel av
männikans sociala känslor, för att behändigt bibringa
henne — förutom de moralföreskrifter, som hon
uppfostras i — också det rättstillstånd som är
nyttigt för det mindretal av utsugare mot vilka hon
uppreste sig. Den har fördärvat rättfärdighetskänslan
i stället för att utveckla den. Låt oss alltså gå
vidare.

Låt oss häller icke stanna vid utilitarianernas
förklaring. De påstå att människan handlar
moraliskt av personliga intressen, men de glömma
känslan av sammanhang med hela släktet, en

känsla som består, vad dess ursprung än må vara.
Det finns ju litet sanning i deras förklaring. Men
det är icke hela sanningen. Låt oss alltså gå
vidare.

Det är det adertonde århundrades tänkare
som äran tillkommer, att ha anat, åtminstone
delvis, ursprunget till moralkänslan.

I ett glänsande arbete, kring vilket
svartrockarna ha skapat tystnad, ett som i värkligheten
också helt litet är känt av de flästa tänkarna,
även de antireligiösa, har Adan Smith satt fingern
på den värkliga källan till moralkänslan. Han
söker icke att finna den i religiösa eller övernaturliga
känslor, — han finner den i den enkla medkänslan.

Du ser för exempel en man slå ett barn. Du
vet att barnet lider. Din inbillningskraft får dig
att själv känna det onda, som tillfogas det; eller
dess tårar, dess lilla lidande ansikte säger dig det.
Och om du icke själv är en feg stympare, kastar
du dig över mannen, som slår barnet, och river
det från odjuret.

Detta enda exempel förklarar nästan varje
moralisk känsla. Ju starkare din inbillningskraft
är, desto bättre skall du kunna föreställa dig, vad
den lider, som tillfogas något ont, och desto
starkare, desto innerligare skall denna moralkänsla
bliva. Ju längre du låter dig föras med till att
sättas i den andra människans ställe, och ju
äktare du känner det onda, man gör den andra,
den förnärmelse som blivit tillfogad honom,
den orättfärdighet, han gjorts till offer för — desto

mera skall du också känna dig drivas till handling
för att hindra ogärningen, förnärmelsen eller
orättvisan. Och ju mera du av omständigheterna, av
dina omgivningar eller av styrkan i ditt eget sinne
och din egen förmåga att känna vänjer dig <i>att
handla</i> i den riktning, som din tanke och
inbillningskraft driver dig — desto mera skall denna
moralkänsla växa i dig, desto mer skall den bli en
sedvana.

Det är detta, som Adam Smith utvecklar
med ett öfverflöd av exempel. Han var ung då
han skref denna bok, som står så oändligt högt
över hans ålderdoms arbete: »Samhällets välstånd».
Fri från varje religiös fördom, sökte han
förklaringen till moralen i det mänskliga väsendets
naturförhållande, och detta är just anledningen till
att mörkmännen med och utan prästkappa ha tegat
ihjäl denna bok.

Adam Smiths enda fel är, att han icke
förstod, att samma medkänsla, när den gått över till
sedvanetillstånd, finns hos djuren lika väl som hos
människorna.

Hur illa det än blir uppfattat av dem, som
göra Darwins lära allmänanvändlig och allmänfattlig,
men som överse allt hos honom, som han icke
hade lånat hos Malthus, så är ändå känslan av
ömsesidig sammanhållning det förhärskande draget
i alla de djurs liv, som leva i samhällen. Örnen
hugger i sig sparven, ulven förtär gnagarna, men
örnen och ulven hjälpa varandra ömsesidigt under
jagten, och sparvarna och jordmössen slå sig så
gott samman mot rovdjuren, att endast de
osolidariska bli offren. I varje samhälle är
sammanhållningen en naturlag (ett genomgående drag),
oändligt mera betydelsefull än denna kamp för
tillvaron, vars pris alla borgare sjunga i alla
tonarter för att så mycket bättre kunna utplundra
sina ekonomiskt vanlottade medmänniskor.

När vi iakttaga djurvärlden och försöka att
göra klart för oss denna kamp för tillvaron, som
varje levande väsen för mot ogynnsamma
omständigheter och mot sina fiender, så skola vi komma
till att erkänna, att ju mera utvecklad den
ömsesidiga samhörighetskänslan är i ett djursamhälle,
och ju mera denna gått över till ett
sedvanetillstånd, desto större utsikt har det till att leva
vidare och segerrikt gå ur kampen mot
ogynnsamma naturförhållanden och andra fiender. Och
ju mera varje enskild medlem känner detta —
desto mera utvecklar sig hos dem alla dessa tvenne
egenskaper, som äro de förnämsta orsakerna till
segern och till varje framsteg — modet å ena
sidan och den enskildes fria initiativ å andra sidan.
Och ju mera, i motsättning härtill, ett eller annat
djursamhälle eller en eller annan liten djurflock
förlorar denna samhörighetskänsla (vilket händer
som följd av en särskilt stor olycka, eller som följd
av ett sällsynt överflöd på näring), dess mera
förminskas de övriga orsakerna till framsteg —
modet och det personliga initiativet; de sluta med att
försvinna och samhället förfaller, dukar under för
sina fiender. Utan ömsesidig tillit är ingen kamp

möjlig; finns intet mod, finns häller inget initiativ,
ingen sammanhållning — och ingen seger! Då
kommer det vissa nederlaget.

Vi skola en gång återkomma till detta ämne,
och vi skola med överflöd av bevis påvisa, huru
i djur- och människovärlden lagen om ömsesidig
hjälp är framåtskridandets lag, och huru den
ömsesidiga hjälpen, likaväl som modet och varje
enskilds eget intiativ, som har sitt ursprung däri
garanterar segern åt den art, som bäst förstår
att utöva dem. För tillfället är det oss nog att påpeka
detta drag. Läsaren skall själv förstå hela dess
vikt för det spörsmål, vi sysselsätta oss med.

Föreställer man sig nu denna
samhörighetskänsla, som värkat genom millioner av
generationer, som följt på varandra från de första
ofullständiga spirorna tills djurarterna visade sig på
jordklotet; föreställer man sig huru denna känsla tid
efter annan blivit en sedvana och fortplantat sig
genom arv från den allra enklaste mikroskopiska
organism ända till dess avstamningar — insekterna,
kräldjuren, däggdjuren och människan — så skall
man också förstå ursprunget till den sedliga känsla,
som är en nödvändighet för djuret, alldeles som
födan, eller det organ som är bestämt att smälta den.

Det är, för att icke gå än längre tillbaka (ty
då måste vi tala om de sammansatta djurformer,
som ha skapats av kolonier av oerhört enkla små
väsen) ursprunget till den sedliga känslan. Vi ha
nödgats vara oerhört kortfattade för att få detta
stora spörsmål in på några enstaka små sidor, men

det anförda skall redan vara tillräckligt. Och det
är ju häller ingenting som beror på den enskildes
vilkorliga känsla. Utan detta sammanhang mellan
den enskilde och släktet, skulle djurriket aldrig ha
utvecklat sig eller nått fullkomning. Det mäst
framskridna väsen på jorden skulle då ännu ha
varit en av dessa små klumpar, som simmar i
vattnet och knappast kan ses med mikroskopet. Om
ens dessa hade varit till, ty första samlingen celler
– är icke redan den en frukt av sammanslutning
under kampen?
</chapter>

<chapter name="VI">
<h2>VI</h2>

Vi se således, att man genom att iakttaga
djursamhällena — icke som en egennyttig
näringsdrivande, utan som en förståndig iakttagare –
kommer till förståelse av, att denna regel: «Gör mot
andra, vad du önskar att andra skola göra dig
under motsvarande omständigheter», den återfinnes
överallt, där det finns ett samhälle.

Och när man på närmare håll studerar
utvecklingen i djurvärlden, upptäcker man (med
zoologen Kessler och ekonomen Tchernychevsky), att
denna pricip, återgivet med detta enda ord;
<i>solidaritet</i>, (sammanhållning) har haft en oändligt större
andel i djurrikets utveckling än alla de
anpassningar, som kunna vara förorsakade av en kamp
mellan de enskilda individerna för uppnående av
personlig fördel.

Det är klart, att man skall finna
solidariteten (sammanhållningen) ännu mycket starkare
utvecklad i det mänskliga samhället.

Redan aporna, de högst stående på
djurskalan, ådagalägga de mäst slående exempel på
sammanhållning. Människan har tagit ett steg längre
på denna väg och hon allena hjälper till att
bevara sitt skröpliga släkte mitt i alla hinder, som
naturen lägger i vägen för det, och till att utveckla
sitt förnuft.

När man studerar de outvecklade folkraser,
som ända in i våra dagar blivit stående på
stenålderns ståndpunkt, så ser man hur solidariteten i
deras små samhällen har övats i allra största
utsträckning mot alla medlemmar av stammen.

Det är därför, som denna känsla, detta
utövande av ömsesidig sammanhållning aldrig upphör,
även i historiens allra mörkaste perioder.

Även när övergående omständigheter, då
förtryck, träldom och utsugning göra sig breda och
dölja denna princip, så blir den ändå liggande kvar
i den stora mängdens medvetande, och det så klart
att den leder till resning mot de dåliga
institutionerna, till revolution. Naturligtvis. Utan denna
skulle samhället gå till botten.

För det stora flertalet av människor, blir
denna känsla och måste bli, liksom varje vana
en princip som alltid ligger gömd i sinnet, även
om man icke ofta följer den i handling.

Det är hela den tillryggalagda utvecklingen

i djurriket som talar i oss. Och denna är lång,
oerhört lång, den räknar hundra millioner av år.

Även om vi vilja frigöra oss därifrån, så
kunna vi det icke. Det skulle vara lättare för
människan att vänja sig vid att gå på fyra än att
frigöra sig från den sedliga känslan. Den går
igen i djurlivets utveckling längre tillbaka i tiden
än människans upprätta ställning. Det sedliga
förnuftet hos oss är en naturgåva alldeles som
luktsinnet och smaksinnet.

Vad lagen och religionen angår, som också
förkunnat denna lära, så veta vi, att de rent av ha
smugglat den bort igen, för att därigenom dölja det
sekunda hos sina krämarvaror: sina förordningar
till gunst för erövraren, utsugaren och prästen.
Hur skulle de, utan denna princip, vars
rättfärdighet är allmänt erkänd, ha fått sin makt över sinnena?

De gömde sig under denna princip alldeles
som ämbetsmyndigheten, vilken också lyckades att
tvinga sig fram genom att göra min av att beskydda
de svaga mot de starka.

När mänskligheten kastar lagen, religionen
och överheten överbord, tar den <i>åter i besittning</i>
den moralprincip, som den låtit beröva sig, för att
nu underkasta den kritik och rensa den från de
förfalskningar, som prästen, domaren och
ämbetsmannen förgiftat det med och framdeles inmänger.

Men att förneka moralprincipen, därför att
lagen och kyrkan missbrukat den, skulle vara lika
oförnuftigt som att förklara, att man aldrig skall
tvätta sig, att man skall äta svinkött bemängt med

trikiner, och att man aldrig vill veta av någon
gemensamhetsbesittning av grundegendomarna, <i>därför</i>
att koranen föreskriver att man skall tvätta sig för
varje dag, <i>därför</i> att hygienikern Moses förbjöd
hebreerna att äta svinkött, eller <i>därför</i> att
Charialet (ett tillägg till koranen) påbjuda att varje
jordstycke, som i tre år legat obrukat skall återgå till
stamegendom.

Och för övrigt, vad betyder denna princip:
att handla mot andra som du vill att andra skola
handla mot dig, annat än just jämlikhetens princip,
anarkismens grundväsende. Och hur kan man
kalla sig för anarkist utan att utöva denna princip?

Vi vilja icke vara styrda. Men förklara vi
icke därmed, att vi icke själva vilja härska över
någon? Vi vilja icke bli bedragna. Vi vilja, att
man alltid endast säger oss sanningen. Men
förklara vi icke därmed själva, att vi aldrig vilja
bedraga någon, utan förplikta oss till att alltid säga
sanningen och ingenting annat än sanningen, hela
sanningen? Vi önska icke bli bestulna på
frukterna av vårt arbete. Men förklara vi icke
därmed att vi icke vilja förgripa oss på frukterna av
andras arbete? Med vad rätt kräva vi också, att
det handlas mot oss på ett visst sätt, om vi
förbehöllo oss att handla mot andra på ett helt annat?
Skulle vi rent tillfällighetsvis vara detta
kirgisernas »vita ben» som kan behandla andra
fullkomligt efter behag? Vår jämlikhetskänsla uppröres
vid blotta tanken.

Jämlikheten i de ömsesidiga förhållandena

och den därav nödvändigt följande
sammanhållningen, det är djurvärldens mäktigaste vapen i
kampen för tillvaron. Och jämlikhet är
rättfärdighet. Därigenom att vi förklara oss vara
anarkister, förkunna vi på förhand, att vi giva avkall
på att behandla andra, som vi önska att icke
själva bliva behandlade; att vi icke längre vilja
finna oss i den samhällsolikhet, som tillåter några
att använda sin kraft, sin list, eller intelligens
på ett sätt, som skulle skada oss själva. Men
jämlikhet i allt — vilket är liktydligt med
rättfärdighet — det är just anarkismens väsen. Hin
i våld med det »vita benet», som tar sig rätt
att narra andra på bekostnad av deras enfald.
Vi vilja icke veta något av det, och vi
undertrycka det efter behov. Det är icke blott lagen,
religionen och auktoriteten, denna abstrakta
treenighet, vi förklara krig. Som anarkister förklara
vi krig mot hela det hav av bedrägeri, list,
utsugning, moralisk låghet, last — kort sagt
samhällsolikheten — som man har ingjutit i våra
hjärtan. Det är <i>deras</i> handlingssätt och <i>deras</i>
tänkesätt vi förklara krig. Den förtryckte, den
bedragne, den utsugne, den prostituerade o. s. v.
är det, som framför allt sårar vår likhetskänsla.
Det är i jämlikhetens namn, vi icke längre vilja
veta av, varken prostituerade, bedragna eller
regeringsförtryckta.

Man skall måhända säga, och man har ibland
sagt: Men när du menar, att du alltid bör handla
mot andra, som du önskar, att andra skola handla

mot dig, vad rätt har du då, att under några som
hälst omständigheter bruka våld? Med vilken rätt
ställa upp kanoner mot vilda folk eller mot
civiliserade, som gör infall i ditt land? Vad rätt har
du att fråntaga utsugaren makten? Vad rätt har
du att dräpa? Icke blott tyrannen men även
huggormen?

Vad rätt? Vad menar du med detta dumma
uttryck, lånat från lagen? Önskar du veta, om jag
vore medveten om att handla gott genom att göra
detta? Om de, som jag högaktar, skola tycka att
jag handlade gott? Är det detta du vill veta? I
så fall är vårt svar mycket enkelt.

Självfallet — ja! Därför att vi begära, att
man dräper oss som giftiga djur om det skulle falla
oss in att göra infall i Tonkin eller hos
zulukaffrerna, söm aldrig ha gjort oss något ont. Vi säga
till våra söner, till våra vänner: Dräp mig, om
jag någonsin tar del i ett anfallskrig».

Otvivelaktigt — ja! Ty vi begära att man
tar makten från oss, om vi, trots våra åsikter, en
dag föllo på att bemäktiga oss ett arv — om det
än föll från himmelen — i avsikt att bruka det
till utsugning av andra.

Ja, självfallet! Ty varje högsinnad människa
fordrar på förhand, att man skall dräpa honom
om han någonsin blir en orm, att man stöter dolken
i hans hjärta om man någonsin intar en avsatt
tyranns plats.

Av hundra män, som ha hustru och barn,
skall det finnas nittio, som, när de känna att

vansinnet (förlusten av hjärnans herradöme över deras
handlingar) närmar sig, skola taga sig själv av daga
av fruktan för att göra sina kära ont. Var gång
en modig människa känner, att han blir farlig för
dem han håller av, skall han söka döden innan
han blir farlig.

I Irkutsk blevo en polsk läkare och en
fotograf bitna av en galen hund. Fotografen brände
såret med glödande järn, läkaren nöjde sig med
att etsa det. Han var ung, vacker och
överströmmande av kraft. Han hade just sluppit ut ur det
fängelse, som staten dömt honom till för hans
hängivenhet för folkets sak. Stark tack vare sina
kunskaper och i synnerhet tack vare sitt förstånd, gjorde
han vidunderliga kurer; de sjuka avgudade honom.

Sex veckor senare märkte han att den bitna
armen började att svullna. Läkare som han var,
kunde han icke taga fel därpå; det var
galenskapen som kom. Han springer bort till en vän,
läkare och landsförvisad som han själv. — »Skynda
dig, giv mig stryknin! Ser du denna arm, vet då
vad det är? Om en timme eller mindre skall jag
vara fullt galen, skall försöka bita dig och de andra;
spill icke tiden! Giv mig stryknin; jag måste
dö!« Han kände att han blev ett giftdjur och
fodrade att bli dödad.

Vännen grät; han ville försöka ett medel
som skulle hämma utbrottet. Tillsammans med en
modig kvinna ger han sig till att behandla honom ...
och två timmar efter kastar sig läkaren över dem
skummande av raseri och försöker att bita dem; därpå

kom han åter till sig själv och fordrade stryknin
— och rasade på nytt. Han dog i den
förfärligaste dödskamp.

Huru många liknande fakta kunna vi icke
uppräkna från vår samlade erfarenhet! Den
högsinnade människan föredrar att dö, hellre än att
bliva orsak till andras olycka. Och det är därför,
som han skall ha medvetande om att handla gott,
och bifall från dem, han sätter pris på, när han
dräper det giftiga djuret eller tyrannen.

Perovskaja och hennes vänner ha dödat den
ryske zaren. Och hela mänskligheten har, trots
sin motvilja för utgjutet blod, och trots sina
sympatier för den som frigivit de livegna, erkänt deras
rätt därtill. Varför? Icke därför att de ansågo
hennes handling för <i>nyttig</i> — de tre
fjärdededelarna tvivla ännu därpå — men därför, att de
kände, att Perovskaja och hennes vänner aldrig
för all världens guld själva skulle blivit tyranner.
Även de, som äro okunniga om dramat i dess helhet,
äro likväl övertygade om, att det här icke förelåg
någon ungdomlig bravad, någon palatsförbrytelse,
eller strävan efter makten; det var hat till
tyranniet ända till ringaktning för sin egen säkerhet,
ända till döden.

»Dessa» — sade man — »hade förvärvat sig
rätt att dräpa, eller som man sade om Louise
Michel: »Hon hade rätt att plundra», eller: »De
hade rätt att stjäla» som man sade om dessa
terrorister, som levde av torra brödet och stulo en
million eller två ur Kischineffs skattkammare med

fara för eget liv, men vidtogo de största möjliga
försiktighetsåtgärder för att från allt ansvar befria
vaktposten, som bevakade kassan.

Denna rätt att bruka makt förneka aldrig
människorna dem, som förvärvat sig densamma —
antingen denna rätt brukas vid barrikaderna eller
i mörker. Men för att en sådan rätt må göra ett
djupt intryck på sinnena, måste man <i>förvärva sig
denna rätt</i>. Annars kommer handlingen — 
antingen den är nyttig eller ej — endast att stå
som en rå gärning utan betydelse för idéernas
framgång. Man skulle icke se annat i den än en
överflyttning av makten, en utsugares ersättande
med en annan.
</chapter>

<chapter name="VII">
<h2>VII</h2>

Hittills ha vi alljämt talat om människans
medvetna, överlagda handlingar (då vi ha reda på när
vi göra dem). Men vid sidan av det medvetna,
ha vi det omedvetna, oändligt mycket mera
omfattande liv, som förut blivit alltför förbisett. Det
är tillräckligt att iakttaga huru vi klä oss på
morgnarna, huru vi försöka att knäppa en knapp, som
vi veta oss ha mist dagen förut, eller hur vi föra
handen för att gripa ett föremål, som vi själv satt
bort, för att få ett begrepp om detta omedvetna
liv och fatta den stora betydelse, det har i vår
tillvaro.

De tre fjärdedelarna av våra ömsesidiga
förhållanden levas i detta omedvetna liv. Vårt sätt
att tala, skratta eller rynka ögonbrynen, vårt sätt
att bli hetsiga i diskussioner eller förbli lugna — 
allt detta göra vi oöverlagt, utav ren vana, antingen 
denna vana är ett arv från våra mänskliga
förfäder, eller från våra stamfäder före människan
(lägg blott märke till likheten i uttrycken mellan
människan och djuret, när de båda äro rasande)
eller den är självförvärvad genom vilja eller omedvetet.

Det sätt på vilket vi uppföra oss mot andra
går således över till vana. Och den människa
som mäst fullkomnat förvärvat sig <i>moraliska vanor</i>,
blir naturligtvis den gode kristne överlägsen, som
alltid säger sig drivas av djävulen till att göra det
onda och endast kan undgå detta genom att
förspegla sig helvetets pina och paradisets fröjd.

Detta, att handla mot andra, som man
önskar att andra skola handla mot sig själv, blir
hos människan och hos alla i samhällen levande
djur till en vana, och detta i den grad, att
människan i allmänhet icke en gång frågar sig själv,
hur hon bör handla i det eller det fallet. Hon
handlar gott eller illa utan övervägande. Och
det är blott under särskilda omständigheter, inför
ett invecklat fall eller under inflytande av en stark
lidelse, som hon famlar och de olika delarna av
hennes hjärna (ett mycket sammansatt organ, vars
delar värka med ett visst oberoende) komma i krig
med varandra. Då sätter han sig i tankarna i den
andres ställe; han frågar sig själv om det skulle
vara denne behagligt, att bli behandlad på samma
sätt, och hennes beslut stiger i moraliskt värde i
samma grad, som hon förmått göra sig till ett
med den människa vars värdighet eller intresse
hon var i färd med att kränka. Eller också går
en vän till henne och säger: »Tänk dig i hans
ställe; skulle du ha tålt, att han behandlat dig,
som du just är i färd med att handla mot honom?»
Och det är tillräckligt.

Man tar således sin tillflykt till
jämlikhetsprincipen i det ögonblick man är villrådig; medan
man i 99 fall av 100 handlar moraliskt blott av vana.

Man skall säkert ha lagt märke till, att vi,
i allt det vi hittills sagt, icke sökt att framställa
<i>påståenden</i>. Vi ha endast och allenast <i>utrett</i>, huru
förhållandena värkligen äro i djurvärlden och bland
människorna.

Kyrkan hotade förr i världen människorna
med helvete för att förbättra moralen, och man
vet, vad den har uppnått: den demoraliserar dem.
Domaren hotar med prygel och fängelse, alltid i
samma sedlighetesprincipers namn, som han stulit
från samhället, och han fördärvar deras seder. Och
auktoritetsdyrkarna av alla grader skrika om den
fara, som skulle hota samhället, om domaren
möjligen skulle försvinna ur världen tillsammans med
prästen.

Nåväl, vi äro icke rädda för att försaka både
domaren och hans domar. Vi försaka till och med,
i likhet med Guyau, varje befallning, varje
förpliktelse i sedligt hänseende. Vi rädas icke för
att säga: »Gör vad du vill och gör hur du vill»
– därför att vi äro övertygade om, att den stora 
mängden av människor, efterhand, som de bli mer
och mer upplysta och befriade från de nuvarande
banden, alltid skola leva och handla på ett för
samhället nyttigt sätt, alldeles som vi på förhand
äro övertygade om, att barnet en dag skall gå
på två ben och icke på fyra, endast och allenast
därför att det är fött av föräldrar, som tillhöra
människosläktet.

Allt vad vi kunna göra är att giva <i>råd</i> och
ändå tillfoga vi, när vi giva det: — »Detta råd
skall endast ha värde för dig, om din erfarenhet 
och iakttagelse säger dig att det är gott att följa».

När vi se en ung man gå med en böjd
rygg och därigenom klämma samman sitt bröst
och sina lungor, råda vi honom att räta upp sig,
hålla huvudet högt och bröstet fram. Vi råda
honom till att inandas luften i djupa drag därför
att han därigenom bäst skyddar sig för lungsot.
Men samtidigt lära vi honom fysiologi, så att han
kan förstå lungornas värksamhet och själv välja
den hållning, som han tycker bäst om.

Det är också allt vi kunna göra. Vi ha 
blott rätt att giva råd, till vilket vi ändå foga:
»Följ det om du finner det gott».

*

Men när vi låta var och en handla som det
honom bäst synes; när vi fullständigt neka
samhället rätt till att straffa någonsomhälst på något
sätt, för vilken samhällsskadlig handling, han än
har gjort, så giva vi icke därmed avkall på vår
förmåga, att älska det, som vi finna gott, och att
hata det, som vi finna dåligt. Älska — och
hata; ty det är blott den, som kan hata, som
kan älska. Vi förbehålla oss detta; och när
allena det är tillräckligt att i varje djursamhälle
vidmakthålla och utveckla sedlighetskänslan, så
skall det så mycket mera vara det i det
mänskliga samhället.

Vi fordra endast ett, att allt det röjes bort,
som i det nuvarande samhället hindrar den fria
utvecklingen av dessa två känslor, allt det som
förfalskar vår omdömeskraft: staten, kyrkan,
utsugningssystemet, domaren, prästen, regeringen,
utsugaren.

När vi nu ser en »Jack uppskärare», som
mördar de allra fattigaste och eländigaste kvinnor,
den ena efter den andra — som ändå moraliskt
stå över de tre fjärdedelarna av den rika
medelklassens kvinnor — är vår första känsla hat. Om
vi hade träffat honom en dag, då han tog livet av
en kvinna, som lät betala sig 20 öre för sitt usla
logihål, hade vi jagat en kula genom huvudet på
honom, utan att tänka på att kulan kunde varit
bättre anbrakt på ägaren av bordellen.

Men när vi minnas alla de skändigheter,
som fört honom till dessa mord; när vi tänka på

det mörker han irrat omkring i, hemsökt av bilder
östa ur smutsiga böcker eller av tankar,
inspirerade genom dumma böckers inflytande, upplöses
denna känsla. Och den dag vi veta Jack i
händerna på en bödel, som själv med kallt blod har
dräpt tio gånger så många unga mänskliga liv,
mäns, kvinnors och barns, som alla Jack
uppskärare; när vi veta honom i dessa kallblodiga dårars
händer, eller i händerna på dem, som sända en
Barras i fängelse för att visa borgarna, att de hålla
vakt om dem — då försvinner vårt hat till Jack
uppskäraren. Det vänder sig åt annat håll. Det
övergår till hat till det fega och skenheliga
samhället och dess erkända representanter. Alla en
Jack uppskärares skändliga handlingar försvinna
vid sidan av denna hundraåriga kedja av
skändligheter, begångna i lagens namn. Det är detta
vi hata.

Numera avmattas vår känsla allt mer och mer.
Vi känna, att vi alla, mer eller mindre mot vår
vilja, äro anhängare av detta samhälle. Vi törs
icke längre hata. Törs vi älska? I ett samhälle,
som är grundat på utsugeri och träldom förnedras
människans natur.

Men i samma mån, som träldomen försvinner,
skola vi återinträda i vår rätt. Vi skola åter känna
kraft till att älska och hata, även i så sammansatta
tillfällen som det vi nämnde.

Vad vårt dagliga liv angår giva vi ju redan
vår motvilja eller medkänsla fritt lopp; vi giva

det varje ögonblick på dagen. Alla älska vi den
moraliska kraften och alla förakta vi den moraliska
svagheten, fegheten. För varje ögonblick uttrycka våra
ord, vår blick och vårt smil den glädje vi känna vid
att se handlingar som äro nyttiga för
människosläktet, handlingar som vi anse för goda. Varje
ögonblick visa vi i vårt ansiktsuttryck och vårt tal,
den motvilja, vi känna för feghet, bedrägeri,
bakslughet, brist på moraliskt mod. Vi röja denna
vämjelse till och med då, när vi, under inflytande
av en uppfostran i »god ton», d. v. s.
skenhelighet, försöka att dölja denna motvilja under ett falskt
sken; som skall försvinna efter hand som bättre
förhållanden inträda bland oss.

Nå väl, enbart detta är redan tillräckligt att
i en viss omfattning upprätthålla vår uppfattning
om gott och ont och att ömsesidigt påvärkas av den.
Det skall vara så mycket mera tillräckligt, när det
i samhället icke längre finnes varken präst eller
domare — så mycket mera tillräckligt som
moralprincipen tappar all karaktär av tvång och blir
endast och allenast betraktad som det naturliga
förhållandet mellan jämlikar.

Och dock, efter hand, som detta förhållande
rotfäster sig alstrar det ett ännu mycket högre
moralbegrepp i samhället, och det är detta vi nu skola
undersöka.
</chapter>


<chapter name="VIII">
<h2>VIII</h2>

Hittills ha vi i hela vår undersökning endast
framställt den rena <i>jämlikhetsprincipen</i>. Vi ha
gjort uppror, och vi ha uppfordrat andra att göra
uppror mot dem, som tar sig rätt att handla
annorledes mot andra än de under några som hälst
omständigheter skulle tåla att själv bli behandlade; mot
dem som själva varken önskar att bli bedragna,
utplundrade, förråade eller prostituerade, men som
dock göra allt för att andra skola bli det. Lögnen,
råheten o. s. v. är förråande, ha vi sagt, icke
därför att de förkastas av morallagarna — vi bortse
från dessa lagar — men de äro avskyvärda därför
att lögn, råhet o. s. v. upprör den mänskliga
<i>likhetshänslan</i>, för vilken jämlikhet icke är ett tomt
ord; det upprör isynnerhet den, som i sitt sätt att
handla och tänka är värklig anarkist.

Men ingenting annat än denna så naturliga
och självklara princip — om den blev allmänt
använd här i livet — kunde skapa ännu
mycket högre moral, en som innefattade allt det,
som moralisterna ha påstått sig lära.

Jämlikhetsprincipen omfattar moralisternas
lärosatser. Men den innehåller ännu något mera,
och detta mera är aktningen för individen.
Genom att förkunna vår likhets- och anarkistmoral
avstå vi från att taga oss den rätt som moralisterna
alltid ha gjort krav på att få utöva — rätten att
få lemlästa den enskilde under åberopandet av ett
eller annat ideal, som de funno för gott. Vi
tillerkänna ingen denna rätt; vi vilja icke veta av
någonting av den, ej ens till fördel för oss själva.

Vi erkänna den enskildes fulla och odelade
frihet; vi önska hans tillvaro den högsta livslycka,
alla hans anlag fri utveckling. Vi vilja icke påtvinga
honom någonting, och vi vända således tillbaka till
den princip som Fourier uppställde mot religionens
moral, när han sade: Låt människorna ha sin fulla
frihet; lemlästa dem icke — religionerna ha gjort
det tillräckligt. Frukta icke för deras lidelser, ty i ett
<i>fritt</i> samhälle skola de icke åstadkomma någon fara.

När ni blott icke själva giva avkall på er
frihet; när ni blott icke själva låta trycka er under
oket av andra; och när ni blott mot den eller den
personens våldsamma och samhällsfientliga lidelser
ställa upp era samhällsnyttiga och lika så starka
känslor, så skola ni icke ha någonting att frukta
av fienden<footnote>Av alla moderna författare har norrmannen Ibsen i
sina dramer bäst formulerat dessa tankar. Han är redan
anarkist utan att själv veta det. </footnote>.

Utan att åberopa något som hälst ideal avstå
vi från att lemlästa individen. Det enda vi
förbehålla oss, är att öppet uttrycka vår medkänsla
eller vår motvilja för det, som vi finna gott eller
dåligt. Den eller den bedrager sina vänner. Det
är vad han finner behag i; sådan är hans karaktär.
— Nå, låt gå! Men så är det vår karaktär, vår
vilja, att förakta lögnaren. Och sedan nu vår
karaktär en gång är sådan, så låt oss vara uppriktiga.
Låt oss icke storma mot honom för att trycka
honom till vårt hjärta och kärligt trycka hans hand,
som det göres nu för tiden. Låt oss mot hans
värksamma lidelser och drifter utveckla en lika
stark och kraftig värksamhetslusta.

Det är allt vad vi ha rätt och plikt till att
göra för att i samhället upprätthålla jämlikheten.
Däri består vidare jämlikhetens princip, när den
omsättes i handling<footnote>Vi höra redan sägas: »Men mördaren? Och den som
förför barn? — Därtill svara vi kort»: Mördaren som dräper 
av blodtörst är ytterst sällsynt. Han är sjuk, man
måste bota eller undvika honom. Vad förföraren angår så
låt oss först vaka över att samhället icke fördärvar våra
barns känslor, så skola vi icke ha någonting att frukta av
dessa herrar.</footnote>.

Allt detta går naturligtvis självfallet icke att
utföra fullt ut förrän de stora orsakerna till eländet:
kapitalismen, religionen, rättsutövningen och
regeringen ha upphört att vara till. Men det kan
redan från och med nu göras till stor del. Det
göres redan.

Och likväl! Om samhället icke kände annat
än denna likhetens princip; om var och en, genom
att hålla sig till det köpmansmässiga likhetsbegreppet 
endast föresatte sig att icke giva andra mera
än vad han fick av dem — skulle det bli
samhällets död.

Även denna likhetsprincip skulle då försvinna
från vår samlevnad i livet; ty för att upprätthålla
denna behövs det, att någonting större, något
skönare, något livskraftigare än att enbart rättfärdighet 
oavlåtligt utvecklas i livet.

Och detta sker.

Hittills har det i mänskligheten aldrig funnits
brist på dessa stora själar med hjärtan som strömma
över av ömhet, intelligens eller vilja, och som
brukat sin känsla, sin intelligens och sin
handlingskraft i mänsklighetens tjänst utan att fordra
någonting i ersättning.

Denna andens, känslans och viljans
fruktbarhet tar alla möjliga former. Där är den
lidelsefulla sanningssökaren, som ger avkall på alla andra
livets njutningar och med lidelse hänger sig åt
sökandet av det, som han tror vara det rätta och
och sanna i motsats till det som försäkras av hans
okunniga omgivningar. Där är upptäckaren, som
lever ur hand i mun, som glömmer allt ända till
födan och knappast rör det bröd som räckes honom
att äta av den kvinna som offrar sig för honom,
allt medan hans tankar ideligen tumla om med den
upptäckt som skall förändra världen. Där är den
glödande revolutionären, som konstens, vetenskapens,
ja själva familjens fröjder synas beska så länge den
icke delas av alla, och som arbetar på att förnya
världen trots elände och förföljelse. Där är
ynglingen, som, när han hör beskrivningen av den i
landet inträngande härens skräckfulla handlingar,
tar de fosterländska berättelser, man proppat i
honom, bokstavligt och går och låter skriva in sig i
en frikår, drar ut i snö och köld, svälter och slutar
med att stupa i kulregnet.

Där ha vi den mera äkta entusiasmerade och
med ett fruktsammare förstånd utrustade parisiske

gatpojken, som bättre valde sin medkänsla och
motvilja, sprang, till förskansningarna med sin lille
bror, blev stående under granatregnet och dog med
ropet: »Leve Kommunen!» Där är en man som
uppröres av en orättfärdighet, anfaller utsugaren,
den lille tyrannen i fabriken eller den store
tyrannen i ett kejsardöme. Där är slutligen dessa
otaliga uppoffringar, mindre lysande och därför
okända, nästan alltid misskända, som man
oavlåtligen kan iaktaga, isynnerhet hos kvinnan,
förutsatt att man vill göra sig omaket att öppna ögonen
och lägga märke till, vad det är, som utgör
grundvalen hos mänskligheten, det som gör det möjligt
att klara sig någorlunda trots utplundring och
förtryck.

Dessa smida, den ene obeaktad, den andre
mera uppmärksammad, mänsklighetens sanna
framsteg. Och mänskligheten vet det. Därför
omgiver den deras liv med ärebetygelser, med
legender. Den idealiserar dem till och med och gör
dem till hjältar i sina äfventyr, sina sånger, sina
berättelser. Den älskar hos dem modet, godheten,
kärleken och uppoffringen, som den stora mängden
icke eger. Den låter deras eftermäle leva hos sina
barn. Den minnes även den som blott har levat
i en trängre krets av släkt och vänner, genom att
ära deras minnen i familjens egna traditioner.

Dessa är det som utöva den verkliga moralen
— för övrigt den enda som förtjänar detta namn
— ty det andra är blott samarbete mellan
likställda. Utan detta mod och denna uppoffring

skulle mänskligheten blivit förråad i denna pöl av
småaktiga beräkningar. Dessa förbereda vidare
framtidens moral, den som kommer, när våra barn
genom att sluta upp med att <i>beräkna</i>, växa upp
med det för ögat, att den bästa användningen för
allt, för alla krafter, allt mod, all kärlek finnes där
varest behovet för denna kraft kännes starkast.

Detta mod, denna hängivelse har funnits i
alla tider. Man finner det hos människorna även
i de mäst fördärvade tiderna.

Och i alla tider har religionerna sökt att
tillegna sig det, sökt att slå mynt av det till egen
fördel. Och när religionerna ännu leva, så är det
tack vare — bortsett från okunnigheten — att de
i alla tider just ha förstått att åberopa just denna
hängivenhet, detta mod. Det är också detta de
revolutionära frammana, isynnerhet de socialistiska
revolutionärerna.

När det gäller att förklara det, ha de
religiösa moralisterna, utilitarianerna och andra gjort
sig skyldiga till de missgrepp, som vi redan fäst
uppmärksamheten på. Men det är denne unge filosof
Guyau — denne omedvetne anarkistiske tänkare,
som äran tillkommer att ha påpekat det sanna
ursprunget till detta mod, denna uppoffring; ett
ursprung, som ligger utanför alla övernaturliga krafter,
utanför alla de krämareberäkningar, som den
engelska skolans utilitarianer så spetsfundigt uttänkt.
Där, varest den kantska, positivistiska och
evolutionistiska filosofien har strandat, där har den
anarkistiska filosofien funnit den rätta vägen.

Deras ursprung, har Guyau sagt, <i>är känslan
av sin egen kraft. Det är livet som strömmar
över, som söker att breda ut sig.</i> »Att känna i
sitt innersta, vad man är <i>i stånd</i> till att göra, det
är just att samtidigt få den första aning om vad
som är ens <i>plikt</i> att göra.»

Den moraliska pliktkänsla, som varje
människa någon gång i sitt liv känt och som
man har försökt att förklara på alla möjliga
övernaturliga sätt, är »icke annat än ett övermått av liv,
som kräver verksamhet, att giva sig hän; den är
på samma gång en känsla av makt».

All upphopad kraft övar tryck på alla hinder
som ställas mot den. Att <i>kunna</i> handla är
liktydigt med att man <i>måste</i> handla. Och varje sådan
»moralisk» förpliktelse, som talats och skrivits så
mycket om, inskränkes alltså, när den är avklädd
allt övernaturligt, till detta enda begrepp: <i>livet
kan icke upprätthållas utan på villkor att det får
lov att utveckla sig</i>.

»Plantan kan icke låta bli att sätta blommor.
Att blomstra är för den ibland att dö. Vad gör
det, saven går ändå upp», är den unge anarkistiske 
filosofens anmärkning.

På samma sätt är det också med människan,
när hon är full av kraft och energi. Kraften
upphopar sig i henne. Hon sprider liv omkring sig.
Hon giver utan att räkna det — annars skulle 
hon icke leva. Och om hon, liksom blomman,
måste dö, när hon utvecklar liv — vad gör så 
det! Saven stiger uppåt, om det finnes någon sav.

Var stark! Strömma över av kraft och
känsla och förstånd — och du sprider till andra din
intelligens, din kärlek och din handlingskraft! —
I dessa ord inneslutes hela moralläran, när den
avklädes den orientalska askesens skenheligheter.
</chapter>

<chapter name="IX">
<h2>IX</h2>

Vad mänskligheten beundrar hos den värkligt
sedliga människan, det är den kraft, det är den
livets mognad som driver henne att giva bort sin
intelligens, sina känslor, sina handlingar, utan att
fordra någonting i gengäld.

För den själstarka människan, den människa,
som strömmar över av andligt liv, är det ett
naturligt behov att offra sig. Att tänka utan att
meddela sina tankar till andra, skulle icke ega
något tilldragande. Det är blott den andefattiga
människan, som, efter att med möda ha skapat en
tanke, omsorgsfullt gömmer på den, för att senare
förse den med sin namnstämpel. Den själsstarka
människan strömmar över av tankar, hon sår dem
ut med fulla händer. Hon lider, när hon icke kan
dela dem med någon, icke kan strö ut dem för
alla vindar: sådant är <i>hennes liv</i>.

På samma sätt, är det med känslan. — »Vi
äro icke oss själva nog. Vi ha flera tårar än vi
behöva för våra egna lidanden, mera glädje än vår
egen tillvaro berättigar oss till», sade Guyau och
på så sätt innefattade hela moralspörsmålet i dessa
få så sanna ord hämtade direkt från naturen. Den
ensamma människan lider, är plågad av en viss
oro, därför att hon icke kan meddela sina tankar
och känslor till andra. När man känner en stor
glädje önskar man att kunna meddela den till andra,
att man är till, att man känner, att man älskar,
att man lever, att man kämpar, att man strider.

På samma gång känna vi behov att utöva
vår vilja, vår handlingskraft. Att handla, att
arbeta har blivit ett behov för den stora mängden
av människor i den grad, att när särskilda
omständigheter avlägsnar en man eller kvinna fran det
nyttiga arbetet så fundera de ut värdelösa och
meningslösa arbeten och plikter för att på ett eller
annat sätt få utnyttja sin handlingskraft. De finna
på — likgiltigt vad — en teori, en religion, eller
en »social plikt» för att övertyga sig själv att de
göra något nyttigt. När de dansa — är det i
dygdigt ändamål; när de ruinera sig med sina toaletter
— är det för att hålla »god ton»; när de alls
ingenting göra, så är det av princip.

»Man har ett behov inom sig av att hjälpa
andra, av att giva en handräckning till att styra
på det tunga lass, som mänskligheten så mödosamt
drar på; i varje fall surrar man omkring det»,
säger Guyau. Detta behov, att giva sin
handräckning, är så stort, att man återfinner det hos alla
djur, som leva i samfund, hur lågt de än stå.
Och all denna oändliga värksamhet som så onyttigt
förbrukas i politik, vad är det annat än detta

behov att giva sin handräckning till lasset, eller att
surra runt det? —

Självfallet ger denna »viljans fruktbarhet»,
denna törst efter värksambet, när den blott är
parad med lite känsla och ett förstånd, som icke är
i stånd att <i>skapa,</i> endast en Napoleon eller en
Bismarck — dårar, som ville tvinga världen att
gå den bakvända vägen. Å andra sidan skulle en
fruktbar tankekraft, blottad från djupare känsla,
endast giva dessa torra frukter, kammarlärda män,
som blott hämma vetenskapens framåtskridande
och slutligen skall känsla, som icke är parad med
tillräcklig intelligens, frambringa dessa kvinnor,
som äro färdiga att offra allt för en eller annan
omänniska, över vilken de utgjuta hela sin kärlek.

För att bliva värkligt fruktbart, måste livet
vara intelligens, känsla och vilja tillsammans. Men
då är denna fruktbarhet i alla avseenden <i>liv:</i> det
enda som förtjänar detta namn. För ett
ögonblick av detta liv, giva de, som träffat detta, år
av vegeterande tillvaro. Utan detta
överströmmande liv, är man blott en gubbe för tiden, en
kraftlös, en planta, som tvinar bort, utan att
någonsin ha blommat.

»Låt oss överlämna detta liv, som icke är
något liv, åt den trötta tidsålderns blödighet» —
utbrister ungdomen, den äkta ungdomen, som är
full av livskraft, som vill leva och sprida liv
runt omkring sig. Och för varje gång ett
samhälle faller bort till ruttenhet, bryter en rörelse
från denna ungdom med de gamla ekonomiska,

politiska och moraliska formerna, för att låta ett
nytt liv spira fram. Vad gör det att en eller
annan faller i kampen! Livskraften stiger lika
fullt uppåt. För denna är det att blomstra, att
leva, vad så än följden blir därav! Han aktar
det icke.

Men utan att tala om mänsklighetens
hjälteperioder, utan att hålla oss till det dagliga livet —
är det ett liv att leva i strid med sina ideal?

I våra dagar hör man ofta sägas, att man
ger tusan i idealen. Nå, det kan man förstå.
Man har så ofta förväxlat idealet med den
buddistiska eller kristna lemlästelsen av det; man har
så ofta brukat detta ord till att viseleda de
godtrogna, att en reaktion både skall vara
nödvändig och bliva lyckosam. Också vi föredraga att
ersätta detta så besudlade ord »ideal» med ett
nytt, som bättre svarar mot de nya tankarna.

Men vad än ordet må vara, så är det ett
faktum, att varje mänskligt väsen har sitt ideal.
Bismarck hade sitt, hur underligt det än låter:
att regera med eld och järn. Varje borgare har
sitt, — vore det så än icke annat än Gambettas
silverbadkar, kocken Trompette och många trälar
för att kunna betala Trompette och badkaret utan
allt för stor ansträngning.

Men vid sidan av dessa gives det mänskliga
väsen, som har ställt sig högre ideal. Ett djuriskt
liv skulle icke tillfredsställa honom. Slavanda, lögn,
brist på redlighet, ränkspel, olikheten i de
mänskliga förhållandena uppröra honom. Hur skulle väl

också han kunna bli slavsirinad, lögnare,
ränksmidare och undertryckare? Han förstår huru skönt
livet skulle vara om det härskade bättre
inbördes förhållande mellan alla; han känner sig ha
tillräcklig kraft till att hjälpa till att grundlägga dessa
bättre förhållanden mellan dem, som han möter på
sin väg. Han förstår och omfattar det som man
kallar ideal.

Varifrån kommer detta ideal? På vad sätt
utvecklar det sig å ena sidan genom arv, å andra
sidan genom de intryck man får i livet. Vi veta
det knappast. Möjligen skulle vi i våra
biografier kunna skriva en mer eller mindre
sanningsenlig berättelse om det. Men det finns där —
skiftande, framåtskridande, öppet för yttre intryck,
men alltid levande. Det är till en del en
medveten förnimmelse av det, som skulle kunna giva.
oss den största möjliga summa av livskraft, av
glädje över tillvaron.

Nå väl, livet är blott starkt,
fruktbringande rikt på intryck för den, som följer detta ideal.
Handla mot denna känsla, och du skall känna ditt
liv splittrat; det är icke längre enhetligt, det
förlorar något av sin kraft. Försyndar du dig ofta
mot ditt ideal skall det sluta med, att du förlamar
din vilja och handlingskraft. Du skall snart icke
längre återfinna den kraft hos dig, den
omedelbarhet i besluten, som du förr visade dig vara i
besittning av. Du är en nedbruten människa.

Det finns ingenting som hälst övernaturligt i
detta, när du först en gång betraktar människan

som ett väsen sammansatt av självständigt värkande
närv- och hjärncentra. Vacklar du mellan de
olika känslor, som kämpa i dig, skall du snart
komma dit, att du förlorar din själs jämnvikt; du
blir en sjukling, utan vilja. Livskraften sjunker
och förgäves skall du söka att föra dig själv bak
ljuset, du är icke mera denna starka,
handlingskraftiga människa, som du var den gång dina
handlingar stodo i överensstämmelse med dina ideal.
</chapter>

<chapter name="X">
<h2>X</h2>

Låtom oss så, innan vi sluta, säga några ord
om de två uttryck, som stamma från den engelska
skolan — altruism (kärleken till nästan)
egoism (kärleken till sig själv) — som man
oupphörligt tutar oss i öronen.

Hittills ha vi icke en gång nämnt dem i
denna utredning. Saken är, att vi alldeles icke
ser denna skillnad, som de engelska moralisterna
ha sökt att uppdraga.

När vi säga: »Låt oss göra mot andra, vad
vi vilja att andra skola göra mot oss» — är det
då kärlek till oss själva eller till nästan vi
predika? När vi gå än längre och säga: »Den
enskildes lycka är på det intimaste knuten till alla
deras lycka, som omgiva honom.» Man kan väl
vara förhållandevis lycklig några år i ett samhälle
som är byggt på andras lycka, men denna lycka
är byggd på sanden. Den kan icke fortsätta; det

allra minsta är tillräckligt att grusa den; och den
är ynkligt liten i jämförelse med den lycka som
är möjlig i ett samhälle med jämlikar. Därför,
varje gång du har allas väl för ögonen, så handlar
du gott.» När vi säga detta, är det då kärlek till
nästan eller till oss själva, vi inpränta? Nej,
ingendera. Vi fastslå blott ett faktum.

Och när vi tillfoga, genom att omskriva några
ord av Guyau: »Var stark, var stor i alla dina
handlingar; utveckla ditt liv i alla riktningar; var
så rik som möjligt i din kraftutveckling och sök
följaktligen det vidast möjliga umgänge och visa
största möjliga tillgänglighet — om du önskar att
leva ett helt, rikt och fruktbärande liv. Genom
att du alltid tar det rikast möjligt utvecklade
förståndet till råds, skall du kämpa, våga — att våga
innebär en omåttlig njutning — sprida dina
krafter, så många du hår, utan att räkna på det, för
allt som du känner vara skönt och stort — då har
du njutit den största möjliga summa av lycka i
livet. Bliv ett med mängden, och då skall du, vad
än händer dig i livet, alltid känna, att alla deras
hjärtan, som du sätter värde på, klappar i takt med
ditt, och att de människor, som du föraktar, resa
sig i motvilja mot dig.» När vi säga detta, är
det då kärlek till nästan eller till oss själva vi
förkunna?

Att kämpa, att gå emot faran; att kasta
sig i vattnet icke blott för att frälsa en människa,
men till och med en stackars katt; att leva av torra
brödet för att göra ditt till att få ett slut på den

orättvisa som upprör dig; att känna sig i samklang
med dem som förtjäna att älskas, och att älskas
av dem — allt detta skulle kanske vara ett offer
för en kraftlös lärd. Men för den man eller
kvinna, som är full av handlingskraft, livskraft
och ungdom, väcker det glädjen av att känna att
man <i>lever.</i> —

Är det egoism? Är det altruism?

I det hela taget, ha de moralister, som byggt
sina lärosatser på en förmodad motsättning mellan
de altruistiska och egoistiska känslorna, kommit in
på en felaktig bana. Existerade denna motsats i
värkligheten, stod den enskildes väl verkligen i
strid mot samhällets, skulle mänskligheten icke
kunnat bestå; intet djursläkte skulle ha nått sin
närvarande utveckling. Funno icke myrorna en
innerlig tillfredsställelse i att alla arbeta för
myrtuvans välfärd, så skulle icke tuvan varit till, och
myran skulle icke ha varit vad den nu är: den
högst utvecklade av insekterna, en insekt, vars
hjärna, som knappast kan ses i förstoringsglaset,
nästan är lika mäktig som genomsnittshjärnan hos
människan. Om fåglarna icke funno en innerlig
tillfredsställelse i sina vandringar, i den möda de
giva sig att uppföda sin avkomma, i sina
gemensamma strävanden att försvara sina små samfund
mot rovfåglarna, skulle de aldrig ha nått den
utveckling de nu nått. Fogelsläktet skulle ha gått
tillbaka i utvecklingen i stället för framåt.

Och när Speneer förutser en tid, då den
enskildes väl smälter samman med hela släktets väl,

glömmer han en sak, nämligen: <i>att om de båda
icke i alla tider hade varit en och samma sak,</i>
skulle själva utvecklingen i djurlivet icke kunnat
försiggå.

Vad som i alla tider har visat sig, det är,
att det alltid, såväl i djurvärlden som i
människosläktet, har funnits en stor mängd väsen, som <i>icke
förstått,</i> att den enskildes väl var liktydlig med
hela släktets. De förstodo icke, att när det var
varje väsens mål att leva ett starkt liv, så fann
envar den högsta livslycka i det innerligaste
samkväm med andra, i den fullkomligaste
sammanslutning med sin omgivning.

Men detta var blott brist på förstånd, brist
på förståelse. I alla tidér har det funnits
trångsynta och dåraktiga människor. Men aldrig, icke
på någon tidpunkt i historien, ja icke ens i
geologien, har det kunnat påvisas, att den enskildes
väl har stått i strid mot samhällets. I alla tider
ha de varit enhetsbetydande, ock de som bäst
förstått det, har levat det rikaste livet.

*

Att skilja mellan egoism och altruism är
således, enligt vår uppfattning, förnuftsstridigt. Det
är också därför vi ingenting nämnt om de
förlikningsforsök, som, enligt vad utilitarianerna säga,
människan alltid gör mellan sina altruistiska och sina
egoistiska känslor.


Dessa försök till förlikning finnas icke för
den människa, som fått den värkliga övertygelsen.

Vad som värkligen finns, det är, att vi under
nuvarande förhållanden, även om vi söka att leva
i överensstämmelse med vårt jämlikhetsbegrepp,
känna oss kränkta för varje steg. Hur enkel vår
måltid och säng än är, så äro vi ändå
Rotschildar i jämförelse med dem, som sova under broarna,
och som ofta sakna torra brödet. Hur lite vi än
få giva oss hän till konstens och andens glädje,
äro vi dock Rotschildar vid sidan av de millioner
människor, som komma hem om kvällen förslöade
av kroppsligt arbete, trötta och tunga, ur stånd att
ens kunna njuta konst och vetenskap, och som
skola dö, utan att någonsin ha känt denna stora
glädje.

Vi känna att vi icke ha genomfört
jämlikhetstanken helt. Men vi vilja icke gå på ackord
med dessa förhållanden. Vi göra uppror mot dem.
De tynga oss. De göra oss till revolutionärer.
Vi rätta oss icke efter det, som upprör oss. Vi
förkasta all slags eftergift, allt vapenstillestånd och
lova oss att kämpa till det yttersta mot dessa
förhållanden.

Detta är icke något avslag på fordringarna;
och den människa som har kommit till en klar
övertygelse vill icke veta av nagot, som låter
honom sova i ro och mak medan han väntar i hopp
om att allt skall förändras av sig själv.

*


Därmed äro vi äntligen vid slutet av vår
utredning. Vi ha sagt att det finns tider, då
moralsbegreppet fullständigt förändras. Man
upptäcker, att det man betraktat som moraliskt är
djupaste omoral. En gång fanns det ett bruk, en
sedvana, som man såg upp till, men som i grunden
var omoralisk. En annan gång finner man en
moralregel gjord till förmån för en enskild
samhällsklass. Man kastar dem överbord under ropet:
»Ned med moralen!» Man gör till plikt att handla
omoraliskt.

Låt oss hälsa dessa tider välkomna. Det är
de kritiserande tidsperioderna. Det är det säkraste
tecken på att det försiggår ett stort tankearbete i
samhället, att det utvecklar en högre moral.

Vad nu denna moral skall bli, det ha vi sökt
att utforma, när vi utgått från iakttagelser av
människorna och djuren. Och vi ha sett den moral
som redan framtonar sig i mängdens och i
tankarnas föreställningar. Denna moral påtvingar intet.
Den avstår fullständigt från att omdana individen
efter ett abstrakt begrepp, likaväl som den avstår
från att lemlästa någon, varken religionen, lagen
eller samhällsstyrelsen. Den låter den enskilde ha
sin fulla och odelade frihet. Den skall endast bli
ett erkännande av fakta, den skall bli en vetenskap.

Och denna vetenskap skall säga till
människorna: Om du icke känner kraften i dig, om
dina krafter precis räcka till och icke längre, att
föra ett tråkigt och enformigt liv, utan starka
intryck, utan intensiv glädje, men också utan stora

sorger, nå väl, håll dig då blott till det
enkla jämlikhetsbegreppet. I dessa förhållanden skall du för
din del finna den största möjliga summa av lycka,
som dina medelmåttiga gåvor kunna skaffa dig.

Men om du känner dig i ungdomens hela
kraft, om du vill leva, om du vill njuta det fulla
överströmmande livet — d. v. s. känna den
högsta njutning, ett levande väsen kan åtrå — så var
stark, var stor, var energisk i allt, vad du företar
dig. Sprid liv omkring dig. Märk, att när du
bedrager, ljuger, är falsk och listig är det att
besmutsa dig själv, är det att på förhand erkänna
din egen svaghet, är det att handla som trälen i
haremet, som känner sig sin herre underlägsen.
Gör det om du finner det bäst så, men då må du
på förhand veta, att människorna anse dig ynklig,
småaktig och svag och behandla dig därefter.
Sedan de icke längre se din kraft, skola de behandla
dig som ett väsen som förtjänar medlidande —
ingenting annat än medlidande. Lasta icke
människorna därför, när det är du själv som så ödslar
din handlingskraft.

Var tvärtom stark. Och om du någon gång
ser en orättfärdighet i livet, en osanning i
vetenskapen eller ett lidande som någon annan är
utsatt för — så gör uppror mot orättfärdigheten och
lögnen. Gå till kamp! Kamp giver ett så
mycket starkare liv, ju mera levande den kämpas.
Och några timmar av detta liv skulle du icke
vilja byta bort mot år av ovärksam tillvaro i slöhet.

Kämpa för att detta rika och överströmmande

liv kan bli allas egendom och var förvissad om,
att du i denna kamp skall finna så stor glädje
att du icke i någon annan värksamhet finner
något liknande. Det är allt vad vetenskapen om
moralen kan säga dig.

Det står dig fritt att välja.

<img></img>
</chapter>

<table o>
<td c><small>STOCKHOLM.</small><br><small>Rob. Hultgren & C:o Tryckeri,</small><br><small>1910.</small>
</table>
