<chapter name="Biblioteksbladet
Organ för Sveriges allmänna biblioteksförening
Sjätte årgången 1921">
<h3>BIBLIOTEKSBLADET</h3>
ORGAN FÖR SVERIGES ALLMÄNNA
BIBLIOTEKSFÖRENING

<sc>redaktion:</sc>
FREDRIK HJELMQVIST <sc>och</sc> KNUT TYNELL

<i>SJÄTTE ÅRGÅNGEN</i>
192 I

STOCKHOLM
P. A. NORSTEDT & SÖNERS FÖRLAG


STOCKHOLM 1921

KUNGL. BOKTRYCKERIET. P. A. NORSTEDT & SÖNER
210278


</chapter>
<chapter name="Innehåll.">
<h3>INNEHÅLL.</h3>
<table><td><td r>Sid.
<td><sp>Anslag</sp> till bibliotek vid fortsättningsskolor samt yrkesskolor . . . <td r>186
<td><sp>Berättelse</sp> över Sveriges allmänna biblioteksförenings sjunde årsmöte . . . <td r>165
<td><sp>Frågan</sp> om en svensk tidskriftsindex . . . <td r>78
<td><sp>Frågebyråer</sp> i Sverige. 1. Leijonhufvud, S. S. Stockholms stads statistiska kontor . . . <td r>1
<td><tab>— 2. Karlsson, H. Svenska stadsförbundets kommunala centralbyrå . . . <td r>73
<td><sc>Heyman, H.</sc> Om bindning av tidskrifter . . . <td r>63
<td><sc>Hjelmqvist, F.</sc> Dansk och norsk tidskriftsindex. (Recension) . . . <td r>86
<td>— Knut Kjellberg . . . <td r>58
<td>— Natur och kultur. En ny populärvetenskaplig skriftserie. (Recension) . . . <td r>87
<td>— Specialrum för publiken. Några anteckningar från en biblioteksstudieresa<td r>
<td><tab>i Förenta staterna . . . <td r>175
<td>— Statsunderstöd för anskaffande av litteratur till kurser i medborgarkunskap . . . <td r>200
<td>— Svensk tidskriftsindex än en gång . . . <td r>183
<td>— Uppsala universitetsbiblioteks 300-års jubileum . . . <td r>197
<td>— Utgifter o. utlåning vid några av de större folkbiblioteken i Förenta staterna . . . <td r>125
<td>— Vänstersocialisternas studiehandbok. (Recension) . . . <td r>132
<td><sc>Johanson, E.</sc> Bygdegårdar o. bibliotek . . . <td r>61
<td><sc>Johnsson, P.</sc> Ett skånebibliotek till Ousby realskola . . . <td r>75
<td><sp>Klassifikationssystem</sp> för svenska bibliotek . . . <td r>182
<td><sc>Linder, Greta.</sc> Det Deichmanska biblioteket i Kristiania . . . <td r>5
<td><sc>Lundewall, Elin.</sc> Barn- o. ungdomsläsning . . . <td r>117
<td><sc>Mellander, K.</sc> Västgötalitteratur . . . <td r>201
<td><sp>Nya</sp> biblioteksmannaföreningar . . . <td r>19
<td><sc>Sandberg, Alvida.</sc> Nordiskt biblioteksmöte i Kristiania . . . <td r>17
<td>— Tvättbara bokband . . . <td r>85
<td><sc>Tynell, K.</sc>Borlänge-Domnarvets studiecirkelbibliotek . . . <td r>129
<td>— Folk- och skolbiblioteken just nu samt deras behov av höjda anslag . . . <td r>65
<td>— Gemensamt katalogtryck för flera bibliotek inom samma kommun . . . <td r>88
<td>—  Svenska turistföreningens årsskrift och dess användning som uppslagsbok . . . <td r>133
<td><sp>Ändrade</sp> bestämmelser angående statsunderstöd till folkbiblioteksväsendet . . . <td r>84
<td><sc>Östergren, A.</sc> Läroböcker i lanthushållning för fortsättningsskolor m. fl. . . . <td r>21

<td><sp>Biblioteksnotiser</sp> . . . <td r>24, 92, 135,
<td><td r>187, 219
<td><sp>Litteratur</sp> . . . <td r>28, 96, 137,
<td><td r>189, 221
<td><sp>Nyare</sp> litteratur på danska och norska . . . <td r>45
<td><sp>Tidskriftsöversikt</sp> . . . <td r>55, 116
<td><sp>Viktigare</sp> arbeten utkomna år 1920 . . . <td r>49
<td><sp>Viktigare</sp> nyutkomna arbeten . . . <td r>114, 163, 196, 231
</table>



<table><td><td r>Sid.
<td><sp>Accessionskatalogens</sp> tioårsregister . . . <td r>94
<td><sp>Affärsmannens</sp> registrering av tidskriftsartiklar . . . <td r>93
<td><sp>Allmänna</sp> upplysningar om bildningsarbetet . . . <td r>27
<td><sp>Ett arbete</sp> om svenska folkdräkter . . . <td r>136
<td><sp>Biblioteksfrågor</sp> inför riksdagen . . . <td r>24, 92
<td><sp>Biblioteksinventarier</sp> . . . <td r>135
<td><sp>Biblioteksmateriel</sp> . . . <td r>93
<td><sp>Bildningsmöjligheter</sp> i Dalarna . . . <td r>94
<td><sp>Bogens</sp> Verden . . . <td r>95
<td><sp>Bygdegårdar</sp> . . . <td r>93
<td><sp>Centralbyrån</sp> i Lund . . . <td r>219
<td><sp>Finlands</sp> nya biblioteksorganisation . . . <td r>187
<td><sp>Folkbildningskonferensens</sp> förhandlingar . . . <td r>27
<td><sp>For</sp> folkeoplysning . . . <td r>95
<td><sp>Kamp</sp> mot smutslitteraturen . . . <td r>92
<td><sp>Landskommunernas</sp> folk- o. skolbibliotek . . . <td r>93
<td>Den <sp>norska</sp> folkbibliotekskatalogen . . . <td r>95
<td>En <sp>samling</sp> studieplaner . . . <td r>94
<td><sp>Studieresor</sp> till danska bibliotek . . . <td r>92
<td><sp>Västra</sp> Sveriges folkbildningsförbund . . . <td r>187
<td><i>Borlänge-Domnarvet:</i> Studiecirkelbibliotek . . . <td r>129
<td><i>Kristiania:</i> Deichmanska biblioteket . . . <td r>5, 136
<td><i>Kristianstad:</i> Stadsbiblioteket . . . <td r>136
<td><i>Köpenhamn:</i> Kommunbiblioteket . . . <td r>95
<td><i>Lund:</i> Universitetsbiblioteket . . . <td r>25, 26
<td><i>Norrköping:</i> Stadsbiblioteket . . . <td r>25
<td><i>Stockholm:</i> Kungl. biblioteket . . . <td r>26, 94
<td><i>Stockholm:</i> Folkbiblioteken . . . <td r>27
<td><i>Stockholm:</i> Arbetarbiblioteket . . . <td r>95
<td><i>Uppsala:</i> Universitetsbiblioteket . . . <td r>26, 197
<td><i>Västervik:</i> Stadsbiblioteket . . . <td r>186
<td><i>Växjö:</i> Stiftsbiblioteket . . . <td r>26
<td><i>Östersund:</i> Jämtlands bibliotek . . . <td r>135
<td><tab><tab><tab><tab><tab>——<td r>

<td>Kjellberg, K. . . . <td r>57
</table>
<tab><tab><tab><tab><tab><tab><tab><tab>————


</chapter>
<chapter name="Förklaring över i litteraturrecensionerna använda signaturer.">
<h3>Förklaring över i litteraturrecensionerna använda signaturer.</h3>
<table><td><sc>A. A—g.</sc>      <td>Fil. d:r Alf Ahlberg.
<td><sc>A. B—s.</sc>      <td>Redaktör August Brunius.
<td>A. F.            <td>Fru Astrid Feuk.
<td>A. H.           <td>Andre bibliotekarien Arne Holmberg.
<td><sc>A. H—r.</sc>      <td>Seminarielektorn Alf Hildinger.
<td><sc>A. Ö—n.</sc>      <td>Statskonsulenten August Östergren.
<td><sc>A—e H —m.</sc> <td>Gymnastikdirektör Agne Holmström.
<td>B. M.           <td>Förste bibliotekarien Bert Möller.
<td>B. S.         <td>Antikvarien Bror Schnittger.
<td><sc>Br. Sr.</sc><td>Antikvarien Bror Schnittger.
<td><sc>C. S—g.</sc>      <td>Professor Carl Skottsberg.
<td><sc>E. Bn.</sc>          <td>Professorskan Ester Brisman.
<td><sc>E. B—o.</sc>      <td>Fröken Eleonore Bruno.
<td>E. M. R.     <td>Professor Edvard Rodhe.
<td>E. N.           <td>Fru Ellen Nordenstreng.
<td><sc>E.  N—nn.</sc>   <td>Förste arkivarien Erik Naumann.
<td>F. H.           <td>Fil. d:r Fredrik Hjelmqvist.
<td>F. V.            <td>Docenten Fredrik Vetterlund.
<td><sc>G. Cqt.</sc>       <td>Förste bibliotekarien Gunnar Carlquist.
<td>G. L.           <td>Fru Gurli Linder.
<td><sc>G. Lbrg.</sc>      <td>Docenten Gustaf Lindeberg.
<td>G. T.           <td>Advokaten Gerhard Tauvon.
<td><sc>G—a L.</sc>       <td>Fil. mag. Greta Linder.
<td>H. H.           <td>Biblioteksamanuensen Helge Holmström.
<td>H. N.           <td>Fil. känd. Harald Nordström.
<td><sc>H. Sg.</sc>          <td>Fil. d:r Harald Svanberg.
<td><sc>H. W—k.</sc>    <td>Fru Hildur Westermarck.
<td><sc>Hj. L—n.</sc>    <td>Bibliotekarien Hjalmar Lundgren.
<td>I. B.             <td>Fil. lic. Iwan Bolin.
<td>I. H. F.       <td>Fru Ingeborg Holmström Vifell.
<td>J. B.             <td>Med. d:r Jacob Billström.
<td>J.  F.             <td>Fil. d:r Johan Feuk.
<td><sc>J—i.</sc>             <td>Aktuarien N. A. Jacobi.
<td>K. H.           <td>Fru Karin Hjelmqvist.
<td>K. T.           <td>Fil. d:r Knut Tynell.
<td>K. Å.           <td>Fil. d:r Karl Åmark.
<td>L. T.           <td>Kyrkoherde Lars Tynell.
<td><sc>Lie T.</sc>         <td>Fru Lizzie Tynell.
<td>M. F.           <td>Rektor Mathias Feuk.
<td>M. J.            <td>Professor Malte Jacobsson.
<td>M. P. N.      <td>Professor Martin P. Nilsson.
<td>N. H.           <td>Docenten Nils Herlitz.
<td><sc>O. W—Nn.</sc>    <td>T. f. förste bibliotekarien Oscar Wieselgren.
<td><sc>P—n.</sc>            <td>Fil. lic. T. Pehrsson.
<td><sc>R. F—r.</sc>      <td>Professorskan Ruth Forssner.
<td><sc>Rg.</sc>               <td>Docenten Lännart Ribbing.
<td>S. D. W.      <td>Docenten Sven Wicksell.
<td>S. S.             <td>Lektor Sixten Samuelsson.
<td>T. H.            <td>Professor Theodor Hjelmqvist
</table>
<b>Rättelse:</b> s. 198, r 11 uppifr., står danska, läs norska.
</chapter>
<chapter name="Litteratur.">
<h3>LITTERATUR.</h3>
Aakjær, J., Saml. digte 46.
Adalberth, E., Linet 112.
Ahlgren, E. Se Benedictsson, V.
Alcock, D., Några blad ur protest. hist. 28.
Almquist, S., Framt, skola 31.
— K. P. Nordlund 228.
— Uppfostr, o. underv. 99.
— Ur C. T- L.  Almquists författarliv 106.
— o. Nordenstam, R., Kurs av kem. försök 194.
Andersson, D., Chi-mo-ka-ma 225.
Andersson, G., D. sv. industr. ställn. 160.
Andrews, C. F., Renäss. i Ind. 189.
Anker, N. R., Fru Castr. dott. 191.
Arill, D., Rikti. f. folkminn. 156.
Aslagsson, O., Und. prär. himm. 140.
Au revoir. Se Möller, A.
Aulén, G., Kristend, väg 1. 96.

Backlund, S., Hj. Branting 153.
— Red. Behm 143.
Barbusse, H., Klarhet 33.
Beethoven, L. v., Brev 106.
Bellander, U., Ur hävd. o. minn. 157.
Bendz, E., Solgårdsfam. 143.
Benedictsson, V., Saml. skr. 36.
Bennett, A., En tus. t. karl 34.
Bensow, O., Bibl. ordb. 2. 97.
Berg, F., Nutidsfrågor 31.
Berg, R. G., Frödingsstudier 107.
— Före Vallf. o. vandr. 41.
Berg, T., Johan Skytte 108.
Berger, H., Hjärtat på vägg. 143.
Bergman, A. M., Hovbeslagsl. 44.
Bergman, H., Herr v. Hancken 143.
Bergqvist, B. J., [festskrift till] 31.
Bergstedt, H., Sange fra prov. 40.
Bergström, W., Fr. gångna tider 156.
Bergvall, E., De olymp, spelen 1920. 161.
— Redogörelse f. olymp. spelen 161.
Bjerne, U., Förförare 143.
Bjørnson, B., Saml. digterv. 46.
Blangstrup, C, Christ. VII. Carol. Mathilde 149.
Blomberg, E., Jorden 143.
Boethius, A., Sv. brigaden 149.
Bohlin, G. A., Bidrag t. Alingsås hist. 228.
Bohlin, T., Bl. Pascal 1. 155.
— P. Wikner o. S. Kierkegaard 40.
— S. Kierkegaard 41.
Boierth, P., Kryddor 44.
Böjer, J., Stille vejr 46.
Brandell, G., Pedagogik 99.
Branting, A., Textil skrud 147.
Branting, H., [festskrift till] 158.
Bremer, F., Brev 107.
Brusewitz, P. E., D. röda zarrik. 105.
Buchholtz, J., Tusenkonstn. 34.

Cassel, G., Värld. penn. probl. 159.
Castrén, G., Stud. o. krit. 139.
Charpentier, J., Ur Ind. klass. litt. 140.
Chénevière, J., Två männ. 224.
Christmas, A., Tehuspigen 46.
Collan, A., Kroppskult. i Amer. 161.
Curwood, J. O., Kaz. son 101.

Dahl, C. G., Handledn, i beskärn. av fruktträd 160.
Dahl, N. H., Boerosia 229.
Dahlmark, N., Boken om krysant. 160.
Danmarks havebrug 48.
Dansk tidskriftindex 86.
Dardel, F. v., Dagboksanteckn. 3. 153.
Demitz, G., Av jord 102.
Dickson, R., Minnen 153.
Dillon, E. J., Fredskonf. 150.
Dostojevskij, F., Arma männ. 140.
— Två humoresker 140.
Dumreicher, C., Genforen. 1920 47.
Dymling, C, Mystiker 136.

Ebner-Eschenbach, M. v., Sockenb. 224.
Eckardstein, H. v., Levnadsm. 107.
Ehrencron-Kidde, A., Staff. Hellb. arv 46.
Ekelund, R., Vägarna 36.
Ekelund, V., Attiskt i fågelpersp. 28.
Eklund, J. A., T. fråg. om v. folks bildn. 32.
— Vår kyrka 97.
Elgeskog, J., Cirkelstudier 94.
Elgström, O., Fant. nov. 226.
— Lappalaiset 42.
Elmblad, S., Jenny Lind 155.
Emerson, R. W., Livsvägar 137.
Enebo, S., Gjenn. stjerneverd. 48.
Engström, A., Ränningehus 36.
Erdmann, N., Aug. Strindb. 193.
Estlander, B., Elva  årtionden 150.
Evangeliet o. kyrkan 97.

Fabritius, H., Männ.-kropp. anat. o. fys. 162.
Fagerholm-Petre, K., Helged. 226.
Fahlbeck, P., Klass. o. samh. 159.
Fahlstedt, C. A., Övers, av världslitt. hist. 139.
Falck, K., De första grund, av ärftl. 45.
Falkberget, J., Bör Börson. 140.
Finnilä, C, Bort. Polcirk. 108.
Fischer, E., Målark. 227.
— Västergötl. kyrkl. konst. 104.
Fleuron, S., Killingerne 46.
Fogelklou, E., Fr. själ. väg. 189.

Folcke, N. M.,  D. förlor. son. 226.
Fosdick, H. E., Bönen 29.
France, A., Lilie Pierre 101.
Fries, E., Sv. kvinnor 106.
Frosterus, S., Färgprobl. 1 148.
Fröding, H., Berätt. ur Göteb. hist. und. frihetstid. 110.
Furst, C. M., När de döda vittna 156.
Fanhus, M., Der vildm. suser 46.
Förbundet f. krist. samhällsl. 1—6. 97.
Förslag t. koralpsalmb. 148.

Gad, E., Takt o. ton 139.
Garborg, A., Politik 47.
Geijer, E. G., Ungdomsbrev 154.
Gernandt-Claine, J., D. underb. 36.
D. nya <i>giftermålsbalken</i> 229.
Gjellerup, K., D. gyll. gren. 34.
Gjörwell, C. C., En Stockholmskrönika 154.
Gourko, B., Minnen 38.
Gram, H., Köksväxt. fröodl. 44.
Gran, G., Norskt aandsliv 46.
Granqvist, I., Linjer 226.
Gravlund, T., Dansk folkkarakter 48.
Grenander, M., Einsteins relativ. 195.
Grip, E., J. Ericsson 107.
— Några uppfinn. 111.
Gripenberg, A. W., Kyltekn. 230.
Grundtvig, N. F. S., Breve t. hans hustru 48.
Gunnarsson, G., Fosterbr. 34.
— Sal. ere de enfold. 46.
Gustafson, M., Arb. i kolonitr. 44.
Gustav III o. Lovisa Ulrika, Brevväxl. 40.
Göransson, N. J., Luthers reform. 189.

Hahr, A., Stud. i Vas. konst. 148.
Hallner, A., Fr. pys. t. gubbe 154.
Hambro, C. J., Irske streiftog 47.
Hammarlöv, A., Sv. rimlex. 1. 99.
Hammarstedt, N. E., Sv. forntro 1. 156.
Hamsun, K., Kvinnf. v. brunn. 141.
Hardy, T., En grupp forn. dam. 224.
Haugard, J., Sysk. Karel 102.
Heckscher, E. F., Möjligh, att höja penn. 159.
Hede, G., Dröm 143.
Hederström, T., Fornsagor 40.
Hedin, A., Arbetsgl. 159.
Hedin, S., En levnadst. 107.
— Tsangpo Pilgr. 144.
Hedvig Elisabeth Charlotta, Dagb. 4. 154.
Hegel, G. W. F., Förnuftet i hist. 152.
Heiberg, G., Franske visitter 45.
Heiberg, J. L, Fra Hellas 47.
Heikel, I. A., Fr. antik. 150.
Heuer, F., Katolicismen 221.
Heilskov, C., Dansk provinstop. 45.
Heine, H., Sång. bok 34.
Hellquist, E., Sv. etym. ordb. 223.
Hellström, G., Ett rekomm. brev 144.
Hemmer, J., Pr. Louis Ferd. 102.
Herodotos, Historia 150.
Hindenburg, v., Ur mitt liv 193.
Hirdman, M., Anna Holb. 226.
Hirn, Y., Swift 42.
Hofsten, N. v., Ärftlighetsprobl. i Fröd. diktn. 193.
Hollmann, A. H., Revolut, og bondesp. i Rusl. 48.
Holmberg, O., Frödings mystik 228.
Holmberg, T., Med sköld 96.
Holmbäck, Å., I socialiser. 159.
Holmdahl, O. S., Gml o. ny förk. 221.
Holmquist, H., Bild ur kyrkohist. 97.
— Påved. hist. 189.
Homén, O., G. Lagus 228
Horatius, Odén 191.
Hubendick, E., Fiskebåtsm. 194.
Husmoderns kalender 137.
Högman, E., Ett liv 144.

I revolut.Frankr. 1792—95. 105.
Ibsen, H., Brand 141.
Idrottsbiblioteket 12—14. 113.
Iversen, H., Amer. tilstande 48.

Jacobsen, J. P., Niels Lyhne 101.
Jenkins, H., Bindle 191.
Jensen, A., o. Koefoed, M., Befolkningsförhåll. 159.
Jensen, J. V., Joh. Larsen. 47.
— Norna-Gäst 35.
Johansson, G., D. röda sken. 226.
Johnsen, O. A., Norges bander 47.
Josephson, R., Imperf. 103.
Judarna 39.
Jändel, R., Und. vårstj. 103.
Jørgensen, J., Alvernerbj. 48.
— D. ytt. dag. 101.

Kant, L, Grundläggn. av sed. metaf. 98.
Kardell, S. J., Östersunds stads uppkomst 110.
Karta över Europa 158.
Keller, G., Dikter 35.
Kellin, S., Vers o. poesier 103.
Key, E., Kvinn, del i moral. utv.  138.
Key, H., En  amerikaresa 157.
Kidde, H., Vandringer 46.

Kierkegaard, S., Fruktan o. bävan 138.
Kjellén, R., Världspolit. 1911—19. 192.
Kjerulf, C, Glad ungdom 155.
Kleen, E. A. G., Swedenborg 156.
Klein, E., Stengårdsliv 192.
Kock, G., där dagen gryr 191.
Koht, H., D. amer. nasjonen 48.
Konfirmandboken 113.
Krantz, C, Köpstadsm. 42.
Kreutz, R. J., D. ens. låg. 141.
Kuprin, A., Granatarmb. 35.
Kyrkans enhet 29.

Lagerkvist, P., D. ev. leend. 144.
Lagerlöf, S.,Zachr. Topelius 194
Lamm, M., Upplysningst. romant. 2. 100.
Landquist, J., Männ. kunsk. 138.
Landsberger, A., Hilda Simon 35.
Landtman, G., Kult. urspr. 43.
Lantmannakalendern 1921. 161.
Larsson, G. A., Värdshjälpspr. Ido 32.
Larsson, H. W., Handb, i galvan. 43.
Larsson-Kilian, A., Hästen 44.
Lehmann, E., Brytningst. 223.
—  Män o. deras tro 190.
Lemche, G., Edwardsg. 46.
Lidman, S., Ss. gm eld 37.
Liljedahl, E., Aftonstj. 144.
Liljekrantz, B., Ur världsförklar. urk. 222.
Lindeberg, H., Prins, af Wasa 228.
Lindén, O., Kortf. handl. i elektrotekn. 194.
Linder, L., Bibliograf. förteckn. över inneh. i Sv. skogsvårdsför., publ. 96.
Lindskog, C, And. Kuhlsén. 144.

Lindwall, L., Desideria 41.
Ljungquist, I., D. mörka Smål. 191.
Loliée, F., En kejsardr. 39.
London, J., Teaterst. 141.
Lorand, A., 10 huvudanledn. 162.
Lundegård, A., Några Strindbergsminnen 108.
Lybeck, O., Allm. sjökrigshist. 1. 39.
Lysander, A., Kyrkl. reseb. 190.
Lönnquist, C., Himm. mek. 45.
Lönroth, E., Gudsvittnen 29.
Löns, H., Vidu 141.

Macgill, P., En dotter 224.
Magnusson, G., Socialdem. i Sv. 160.
Malmberg, E., o. Melin, G., Lärob. i botanik 113.
Martensen, J., W. Scott 48.
Melander, S., Trädgårdsbok 161.
Mikkelsen, E., Nord. for lov 47.
Moberg, G., Sv. gymn. märkesm. 161.
Moltesen, E., D. finska Finl. 47.
Monrad, S., En bok om barnav. 162.
Montgomery, A., 30,000 främm. ord 100.
Müller, A. L., Minn. vård 30.
Müller, J., Vern var Jesus? 98.
Munster, O., Hævnen 47.
Möller, A., Vem är en gentl. 139.
Mörike, E., Mozart 35.

Natur o. kultur 87.
Nauckhoff, V., N. bidrag t. växtnär. 112.
Nicolaisen, K. K., M. A. Nexø 48.
Nikeius, J. I. D., Näringsl. 44.
Nils Larsa, Fämtan viser 144.
Nordensvan, G., Sv. teater 38.
Nordisk ill. havebrugslex. 48.
Norlind, T., Gamla bröll. 42.
Norsk tidsskriftindex 86.
Nyman, A., Kants väg 30.
Nyqvist, G. A., Världskriget 106.
Nyrén, J., På nya vägar 221.
Några betydelsef. spörsm. inom ekonom. demokr. 161.

Oldham, J. H., Världen o. evang. 190.
O'Leary, P., Schiane 224.
Ollén, J. M., Sv. missionsbr. 221.
Oljelund, I., I ny jord 37.
Oseen, C. W., Atomist föreställn. 195.

Pauli, G., Väggmål. 148.
Paulsson, G., Nya museer 148.
Petersen, L., En medicinare 41.
Pflüger, A., D. Einst. rel. 195.
Philippe, C. L., Bubu 141.
Platon, Skrifter 1 222.
Plutarchos, Fyra levnadst. 227.
Pontoppidan, H., Magister Glob 141.
Poulsen, F., Rejser o. Rids 46.
Procopé, H., Saml. dikt. 1—6. 144.
Prydz, A., Gunv. Thorsd. 225.

Rasmussen, K., Norr. om männ. 108.
Rasmussen, V., Japan 109.
Reck-Malleczewen,F., Fru Exot. 101.
Rein, T., Lärob. i d. form. log. 31.
Ridderstad, Fornsägner 110.
Rilke, R. M., Rodin 148.
Risberg, B., Syn o. sång 37.
Roberts, C. G. D., Röda räven 142.
Rolland, R., Cherambault 142.
Romdahl, A. L., Spa. konst-intr. 104.
Rosenius, P., Vandringar 157.
Rosny, J. H., Kamp. om eld. 101.
Rousseau, J. J., Om samhällsfördraget 138.
— Tvenne avh. om kult. 138.
Rožniecki, S., D. jod. probl. 48.
Ruck, B., I en ann. flick. kläd. 35.
Rudberg, G., Kristus o. Platon. 190.
Rudenschöld, T., Skrifter 1. 99.
Ruysbroeck, V. av, Resa 109.
Rysslands omdaning 151.

Samlaren 223.
Samtal om kyrkan 98.
Sandegren, J., Kyrkoh. 222.
Santesson, C., Atterboms ungdomsdiktn. 153.
Saxon, J. L., Umgängeskonst 139.
Scheffler, K., Italien 157.
Schildt, R., Häxskog 37.
Schotte, G., 1919 års skogslitt. 96.
Schröder, G., Saml. skr. 37.
Schück, H., Allm. litt. hist. 1, 2. 33.
— Messenius 155.
Schweigaard, J., Norges topogr. 45.
Schönberg, A., Brev t. Adlerwald 107.
Secher, K., Idrott. hygien 113.
Selander, N. o. E., Två gamla Stockholm. anteckn. 152.
Selander, S., Vägen hem 145.
Setälä, E. N., Språkstr. 151.
Severin-Andersson, J., Anno sextiåtta 191.
Sichel, E., Renäss. 151.
Silén, E., Vägrödj. 222.
Sillanpää, F. E., D. fromma eländet 142.
Simesen, L, Da. fædrelandsange 27.
Siwertz, S., Selambs 38.
Sjöholm, W., En biografi [över] 228.
Skjoldborg, J., Jens Jak. sönn. 47.
Skovgaard-Petersen, C., Tecken. 222.
Smith, E., Dan. Rom. 145.
— Käte Ranke 226.
Smith, H., Vegetationen 162.
Små konstböcker 19. 104.
Stagner, J. H., Visingsöfornm. 111.
Sockenbeskrifningar fr. Frosta 229.
Spitteler, C., Conrad löjtn. 142.
Sprinchorn, C. K. S., John Norcr. 155.
Stave, E., Israel 29.
Steffen, G. F., Världsåldr. 3. 192.
Stiehler, A., Guldm. 225.
Stjernstedt, G., V. äktenskapslag 229.
Strandberg, C. V. A., Saml. vitt. 3—6. 145.
Strindberg, A., Efterslått. 103.
Strzygowski, J., D. kristna kyrkokonst. urspr. 104.
Studiehaandbog 46.
Stål, S., Shakespeare 149.
Suolahti, G., Sprengtp. statsk. 151.
Swahn, W., Staden vid ån 191.
Svanberg, H., Glimtar fr. Kina 109.
Svedberg, T., Materien 45.
Svedelius, N., Bild. ur växtr. 45.
Svedenborg, H., En Ar. son 227.
Svenska kalendern 28.
Svenska kyrk. årsb. 1. 137.
Svenska turistför. resehandb. 24. 111.
Svenskt hantverk 149.
Svenson-Granér, C., Böljan o. berget 192.
Sveriges kyrkor 38.
Sydow, C. W. v., Jättarna 222.

Sylwan, G., På vandr. str. 44.
Söderberg, B., Husdj. hälso. 113.
Söderberg, H., Skrifter 7, 8. 145.
Södergren, V., Da. kyrk. 190.

Tagore, R., Personligh. värld 98.
Tavaststjerna, K. A., Dikt. i urv. 146.
Tegnér, E., Saml. skr. 2—4. 146.
De <i>tekniska</i> vetenskaperna 111.
Thalbitzer, W., Eskim. digte 47.
Thoma, L., Postexped. 35.
Thulin, J. G., Lekar 194.
Till besläkt. själar 98.
Tillier, C., Onkel Benj. 36.
Tjechov, A., Svarte munken 142.
Topelius, Z., Dagböcker 2. 108.
Troels-Lund, Bakken, og Solbj. 47.
Tschudi, C., Kejsarkr. 40.
Törnquist, D., Kedjor 227.

Uddgren, H. E., Karol. A. L. Lewenhaupt 41.
Ullman, G., Den onde 103.
Undset, S., Jenny 142.
D. <i>unge</i> elektrotekn. 194.
Uxkull, W., Luc. Bert. 225.

Wahlström, L., Sin fars dott. 146.
Webster, H. K., Fam. Corb. 225.
Wecksell, J. L., Saml. dikter 147.
Vedel, V., Menneskelighed 46.
Wells, H. G., Ryssland 227.
Verhaeren, E., Rubens 149.
Westin, H., En resa 109.
Westman, K. B., Reform. gm-brottsår 30.
Vetterlund, F., Gm åren 38.
— Romantik 140.
Vibe-Petersen, J., Und blaa himm. 47.
Widén, A., Kärl. eld 103.
Wigert, V., Erik XIV 152.
Wilhelm II, Fra »Willy» t. Nicky 106.
Williams, K., Smålänn. 192.
Vinsnes, J. F., Flugten 47.
Vårt studiearbete 132.
Wägner, E., D. förödda vingården 147.
Värmländskt jordbruk 112.

Zade, B., I mus. rike 154.
Zilliacus, E., Sophokles 155.
Zilliacus, K., Fr. ofärdstid 152.

Åkerhjelm, A., Flick. Suell 147.
Åmark, K., Lantbruket 112.
Ångström, T. K., Om luftfart 43.
Åsbrink, G., Västkusten 111.

Öhman, I., Världskr. män 106.
Östergren, A., Jordbr. o. egnahemsfr. 43.
— Kalken 112.
— D. sekund. jordbruksfast.kred. 43.

</chapter>
<chapter name="Frågebyråer i Sverige.
Stockholms stads statistiska kontor.">
<h2>FRÅGEBYRÅER I SVERIGE.</h2>
<h3>1. STOCKHOLMS STADS STATISTISKA KONTOR.</h3>
Av Förste aktuarien <sc>Sten S. Leijonhufvud.</sc>

Då även Stockholms stads statistiska kontor av inledaren till diskussionen
om frågebyråer vid S. A. B:s fjärde årsmöte nämnts bland de institutioner i
Sverige, sam i visis mån verkade såsom sådana, torde i anslutning till en
uppmaning av redaktionen av Biblioteksbladet (årg. 1919, sid. 63, noten) några ord om
kontorets verksamhet i denna del möjligen försvara sin plats i tidskriften.

Statistiska kontoret, upprättat år 1905, har enligt sin instruktion »att samla
och vetenskapligt bearbeta samt offentliggöra uppgifter till belysande av
Stockholms stads kommunala liv, dess förvaltning, sociala och ekonomiska
förhållanden» och bör för detta ändamål bl. a. »främst (genom tillhandahållande av
kontorets publikationer i utbyte mot annan hithörande litteratur tillförsäkra kontoret
tillgång till för dess verksamhet erforderligt bibliotek». Dessa satser ur
instruktionen, som är av innevarande år, kvarstå i huvudsak oförändrade från det
ursprungliga reglementet, men i den nya instruktionen ha tillkommit som
ytterligare åliggande »att, i övrigt, i den mån förhållandena det medgiva, bistå
kommunala myndigheter och befattningshavare <i>eller andra</i><footnote>Kurs. här.</footnote> med upplysningar i
frågor fallande inom kontorets verksamhetsområde». Detta tillägg, antydande just
kontorets egenskap av i viss mån upplysnings- eller frågebyrå, är endast ett
uttryck i lagparagrafens form för en 15-årig utveckling. Kontoret fick redan
efter kort tid sin verksamhets rayon utvidgad betydligt över gränserna för ett rent
statistiskt verks. Uppdragen att utgiva en serie kommunala handböcker
(kommunalkalender, författningssamling, författningshandbok), att övertaga
utarbetandet av den årliga kommunala förvaltningsberättelsen, att företaga
specialutredningar rörande inom den kommunala administrationen tid efter annan
uppdykande spörsmål, att svara för publicering av minnesböcker för utdelning vid
kongresser o. d. i huvudstaden m. m., allt detta talar ett tydligt språk om hur
ett från början under relativt blygsamma former arbetande statistiskt kontor
under årens lopp utvecklats.

Jämsides härmed skedde givetvis en kraftig tillväxt av kontorets boksamling,
nödvändig ej minst för fullgörande av nämnda uppdrag. Redan vid sin
tillblivelse hade kontoret fått sig tillställd all till stadsfullmäktiges expedition
under de gångna tiderna överlämnad eller dit anskaffad litteratur, sam kunde
rubriceras såsom enbart statistik. För några år sedan övertog kontoret därifrån i


allt väsentligt återstoden av den rikhaltiga samling särskilt utländskt kommunalt
tryck, som förnämligast bytesledes dit inkommit och som hittills på grund av
brist på utrymme och på arbetskrafter varit för begagnande svåråtkomligt, och
utgjorde detta en mycket naturlig utvidgning av kontorets bibliotek, enär, bl. a.,
kontoret genom de uppgifter, som enligt vad ovan visats efter hand tilldelats
detsamma, alltmer blivit det organ inom Stockholms kommunalförvaltning, som
för stadens räkning utarbetar i huvudsak motsvarande tryck. Från att vid 1910
års ingång ha utgjort c:a 7 700 n:r hade bokbeståndet (vari dock ingår en hel
del småtryck) tio år därefter stigit till omkr. 33 000. Kontoret har främst
genom byte med andra kommuner i in- och utlandet förvärvat en mycket
omfattande kommunal litteratur, som i regel icke återfinnes i något annat
offentligt bibliotek i Sverige (jfr accessionskatalogen över Sveriges offentliga
bibliotek). Med den utveckling statistiska kontoret och dess boksamling sålunda
undergått har den senare alltmer fått karaktären av ett administrativt kommunalt
bibliotek, en institution, vars behövlighet starkt påpekades i det Rabeska
förslaget till omorganisation av Stockholms kommunalförvaltning; det kan ock
förtjäna nämnas, att kombinationen statistiskt kontor—förvaltningsbibliotek är en
i utlandet ingalunda osedd företeelse och där synes ha fungerat till belåtenhet.

Varje i någon mån offentligt bibliotek är ju eo ipso en frågebyrå, och för
en statistisk anstalt är det en näraliggande, så gott som självfallen uppgift att
tillhandagå med upplysningar, särskilt de siffermässigt gripbara, i allehanda
ämnen också på annat sätt än genom utgivande av periodiska eller engangspublikationer.
Det har därför i organisatoriskt avseende fallit sig naturligast att med
kontorets bibliotek förena dess »avdelning för statistiska upplysningar» — vilket
givetvis ej hindrar, att annan personal inom kontoret och främst dess chef står
i nära kontakt med allmänheten och ej minst med pressen.

I sakens natur ligger, att ett kommunalstatistiskt verk genom sina förbindelser
med kolleger i in- och utlandet tämligen regelbundet har att besvara ofta
mycket ingående förfrågningar angående den egna stadens förhållanden icke
blott statistiskt sett utan stundom även beträffande administration, finanser,
skatter, bostads- och sanitära spörsmål m. m. Många av de utländska
förfrågningarna — som ibland kommit via statliga institut ioner, såsom
utrikesdepartementet, överståthållarämbetet, eller främmande legationer — ha givit
anledningtill utförliga svar, varav några ansetts värda att tryckas såsom små
specialutredningar. En särskild foron för upplysningsverksamheten gentemot utlandet
(genom pressen och på annat sätt) har varit kontorets ovannämnda s. k.
utländska minnesböcker (på franska och tyska), som speciellt avsetts för
kongressbesökare och andra mer eller mindre officiella gäster i huvudstaden. Ett
personligt informerande i förening med ciceronskap för en del utländska kommunala
o. a. representanter har även förekommit från kontorets chefs sida.

Men vid sidan av denna mera officiella och, kolleger emellan, givetvis
reciproka upplysningsverksamhet synes ett statistiskt organ rätt snart intränga i det
allmänna medvetandet såsom en institution, där man kan få reda på litet
av varje. Även mera speciella förfrågningar såsom t. ex. (särskilt från utlandet)
angående vissa angivna personers bostad, födelseår, civilstånd o. d. bruka — på
grund av någon tvivelaktig adressering — hamna i kontoret och ha även i
flertalet fall kunnat besvaras. Klientelen är härvidlag icke begränsad endast till
ämbetsverk och myndigheter över hela världen utan även privatpersoner
förekomma som upplysningskrävare.

Ett sådant anlitande av Stockholms stads statistiska kontor som en sorts
allmän frågebyrå har under årens lopp blivit allt flitigare, vartill ovan antydda
utveckling av kontorets bibliotek till att omfatta allmänt kommunal, ej blott
kommunalstatistisk litteratur givetvis bidragit — denna tillgång till även annat än
statistiskt tryck i snäv bemärkelse har helt enkelt utgjort förutsättningen för att
kunna tillmötesgå framställda upplysningskrav.

Försök ha på senare tiden gjorts att föra några anteckningar även över sådana
mera under hand, personligen eller pr telefon inkomna förfrågningar — ett
dylikt registrerande blir dock av många skäl rätt bristfälligt. Det har visat sig,
att det är ganska skiftande spörsmål, som kontoret anmodas besvara. Sådana,
som avse befolknings- och bostadsförhållanden, överväga emellertid ävensom
frågor om priser och levnadskostnader samt lönetekniska spörsmål. De sistnämnda,
särskilt under kristiden synnerligen talrikt förekommande ärendena anknyta
sig givetvis till den speciella insats, som av kontoret och dess chef gjorts
beträffande skapandet av rationella metoder för avlöning (enligt s. k. glidande skala på
grundval av levnadskostnadsindex).

Visst rör det sig mestadels om siffror, men ofta nog om något som ej
rimligen kan rubriceras som statistik. Det har hänt — för att nämna några
belysande exempel — att kontoret blivit påringt med begäran att få veta, om
svenska folket är övervägande mörkt eller ljust, var man skall anskaffa
skioptikonbilder till föreläsningar, i vilket verk hr den och den är byråchef, vad
borgmästaren i staden Ö. heter i förnamn — allt frågor enkla nog att besvara, men
knappast liggande inom kontorets gebit. Detsamma gäller ock i viss mån om en
hänvändelse till kontoret beträffande litteratur angående nödåren 1867—68 och i än
högre grad, när kontoret, såsom inträffade härom året, rådfrågades av en
stackars lottköpare, som — sannolikt med all rätt — ansåg sig lurad av ett
apokryfiskt obligationskontor.

En uppdelning av de upplysningssökande visar, att förfrågningar inkomma
oftast från kommunens egna verk och tjänstemän samt enskilda huvudstadsbor
(pressmän och andra). Mycket vanligt är, att telefonen får vara förmedlare av
förfrågningen, stundom utan att vederbörande ens änger sitt namn, vilket dock
merendels utkräves, av princip och för nämnda försök till frågestatistik. Det
säger sig självt, att upplysningsverksamheten är strängt opartisk: levnadskostnadssiffrorna
göras givetvis lika tillgängliga för arbetsgivaren som för
löntagaren och det lämnas — bägge fallen förekommo helt nyligen — lika villigt
anvisningar till tobakshandlareföreningen som till föreningen »Bort med tobaken».

I främsta rummet söker emellertid, det må starkt framhållas, Stockholms
stads statistiska kontor i detta liksom i andra avseenden vara till tjänst för
förvaltningsmyndigheterna samt dessias ledande personer och tjänstemän, i första
hand givetvis den egna kommunens. Förfrågningar från mera privat håll
besvaras i den mån arbetet därmed ej avsevärt inkräktar på kontorets mera
näraliggande göromål, vid sin upplysningsverksamhet, gentemot kommunens organ
däremot går kontoret, när tillfälle gives, mera aktivt till väga. Sedan några år
tillbaka har sålunda denna gren av kontorets verksamhet fastare organiserats, i
det att bl. a., då anledning därtill föreligger, till vederbörande, som därav kunna
antagas vara intresserade, utsändes ett meddelande av följande lydelse (dessförinnan
gåvos och ges alltjämt, när så anses lämpligare, sådana underrättelser pr telefon):


Stockholms stads statistiska kontor.
Avd. för statistiska upplysningar.
Biblioteket
[adr., exped. tid, telefoner osv.].

Bland det till Stockholms stads statistiska kontors bibliotek inkommande trycket ävensom
vid genomgående därstädes av bokförteckningar o. d. påträffas ofta arbeten, tidskriftsuppsatser
m. m., som — i förekommande fall att döma av den angivna titeln — kunna synas vara av
intresse för verksamheten inom olika grenar av stadens förvaltning.

I avsikt att i möjligaste mån söka nyttiggöra dels av kontoret förvärvad litteratur, dels
på nämnt sätt vid arbetet här inhämtade bibliografiska uppgifter tillåter sig kontoret fästa
uppmärksamheten på befintligheten av nedanstående tryckalster, under förmodan att om detsamma
tilläventyrs icke redan är för Eder känt eller tillgängligt, ett meddelande härom kunde vara av
gagn.

Arbetet i fråga finnes (finnes icke) i kontorets bibliotek, som, i den mån det låter sig
göra, står till tjänst med boklån och önskade litteraturanvisningar.

Stockholms stads statistiska kontor den <tab><tab><tab><tab><tab><tab><tab>bibliotekarie.

Detta cirkulär torde utan några ytterligare kommentarer klargöra såväl
syftet som omfattningen av kontorets ifrågavarande verksamhet. Att döma av
resultatet under de rätt få år förfarandet tillämpats synas åtgärden tjäna sitt
ändamål, ity att åtminstone här och var inom kommunalförvaltningen underrättelser
av detta slag föranlett besök i biblioteket och boklån. Det torde under alla
omständigheter ha haft den nyttan med sig att gång efter annan fästa
uppmärksamheten på det alltför litet kända förhållandet, att huvudstadens
forvaltningsorgan äga tillgång till ett administrativt kommunalt bibliotek med ganska rik
och omfattande litteratur.

Samma verkan söker kontoret uppnå genom att sedan flera år tillbaka
tillställa stadens verk och inrättningar separat ur accessionskatalogen för Sveriges
offentliga bibliotek, inrymmande de avdelningar, f. n. Statistik, Kommunalväsen,
Sociala frågor m. m., varinom statistiska kontorets förvärv av utländsk litteratur
huvudsakligen faller. I Stockholms stadsfullmäktiges handlingar, som givetvis
äro tillgängliga överallt inom kommunalförvaltningen, ingår dessutom årligen
kontorets arbetsberättelse, däri även lämnas en ganska fyllig redogörelse för dess
bibliotek. Genom en annan, ej direkt för detta syfte vidtagen åtgärd, som satt
en kontorets tjänsteman i tillfälle att regelbundet närvara vid stadsfullmäktiges
sammanträden, har möjlighet — som ock i viss mån utnyttjats — beretts stadens
representanter att under pågående debatt personligen inhämta upplysningar i
ämnen, som falla inom kontorets verksamhetsområde.

Med ovanstående har — bl. a. för att ändock en början till den efterlysta
enquêten skulle vara gjord — endast lämnats några antydningar om en
verksamhet, som framvuxen spontant genom förhållandenas makt utan förebilder
utifrån torde, ehuru i stort sett av något annan art, dock i viss mån påminna om
de amerikanska municipal reference libraries. En fullt organiserad och direkt
till tjänst för stadskommunerna i Sverige anordnad upplysningsverksamhet
utövas emellertid som bekant av den genom Svenska stadsförbundet upprättade
kommunala centralbyrån.

</chapter>
<chapter name="Det Deichmanska biblioteket i Kristiania.
En studie över dess organisation.">
<h2>DET DEICHMANSKA BIBLIOTEKET I KRISTIANIA.</h2>
En studie över dess organisation.

Av Fil. Mag. <sc>Greta Linder.</sc>

När Stockholms stadsbibliotekskommitté våren 1919 beslöt att ägna det
följande arbetsåret åt frågor rörande det blivande bibliotekets administration och
organisation, ansågs det av vikt att som jämförelsematerial ha tillgängliga ganska
detaljerade uppgifter från de redan fungerande stadsbiblioteken i Kristiania och
Köpenhamn, vilka såväl i fråga om storlek som förhållandenas likartade
beskaffenhet i det hela kunde beräknas erbjuda en fast grund vid planeringen av
Stockholms stadsbibliotek. Det beslöts då, att kommitténs sekreterare skulle företa en
resa för detta ändamål till Köpenhamn samt att undertecknad skulle vid det
Deichmanska biblioteket i Kristiania göra erforderliga studier. Besöket ägde rum
under sex dagar i början av september (1919) vid en tidpunkt, då biblioteket
redan var i full verksamhet för det nya läsåret. Genom alla anställdas stora
tillmötesgående, främst överbibliotekarien Arne Arnesens, kunde den tämligen
knappa tiden utnyttjas på det fördelaktigaste sätt.

Innan jag övergår till en redogörelse för mina erfarenheter av bibliotekets
administration och andra rön, som kunna tänkas påräkna intresse, torde en kort
historik över detta Skandinaviens utan jämförelse äldsta folkbibliotek måhända
vara på sin plats. Det grundades så tidigt som 1780 genom en storartad donation
av kancelliraadet Carl Deichman, vilkens namn biblioteket ännu i dag bär. Denne
hade, tillika med sin. bror, ihopbragt stora och betydande vetenskapliga samlingar
av naturalier, antikviteter, mynt, manuskript och böcker, vilka han samt och
synnerligen testamenterade till offentligt bruk i Kristiania tillika med ett kapital
av 2,000 riksdaler till bibliotekets förökande. »Efter mine ringe tanker, var det dog
ønskeligt, at Christiania, som nu hovedstaden syndenfields, var forsynet med en
bogsamling; månge lærde og lærdoms elskere, hvis lejlighed ikke er til selv at
anskaffe sig de fornødne bøger, kunde dermed finde sig tiente.» Det var alltså snarast
rent vetenskapliga ändamål Deichman i första hand avsåg med sin donation.
Men genom omständigheternas makt — ett 1837 väckt förslag om samlingarnas
överlåtande på det då tämligen nybildade universitetsbiblioteket föranledde t. ex.
ingen åtgärd — kom det av honom sålunda bildade biblioteket att utveckla sig
till ett stadsbibliotek av mera allmän karaktär och vidare räckvidd än ett speciellt
vetenskapligt bibliotek. Bibliotekets öden alltifrån dess öppnande år 1785 ha varit
mycket skiftande, med ständiga flyttningar — till och med ett interregnum då
biblioteket i brist på lokal fick stå nerpackat i lårar — som ett hinder för någon
snabbare utveckling. Under tidernas lopp ha alla de samlingar, som icke i egentlig
mening voro av biblioteksnatur, avskilts och överförts till lämpliga institutioner,
så t. ex. antikviteterna till universitetets fornsakssamling, etnografika till det
etnografiska museet o. s. v. Till gengäld har boksamlingen fått tillskott genom flera
donationer, av vilka den mest betydande torde varit den, genom vilken den norske
skolmannen Siegwat Petersens stora privata boksamling, 9,000 band huvudsakligen
nordisk historia och nordiska språk, tillföll biblioteket. Här kan även omnämnas
stora gåvor från en del bokförlag i samband med bibliotekets nedan omtalade
reorganisation.

Till någon verklig förståelse för bibliotekets stora förpliktelser tycks man icke
ha kommit förrän vid slutet av 1800-talet. 1896 framlades ett privat förslag — en
av förslagsställarna var den nuvarande norske bibliotekskonsulenten Karl Fischer
— om bibliotekets reorganisation i modern ända. Två år senare blev detta förslag
antaget av bystyret (= stadsfullmäktige). Man hade då den stora turen att kunna
till bibliotekarie förvärva en nyss från Amerika återkommen norrman, den
sedermera så kände bibliotekspioniären Haakon Nyhuus. Hans uppträdande på arenan
just då stod säkerligen under en lycklig stjärnas tecken, liksom hans liv och karriär
i det hela, som hans efterträdare en gång uttryckt det, hade något Aladdin-aktigt
över sig. Han hade som ung student kommit över till Amerika, och genom en
lycklig tillfällighet råkade han in på biblioteksbanan. Särskilt tycks den kände
bibliotekarien vid Newberry-biblioteket i Chicago W. F. Poole (mest bekant som
utgivare av ett stort index över tidskrifter på engelskt språk ända från 1800-talets
början) ha tagit sig an honom. Efter sju års vistelse därute vände han emellertid
plötsligt hem igen till Norge och blev som nämnt nästan omedelbart tagen i anspråk
som ledare för reorganisationsarbetet vid det Deichmanska biblioteket, ett arbete
som alltså, till stort gagn, kom att stå under direkt inflytande av amerikanska
impulser. Nyhuus kom nämligen hem fylld av entusiasm över vad han sett av
amerikanska biblioteksmetoder och amerikansk biblioteksanda, och han tycks dessutom
ha varit den rätte personen att trots motstånd bana väg för nya idéer. Vad han
mottog var en oklassificerad och praktiskt taget okatalogiserad bokmassa
bestående av 40,000 band, de flesta redan för gamla att kunna tjäna som folkläsning,
och denna placerad i en trång, sollös och dammig lokal under uppsikt av uselt
avlönade och som följd därav okvalificerade arbetskrafter. En ganska avskräckande
uppgift alltså, men faktiskt just av den art, för vilken en man som Nyhuus var
som skapad. Det blev också omedelbart en utvädring som av en stormvind. Med
en raskhet som väl kan ha haft sina avigsidor men i det stora hela säkerligen varit
mycket välgörande, genomförde Nyhuus en mängd åtgärder, som gjorde det
Deichmanska biblioteket till ett folkbibliotek i fullt modern mening och därmed också
till Nordens ledande folkbibliotek med stort inflytande såväl inom den norska
biblioteksrörelsen som också här i Sverige och i Danmark. Hans första
åtgärd blev att anskaffa flera tusen band gångbar litteratur. Katalogisering och
klassificering fingo till en början ske efter mycket primitiva metoder — något annat
var icke möjligt med de oövade krafter som stodo till förfogande; senare, 1903,
införde han det Deweyska decimalsystemet för klassificeringen av nyanskaffningen.
Den gamla protokollmetoden vid utlåningen ersattes av ett kortsystem.
Efter ett par ombyten stannade man slutligen vid det Browneska systemet, som
man sedan till helt nyligen bibehållit. Vidare placerades böckerna på öppna hyllor
i bibliotekets stora populära avdelning, öppningstiden blev mycket utvidgad, en
läsesal och en särskild ungdomsavdelning inrättades. En filial och ett par smärre
utlåningsstationer öppnades i avlägsnare delar av staden. Ett nytt reglemente
antogs, markerande en liberal syn på bibliotekets användning. Resultatet var
omedelbart och lysande. Hemlånens antal steg från 24,000 år 1897 till 174,000 1899
och 319,000 1900. Läsesalens användning steg i ungefär samma proportion. År
1897 sysselsatte biblioteket två personer, 1913 hade personalens antal stigit till
30. Under samma period steg budgeten från 6,400 kr. till över 100,000.

På ett område tycks emellertid Nyhuus ha blivit tvungen att fara något varligare
fram — jag tänker på bibliotekets byggnadsfråga. Inför det jättearbete
det på den tiden skulle inneburit att genomtrumfa en egen centralbiblioteksbyggnad,
måtte även hans energi ha studsat tillbaka — en jämförelse med Stockholms

och Köpenhamns oerhört segslitna byggnadsfrågor bekräftar antagandet, att tiden
faktiskt inte var mogen för detta steg. Men med det arbetssätt som är typiskt för
människor med hans positiva läggning grep han genast tag i en annan uppslagsända
och genomdrev i stället en egen byggnad för bibliotekets största filial. Efter ett
avslag år 1901 förmår han 1909 bystyret att bevilja en grundplåt av 15,000 kr. till
en filialbyggnad, och före sin död, 1913, hade han glädjen att se denna
byggnadsfråga i hamn — filialen öppnades i sina nya lokaler hösten 1914. Men tiden
marscherar fort i dessa dagar. Det som för 15—20 år sedan syntes som en
omöjlighet icke blott i Kristiania utan i alla de tre, nordiska huvudstäderna har nu
ryckt mycket nära. Ja, Köpenhamn har i själva verket redan för ett par år sedan
fått sin fråga löst, visserligen icke idealiskt, men dock på ett sådant sätt, att dess
biblioteksförhållanden kunnat utvecklas raskare än både Stockholms och
Kristianias. Och för de två sistnämnda städernas vidkommande torde man kunna säga,
att deras byggnadsfrågor i närvarande stund kunna betraktas som teoretiskt lösta.
Det kommer att bli en kapplöpning om vern som först skall hinna bli färdig — en
kapplöpning, som redan i och för sig icke är särdeles ärofull för det större landet,
så mycket mindre när man som bakgrund nödgas visa på de icke mindre än fyra
för sitt ändamål speciellt uppförda, fullt moderna biblioteksbyggnader som Norge
i denna stund besitter (till dessa kommer flera beslutade byggnader), mot
vilken summa vi har att sätta upp plus minus noll.<footnote>Rättvisan fordrar dock här det påpekandet, att vi på två ställen i alla fall ha biblioteksbyggnader
uppförda för sitt ändamål, nämligen i Göteborg och Östersund. Men som fullt moderna
kunna de knappast betecknas, ehuru de givetvis erbjuda stora fördelar framför vad som på
andra håll står till buds.
</footnote> Utgången av tävlingen är
som sagt mycket oviss; frågorna befinna sig nämligen på delvis olika plan, vilket
gör ställningen en smula svår att överblicka. Tomtfrågan är i båda fallen ungefär
lika långt kommen, d. v. s. platsen för det blivande biblioteket är de facto bestämd.
men för ett definitivt överlämnande av tomten är stadfästande av en del
stadsplaneregleringar på båda platserna nödvändigt.<footnote>Sedan detta skrevs, har frågan för Kristianias räkning blivit definitivt avgjord. Tomten
ligger på en högt belägen plats i den rätt nya stadsdelen Hammersborg, visserligen ej så
centralt som önskligt vore, men till gengäld med ett mycket dominerande läge.</footnote> I fråga om penningmedel är
ställningen som bekant i Stockholm den, att 1 1/2 miljon, eventuellt med några års
räntor, står till förfogande — 1 miljon genom donation från Knut och Alice
Wallenbergs stora kulturfond, 1/2 miljon från de av stadsfullmäktige förvaltade Forsgrénska
medlen; i Kristiania har man inga motsvarande donationer, men man har av
bystyret avsatta 100,000 kr., som visserligen spela en obetydlig roli vad summans
storlek beträffar, men som ha sitt stora värde, då stadsfullmäktige därigenom anses
ha förbundit sig att betala hela byggnaden. Man föreföll i bibliotekskretsar att
ta de alltjämt stegrade byggnadsprisen tämligen lugnt och tycktes ej vänta sig
några svårigheter vid summornas utkrävande av myndigheterna, ehuru man där
nämnde belopp som högst väsentligt överskred vad man tillsvidare har tillgång till
häri Stockholm. Man har ju i Kristiania den stora fördelen att själva institutionen
redan existerar som sådan och har sin plats i det allmänna medvetandet, under
det att man här mera känner sig tala i det blå, när det gäller att klarlägga
fördelarna av ett välskött stadsbibliotek i ändamålsenliga lokaler. Skulle man anse
vår halvannan miljon här i Stockholm som ett försteg för oss, uppväges detta
emellertid nog av att de för ett så stort bygge nästan oundgängliga studierna i Amerika
— i Europa finns ganska litet att lara i detta hänseende, i Skandinavien praktiskt
taget intet — för det Deichmanska bibliotekets vidkommande redan blivit gjorda.

F. n. är en arkitekt under bibliotekarie Arnesens ledning sysselsatt med ritningarnas
utförande. Man har närmast tänkt sig att som urmodell använda ett bibliotek i
Portland,<footnote>På ett senare stadium tycks man snarare ha tagit biblioteket i Indianapolis (färdigt 1917)
till mönster.</footnote> Oregon, i Förenta Staterna, färdigt år 1913. Det är en kvadratisk
byggnad om 2,039,000 kubikfot (cirka 170,000 kbm.) och har kostat 465,000 dollar
i uppförande. Det innehåller de för ett större modernt bibliotek vanliga lokalerna:
utlåningsrum, läsesal, barnavdelning, bokmagasin, arbetsrum och dessutom ett
antal s. k. specialrum, där större delen av bibliotekets bokbestånd inom ett visst
viktigt fack sammanföres på öppna hyllor under en specialutbildad bibliotekaries
ledning. Idén är naturligtvis att .skaffa en mera fredad tillflyktsort för en del
speciellare studier än den stora utlåningsavdelningen och den allmänna läsesalen
kunna erbjuda och att möjliggöra ett mera sakkunnigt referensarbete. Sådana
specialavdelningar finnas i ett stort bibliotek som t. ex. New York public library
för en hel mängd fack (här kan bl. a. nämnas teknologi, patent, officiellt tryck,
ekonomi och samhällslära, naturvetenskap, konst, musik), men för ett
stadsbibliotek av mera ordinär storlek komma knappast mer än ett par fackområden i
fråga — hela anordningen fördyrar ju biblioteket både i anläggning och drift. De
avdelningar som chefen för det Deichmanska biblioteket särskilt yrkar på i det nya
centralbiblioteket äro 1) för teknologi och handel (en teknisk avdelning vid
biblioteket begärdes redan hösten 1917 i skrivelse från Kristiania haand verks- og
industriforening, Den norske ingeniørforenings Kristiania-avdelning, Norsk formands-
og verkmesterforening samt från Den polytekniske forening), 2) för sociala frågor,
3) för musik (biblioteket har genom testamente tillförsäkrats ett par stora och
värdefulla musikbibliotek), 4) för pedagogik med en standardsamling av barnböcker
(till bruk för föräldrar och lärare); däremot har man inte tänkt sig någon särskild
avdelning för Kristiania-litteratur, av vilken man dock har en ganska rik samling.
Vidare upptas som önskemål lokaler för studiecirklar och diskussionsklubbar —
ett önskemål som i Stockholm blir ännu mycket mer brännande, då ju studiecirkelverksamheten
här är ojämförligt mycket livligare än i Norge och lokalfrågan
här i Stockholm sedan länge varit det stora cruxet.

Jag har så pass utförligt uppehållit mig vid det Deichmanska bibliotekets byggnadsplaner,
dels emedan de i och för sig kunna ha ett ganska stort intresse särskilt
för Stockholm, dels emedan de synas mig nödvändiga som bakgrund vid en
redogörelse för bibliotekets verksamhet under nuvarande ganska svåra lokalförhållanden.
Om man nämligen i en del fall finner, att biblioteket icke är fullt så avancerat
som man skulle kunna vänta sig — att t. ex. på en del punkter Köpenhamns
stadsbibliotek övertagit den ledande rollen — så beror detta till ingen del på att den
nya ledningen, efter Nyhuus' tid, skulle vara mindre initiativkraftig eller mindre
mottaglig för nya idéer, utan endast därpå, att platsbrist lagt hinder i vägen för
mera genomgripande reformer. Så är t. ex. fallet med frågan om hela
bibliotekssystemets centralisering, alltså arbetets koncentrering i stor utsträckning vid
huvudbiblioteket även för filialernas räkning, en centralisation som man med någon
förvåning konstaterar vara ganska rudimentär (jfr dock nedan, s. 10, noten, de
genom katalogkortens tryckning åstadkomna förbättringarna i detta hänseende).
Det rör sig ju visserligen ingalunda om sådana fullkomligt planlösa förhållanden,
som i Stockholm, i det att dock huvudbiblioteket och dess tre filialer bilda en
gemensam institution med gemensam styrelse och gemensam chef (man kan här
påpeka de stora fördelar det innebär för personalen, t. ex. i befordringshänseende,

att tillhöra ett större system). Det synliga tecknet på att ett samband verkligen
existerar är att ett låntagarkort, utfärdat vid vilket som helst av biblioteken,
gäller för hela systemet. Men därmed slutar också gemensamheten. Allt det som
annars utgör de typiska dragen i ett fullt utvecklat bibliotekssystem saknas i övrigt
här:<footnote>Jfr numera s. 10, noten.</footnote> lån av böcker mellan de olika biblioteken, särskilt från huvudbiblioteket:
till dess filialer, den gemensamma katalogen i huvudbiblioteket (som här endast
föreligger i mycket ofullständigt skick), den åtminstone i någon utsträckning
gemensamma katalogiseringen, de gemensamma bokinköpen för vinnande av
planmässighet, samt såsom en följd av allt detta gemensam ekonomi. Under nuvarande
förhållanden får i Kristiania varje filial sitt anslag direkt beviljat av stadsfullmäktige
och gör sina inköp uteslutande från egen synpunkt (på sistone har man dock
påbörjat censur från huvudbiblioteket i fråga om barnlitteraturen); katalogiseringsarbetet
utföres också på varje plats självständigt. Men då allt detta endast är
övergångsförhållanden, sakna de ju intresse vid planerandet av Stockholms
bibliotekssystem.

Innan jag sedan övergår till en redogörelse för huvudbiblioteket och dess
organisation samt i all korthet för filialerna, kunde det kanske vara på sin plats att med
några ord omnämna hur biblioteket styres från stadens sida. Styrelsen består av
en av stadens borgmästare (den under vilken kyrkor, skolor och bibliotek lyder)
samt fyra av magistrat och formandskab valda medlemmar, de senare fungerande
för fyra år. Överbibliotekarien är styrelsens sekreterare. Styrelsen behandlar
bibliotekets budgetförslag och andra viktigare frågor som skola inför bystyret; en
medlem har i särskilt uppdrag att kontrollera bokanskaffningen (genom attestering
av bokräkningarna). I vad som rör bibliotekets dagliga drift har överbibliotekarien
i övrigt mycket fria händer.

Det nuvarande huvudbiblioteket är mycket centralt beläget vid Kristian IV:s
gate, en parallellgata till Karl Johan, och alldeles i närheten av universitetet och
en hel del andra viktiga offentliga byggnader, ett läge som hade varit idealiskt
även för bibliotekets nybyggnad, men som tyvärr icke stod till förfogande.
Biblioteket är här inhyst i bottenvåningen samt en och två trappor upp i ett privathus i
alltför små lokaler, vilket medför dagliga platsbekymmer med tidsödande och
dyrbara omflyttningar för att över huvud taget kunna hålla arbetet i gång. På nedre
botten finna vi följande lokaler: 1) avdelningen för »populär läsning», innehållande
mera kurant skönlitteratur på norska, danska och svenska<footnote>Denna anordning tyder redan i och för sig på en mera utbredd förmåga att läsa svenska
i Norge än vice versa, och detta bekräftades också av de mycket höga utlåningssiffrorna för
svensk litteratur.</footnote> samt
populärvetenskapliga arbeten på dessa samma språk, 2) avdelningen för facklitteratur,
innehållande utom den tyngre facklitteraturen även mindre populär skönlitteratur på de
skandinaviska språken samt skönlitteratur på främmande språk, 3) den för hela
systemet gemensamma registreringsavdelningen för låntagare; i våningen en trappa,
upp läsesalen, en del bokmagasin samt bibliotekariens rum,
katalogiseringsavdelningen (med order- och accessionsavdelningarna) och centralen för
utlåningsstationerna samt slutligen i våningen två trappor upp barnavdelningen.

Öppningstiderna äro för de båda utlåningsavdelningarna för vuxna vardagar
9—8, läsesalen vardagar 9—9, sön- och helgdagar 5—10, barnavdelningen 12—8.
Angående filialernas något kortare öppningstider se nedan.

Vad sedan först det inre arbetet beträffar, erbjuder orderavdelningen ingenting
nytt utöver den rutin man är van vid från andra större bibliotek. Möjligen kan det

påpekas att böcker till påseende numera ej begäras i så stor skala, då man funnit
att det frestade till onödiga inköp. Man rättar sig i stället efter tidnings- och
tidskriftsrecensioner o. s. v. Vid de utländska bokinköpen begagnar man sig av allt
vad man kan komma över av publikationer, som utges med särskild tanke på
bibliotekens bokurval (däribland även t. ex. de tryckta förvärvskatalogerna från
en del större bibliotek); vidare av kritiska litteraturförteckningar i encyklopedier
och andra handböcker. För engelska böcker genomgår man noggrant Times
literary supplement, för amerikanska annoterade listor över »best books» utgivna
av New York state library, för de tyska Das literarische Echo; i fråga om
de franska inköpen, där någon lämplig vägledande tidskrift ej tycks stå till buds,
har man under de sista åren anlitat sakkunnig hjälp utanför biblioteket, något
som även i övrigt sker i ganska stor utsträckning. Accessionsavdelningen erbjuder
ett visst intresse, då man där, liksom ofta i de stora amerikanska biblioteken, söker
undvika en dubbel registrering av de inkommande böckerna genom att vid
accessioneringen begagna sig av orderavdelningens förteckningar eller närmare bestämt
av den nota, som medföljer varje sändning från bokhandeln. Dessa numreras
och inklistras i en bok, som alltså fyller en accessionsboks viktigaste uppgifter.
Den största olägenheten är att varje bok ej har sitt särskilda nummer utan att
man för att finna en given bok måste se igenom en hel räkning eller nota (en
utlåning med accessionsnumret som ledtråd blir också på detta sätt en omöjlighet).
Men som helhet var man nöjd med systemet och fann det givetvis tidsbesparande.
— Vad böckernas bindning beträffar har man hittills av utrymmesskäl intet eget
bokbinderi inom biblioteket, utan binder hos en bokbindare ute i staden. Banden
äro i regel av granitol (en tvättbar klot); försättspapperet är ett särskilt för
biblioteket tillverkat med ett mönster av Kristiania vapen. Barnböckerna köpas, som
väl är regel i de flesta bibliotek, i största möjliga utsträckning i originalband,
vilka ju äro mera tilltalande för barnen, och först sedan detta band utnötts,
tillgriper man biblioteksband. — Komma vi så till katalogavdelningen. Man
använder sig där av Underwood-maskiner, på vilka huvudkorten och även en del av de
.andra korten utskrivas. Man hinner dock ej på denna avdelning med all
utskrivning utan denna är delvis överlåten på de olika avdelningarna som mellanarbete
under mindre besökta timmar. Detta mycket litet önskvärda arrangemang
(fördelarna av att något flera personer tvingas att lägga hand vid katalogiseringen
och därigenom erhålla en viss bokkännedom uppväger icke nackdelarna av arbetets
decentralisation på många händer inom ett och samma bibliotek) har man emellertid
utsikt att ganska snart få ändrat, i det att man från Amerika inköpt en s. k.
multicolor press, på vilken man ämnar trycka sina kort.<footnote> Sedan det ovannämnda skrevs, har biblioteket mycket riktigt börjat att trycka katalogkort
för sina nyförvärv, varigenom arbetet på katalogavdelningen samt förhållandet till filialerna
undergått mycket väsentliga förändringar. Alla kort, även filialernas, tryckas i huvudbiblioteket,
och filialerna få icke blott korten för sina egna böcker utan även — försedda med särskild
stämpel — för de böcker som endast köpas av huvudbiblioteket, med rätt att få låna dessa vid
efterfrågan. — Man har även gjort en stor utvidning av programmet, i det att man erbjuder
andra bibliotek, som kunna ha intresse därav, att till självkostnadspris prenumerera på dessa
kort, antingen på samtliga eller på valda avdelningar. Priset är som sagt satt så lagt, att där
inte finnes någon möjlighet till avance; man häpnar när man hör, att biblioteket
beräknar att gå i land med det hela utan att ta mer än 5 öre per kort (för det första kortet:
3 öre för det andra och följande kort av samma slag) — det är, som biblioteket påpekar i sitt
anbud, obetydligt mer än linjerade kort av samma kvalité som användes för de tryckta korten.
Förslaget är också beroende av en någorlunda stor anslutning. — Ang. dessa kort jfr i övrigt nedan s. 19.</footnote> När man tar en överblick över
alla de kataloger, som äro nödvändiga i ett stort folkbibliotek, särskilt ett sådant
där allmänheten har tillgång till hyllor och kataloger, förstår man ganska lätt att

en sådan maskin mycket väl kan matas under så många timmar av dygnet att
saken ställer sig ekonomisk (man skall ju också ta med i räkningen att allt småtryck
för biblioteket kan utföras med denna maskin). I det Deichmanska biblioteket
finnes sålunda i var och en av de för publiken avsedda avdelningarna först och
främst en fullständig ordbokskatalog över avdelningens böcker; dessutom (utom
för avdelningen facklitteratur) en hyllista för inventering, som även gör tjänst
som systematisk katalog. I katalogrummet förvaras dels en nominalkatalog för
hela bokbeståndet, dels en fullständig systematisk katalog, uppdelad på samma
sätt som böckerna, dels en grövre systematiserad katalog, huvudsakligen avsedd
som manuskript vid katalogtryckning; vidare hyllistor för samtliga avdelningar.
Dessutom har man en förteckning över alla i ordbokskatalogerna använda
ämnesord samt den ovan omtalade ganska bristfälliga nominalkatalogen över
filialernas böcker. Någon fullständig tryckt katalog över hela bokbeståndet finnes
ej, endast över vissa viktigare partier. För ett bibliotek som »Deichman» med stora
samlingar av gammal, delvis föga gångbar litteratur, är väl en sådan fullständig
katalog knappast heller något att reflektera på, men för ett nytt stadsbibliotek
som det i Stockholm blir det i varje fall säkert en fråga att ta i övervägande, om
man redan från början bör sträva efter en fullständig tryckt katalog. Det medför
givetvis, särskilt i dessa tider, betydande kostnader, men det torde ju stå klart, att
för publiken en katalog, som kan tas med hem, får en helt annan betydelse än den
oflyttbara och föga överskådliga i bibliotekets kortlådor. Vad som i varje fall står
fast är, att stora delar av bibliotekets bokbestånd i en eller annan form böra tryckas.
Så är det ju t. ex. i många bibliotek vanligt att regelbundet trycka alla viktigare
nyförvärv; och särskilt genom inflytande från Amerika har det på senare tid blivit
allt vanligare att låta trycka smärre listor upptagande endast bibliotekets viktigare
och nyare litteratur på något visst, för tillfället aktuellt område. En form, i vilken
båda dessa saker kunna ske, är en av biblioteket utgiven vecko- eller månadsskrift.
I »Deichman» gjorde man under ett år ett försök med detta, i det man var eller
varannan månad utgav en liten tidskrift, Meddelelser og boklister, som dock av
ekonomiska skäl måste upphöra, men som väl snart kommer att åter upptas. Där
meddelades dels alla nyheter från bibliotekets lilla värld, vilka kunde ha intresse
för allmänheten, dels korta uppsatser i biblioteksspörsmål och litterära ämnen samt
slutligen som huvudingrediens förteckningar över nyanskaffade böcker och böcker
i aktuella ämnen. Även en översikt över viktigare tidskriftsuppsatser var påbörjad.
Bland speciallistorna kunna antecknas en om Shakespearelitteratur (med anledning
av jubileet 1916), en om Ryssland och ryska förhållanden, en om bostadsproblemet
o. s. v. — Propaganda i denna form eller på annat sätt drivs för tillfället ej i någon
kraftigare mån av biblioteket, delvis utan tvivel beroende därpå att någon större
ökning av antalet besökande i de gamla lokalerna knappast vore önskvärd.

Av lokaler avsedda för administrationen återstår så endast centralen för
utlåningsstationerna. Utom de tre verkliga filialer som biblioteket äger, vilka ännu
så länge, som ovan nämnts, föra en ganska självständig tillvaro, har biblioteket
ett antal s. k. utlåningsstationer eller mindre bokdepåer, närmare bestämt fem, i
lämpliga delar av staden. Man har i Kristiania tillgripit utvägen att placera fyra
av dessa i små butiker, en broderiaffär, en kortvaruaffär, en manufakturaffär och
en bokhandel (den femte stationen är förlagd till ett stadsbudskontor). Fördelarna
av att ha dessa små boksamlingar förlagda till lokaler av denna natur äro
iögonfallande. Man vinner därmed en mycket lång utlåningstid — vars värde dock på
sista tiden något reducerats av den tidigare stängningen — och arrangementet
ställer sig förhållandevis billigt. Butiksinnehavaren anser sig nämligen vinna

kunder på detta sätt, och en summa av 50 kr. i månaden, varav 15 beräknas åtgå,
till den springpojke som ombestyr bokväxlingen med huvudbiblioteket, har visat
sig tillräcklig för att finna affärer, som äro villiga att påta sig besväret dels att
inhysa den samling av 2 à 300 band (i ett fall endast 100), som, cirkulerande mellan
de olika utlåningsstationerna, alltid skola finnas till hands för hemlån, dels att
sköta arbetet med bokrekvisitionerna från huvudbiblioteket. Det sistnämnda
arbetet består i att varje morgon insända de nykomna rekvisitionerna till centralen
jamte de återgående böckerna, varefter de nyrekvirerade böckerna avhämtas vid
middagstiden. För utlåningen av platsens eget bokförråd användes ett mycket
förenklat system med ett slags talongböcker i stället för kort, och i fråga om de
direkt från huvudbiblioteket erhållna böckerna sköts praktiskt taget hela
bokföringen i centralen (under arbetsåret 1918—19 ombesörjdes icke mindre än 47,902
lån genom dessa stationers förmedling). Nackdelarna av utlåningsstationernas,
inhysande i affärer äro ju å andra sidan också ganska tydliga; dels något visst
frånstötande och obiblioteksmässigt i samröret med ett kommersiellt företag, dels
en ganska okvalificerad arbetskraft, som ju visserligen småningom kan tränas
upp att sköta det rent tekniska ganska felfritt, men som ju aldrig ur litterärt
rådgivande synpunkt kan väntas fungera vidare tillfredsställande. Men då utvägen
i varje fall till belåtenhet prövats i Kristiania, har man nog skyldighet att
åtminstone ta den i övervägande här i Stockholm. — Från ovannämnda central
ombestyres även utsändandet av några vandringsbibliotek samt på den allra sista tiden
dessutom av ett par klassbibliotek.

Av de för publiken avsedda avdelningarna kunde kanske först registreringsavdelningen
vara vard några ord. Registreringen är som ovan nämndes central,
i det att filialerna insända uppgift på sina nya låntagare. Genom detta vinnes först
och främst, att det är möjligt för en låntagare att få låna böcker på vilket av
biblioteken som helst och vidare kontroll över att ingen låntagare tillskansar sig dubbla
kort. Rätt till lån ha alla i Kristiania boende personer, skattebetalare (och deras
hustrur) utan att ställa borgen, övriga mot borgen av någon skattebetalare eller
deposition av en mindre penningsumma. Barn få. låna böcker från cirka 11 års
ålder — något varierande på grund av deras skolklass; dessförinnan endast på
föräldrarnas kort. T. o. m. ungefär 17 års ålder ha de endast tillgång till
barnavdelningen för sin förströelseläsning, fackböcker få de däremot redan vid 14 år
börja låna från de vuxnas avdelning. Registreringen gäller för tre år, efter vilken
tid låntagarkorten måste förnyas, detta för undvikande av att för många »döda»
kort skola få ta upp utrymme och även för en välbehövlig revision särskilt av
adressuppgifterna. Registreringen föres som vanligt dels på kort i alfabetisk
ordning, dels kronologiskt i bokform. — På denna avdelning medhinner man i Kristiania
även en del bokföring för bibliotekets räkning, varförutom man sköter försäljningen
av bibliotekets trycksaker.

Bibliotekets nuvarande läsrum rymmer 86 personer, vilket visat sig alldeles,
otillräckligt; i det nya biblioteket önskar man plats för 2 à 300 (jfr nedan
besökssiffran). Här finner man en mycket god handboksamling; någon färsk uppgift
om det exakta antalet band saknas, men 1911 innehöll den cirka 8,000 band böcker
och tidskrifter. Man planerar att trycka en förteckning över bibliotekets
handböcker, vilken säkerligen skulle bli till mycket stor nytta vid anskaffningen av ett
referensbibliotek för Stockholms stadsbibliotek. I läsesalen tillhandahålles utom
cirka 160 tidskrifter (biblioteket håller ytterligare 45 tidskrifter, som dock på grund
av brist på utrymme ej kunna läggas fram) även ett antal Kristianiatidningar;
äldre årgångar av dessa sistnämnda,  som bundits, tillhandahållas i ett särskilt

tidningsmagasin. Till läsesalen får man även låna upp böcker från avdelningen
facklitteratur; skönlitteratur däremot endast i studiesyfte.

Från de två utlåningsavdelningarna är ej så mycket att anteckna. Uppdelningen
i »populär läsning» å ena sidan och »facklitteratur» å den andra har ju ett visst
intresse, ehuru den väl från början snarare dikterats av lokalförhållanden än av
andra hänsyn. I varje fall har det helt säkert sina givna fördelar att på detta sätt
avskilja den stora publiken från den fåtaligare allvarligt studerande. Men
nackdelarna äro ju också tydliga, nämligen den minskade möjligheten att locka den
tämligen enbart förströelseläsande majoriteten in på andra områden (varvid det
ju dock inte får glömmas att den populärvetenskapliga litteraturen har sin givna
plats i den populära avdelningen). I ett visserligen ganska tidigt utkast över det
nya bibliotekets lokaler fanns ännu denna uppdelning kvar, men senare torde den
ha övergivits eller i varje fall mycket modifierats. Värdet därav minskas ju också
något efter specialrummens tillkomst. — Det utlåningssystem som nu sedan några år
tillbaka användes är det Newarkska. Det närmast förut använda Browneska
systemet har ju en fördel genom sitt mindre antal stämplingar och torde väl i det hela
vara det enklast tänkbara systemet i bibliotek, där man som regel endast utlånar
högst 2 band åt gången till varje låntagare. Detta är ännu fallet i Kristiania, varför
man ej undrar på om personalen ställer sig något avog mot Newark-systemet.
Däremot har detta system synnerligen vägande fördelar, då flera band utlånas på
»en gång. Och tendensen går ju mot en allt liberalare utlåning. I själva verket
visar det sig att, vid en utsträckning av lånerättigheterna, antalet band per person
efter en kort period, då alla knoga hem mesta möjliga antal böcker, mycket snart
av rena bekvämlighetsskäl sj unker tillbaka inom ungefär samma ram som
restriktionen påbjöd — om man behåller den mycket begränsade lånetiden nota bene;
och något annat vågar man sig väl knappast i första taget på i ett folkbibliotek.
I Kristiania är lånetiden för skandinavisk skönlitteratur 14 dagar (den nyaste
litteraturen bildar dock ett undantag med ännu kortare lånetid), för facklitteraturen
samt utländsk skönlitteratur en månad; i båda fallen kunna lånen förnyas. Reservering
av böcker är tillåten, dock som regel icke av skönlitteratur, särskilt ej den nyaste,
en begränsning som nog är diskutabel. Man kunde då snarare tänka sig den
utvägen att de nyaste böckerna under en viss kortare period ej alls utsläppas i rörelsen,
utan hållas tillgängliga för läsning på stället, men att de därefter kunna reserveras
på vanligt sätt; det synes mig, att man i annat fall ger en smula för mycket företräde
åt dem som ha tid och tillfälle, ofta beroende på kortare väg, att mycket ofta titta
in i biblioteket. — Ett intressant kapitel är det om antalet från de öppna hyllorna
stulna böcker. Man är helt naturligt inte vidare angelägen att i detta fall
offentliggöra några siffror. Så mycket torde i alla fall kunna sägas, att den normala
tjuvnadslusten hos någorlunda högt stående folk icke är alltför överväldigande.
Emellertid äro siffrorna ju höga nog (ehuru man bör ta med i beräkningen att de böcker
som stjälas ofta äro små) och representera ganska avsevärda belopp, men
säkerligen skall man här som i Amerika finna, att de summor som skulle behövas för
ytterligare personal om hela bokbeståndet vore instängt i magasin och varje bok
måste hämtas fram, vore långt mera avskräckande — alla andra skäl till fördel
för det öppna hyllsystemet att förtiga.

Så ett par ord om barnavdelningen som för tillfället på grund av lokalbrist
är ganska styvmoderligt behandlad. Så finns t. ex. för tillfället icke någon särskild
läsesal eller något studierum, utan de som önska sitta och läsa i biblioteket äro
hänvisade till det stora utlåningsrummet, där det ju under vissa mycket besökta
timmar på dagen blir ganska bullersamt. Man är likaledes av brist på lokal hindrad


att i någon större utsträckning hålla sagostunder för barnen och har måst koncentrera
detta arbete liksom klubbverksamheten till Grünerløkkens filial, som just
fått en utmärkt lokal inredd enkom för detta ändamål. Samarbetet med
folkskolorna, där kommunen underhåller en del bibliotek, har likaledes av platshänsyn
(brist på administrationsrum) aldrig kunnat bedrivas med någon intensitet. Dock
har man som ovan nämnts på den allra sista tiden börjat att i liten skala
utsända klassbibliotek, och denna rörelse kommer småningom att utvidgas; man har
tänkt sig att få administrationslokaler i en närliggande skola. Men om man
bortser från detta, skötes arbetet säkerligen på bästa sätt, och det stora rummet med
alla sina tavlor och blommor gjorde ett utmärkt tilltalande intryck.

Därmed äro huvudbibliotekets olika avdelningar och verksamhetsgrenar
genomgångna. Återstår så att lämna några statistiska uppgifter (från det sist
bokförda verksamhetsåret, 1918—19), klarläggande omfattningen och kostnaden av
det arbete, som bedrives inom biblioteket, samt att ge en översikt över storleken
av den personal, som erfordras för att hålla det hela i gång. (Filialerna äro här ej
medräknade; för dessa se nedan.)

Bokbeståndet är f. n. cirka 150,000 band, och ökas i normala fall med ungefärligen
4—5,000 band om året. Antalet på en gång registrerade låntagare är cirka.
20,000; antalet boklån uppgick 1918—19 till nära 400,000 band<footnote>I fråga om denna liksom övriga statistiska uppgifter är att märka att 1918/19 som en
följd av spanska sjukan var ett jämförelsevis dåligt år.</footnote> (om härtill lägges
filialernas utlåningssiffror med tillsammans omkr. 237,000 är man alltså uppe vid
en utlåning av mer än 2 band per individ, vilket ganska betydligt överstiger den
motsvarande siffran för Stockholm); antalet besök i läsesalen var 109,000.
Bibliotekets utgifter gingo under 1918—19 upp till cirka 150,000 kr., därav 65,000
( + dyrtidstillägg, utanför budgeten) till löner, 15,000 till hyra, 18,000 till bränsle,
ljus och renhållning och 30,000 till böcker och inbindning. Lägger man härtill
filialernas utgifter är man uppe i en summa av 250,000 kr. Detta är givetvis
ganska stora siffror, och särskilt göra de kanske det intrycket på stockholmska
öron. Här har man ju närmast en föreställning, att vårt biblioteksväsen
ingenting kostar, därför att man ingenstans får någon överblick av utgifterna. Det
mesta tas ut av skattebetalarna i form av avgifter till de olika församlingarna och
är alltså splittrat på en mängd budgeter; från direkt kommunalt håll uttaxeras
endast ett bidrag till Folkbildningsförbundets fyra små bibliotek samt till
Arbetarebiblioteket, Stockholms barn- och ungdomsbibliotek och Stockholms läsesalong.
Men räknar man ut vad en skattebetalande medborgare under nuvarande
förhållanden ger ut i de par församlingar som verkligen ha stora och välskötta
församlingsbibliotek för dessa samt för de genom stadsfullmäktige understödda biblioteken,
komma vi i alla fall upp till en siffra, som om de övriga församlingarna höjdes upp
på samma nivå, ej skulle låta oss skämmas för Kristiania.

Vad så personalen beträffar, utgöres den vid huvudbiblioteket av cirka 20
personer plus några halvvuxna gossar och flickor (närmare bestämt 5); dessutom
tillkommer vaktmästare samt personal för renhållningen.

Överbibliotekarien sköter bokinköpen och budgeten. F. n. är hans tid starkt,
tagen i anspråk av nybyggnadsplanerna. Underbibliotekarien har i detta bibliotek
knappast några souschefsåligganden utan är egentligen endast chef för avdelningen
facklitteratur, vilkan han sköter med biträde av en assistent och ett extra biträde
med halv tjänstgöring; han har dock ett visst överinseende även över de andra
publikavdelningarna. I den populära avdelningen tjänstgöra tre à fyra personer

av vilka en är chef. På ungdomsavdelningens lott kommer tre personer. I läsesalen
avlösa två personer varandra, i registreringsavdelningen likaledes. Katalogavdelningen,
dit även accessionen, bokinköpen och arbetet med bokbindaren räknas,
sysselsätter fem personer, av vilka en är chef. Centralen för utlåningsstationerna
skötes av en person, likaledes den enklare lagning av böcker, som kan ske inom
biblioteket (den senare medhinner även en del extra arbete, där sådant påfordras).
Dessutom användas två pojkar i garderoben samt två för böckernas uppsättande
på avdelningen »populär läsning»; en flicka hjälper till på barnavdelningen.

Vad de fordringar beträffar som man ställer på personalens kompetens, ha de
helt naturligt för de äldre årgångarna varit annorlunda än i fråga om dem som
nu söka inträde i biblioteket. Förr, när lönerna icke kunde uthärda någon som
helst jämförelse med dem som betalades inom övriga yrken av ungefär samma
karaktär, var man ju hänvisad att godta den arbetskraft, som självmant erbjöd sig.
I en del fall har man fått stå risken att ta emot sådana, som av en eller annan
orsak inte haft framgång i annat arbete, men som motvikt kan man ju också peka
på en hel del fall, där bibliotekarieyrkets egenartade tjusning, trots alla materiella
hinder, visat sig stark nog att locka till sig utmärkta krafter. — I varje fall anser
man sig numera i det Deichmanska biblioteket kunna uppställa studentexamen
som minimifordran för alla sina tjänster. I konkurrensen om de högre
befattningarna får ju sedan högre avlagda examina och ådagalagd lämplighet och
skicklighet tillsammans fälla utslaget.

Vad lönerna beträffar är det f. n. så gott som omöjligt att få en överblick som
kunde ha något värde som grundlag för svenska förhållanden. Förhöjningar i
form av löneregleringar och dyrtidstillägg omväxla i rask följd och liksom här
veta de flesta knappast från en månad till en annan vad deras faktiska lön kommer
att bli<footnote>F. n. uppgå avlöningarna till  133,100 kr. för år ( + dyrtidstillägg, f. n. 55,320 kr.).</footnote>. Inte heller kan man peka på en genomgående överensstämmelse med någon
viss kår som t. ex. lärare av en eller annan kategori eller de vetenskapliga
bibliotekens personal, vilket ju annars skulle kunna vara till någon ledning. — Vad
pensionsförhållandena beträffar äro de fast anställda funktionärerna medlemmar av den
kommunala pensionskassan och få vid sin avgång en pension efter lön och tjänstetid.
Åldersgränsen är fyllda 66 år med möjlighet att sänka gränsen med 5 år för kvinnor
som ha varit anställda i minst 25 år. Tidigare avgång i följd av sjukdom medför
reducerad pension.

För tillgodoseende främst av det egna personalbehovet men också till hjälp för
andra bibliotek (man har över huvud taget en förnimmelse av att det Deichmanska
biblioteket mycket starkt känner sitt ansvar som landets ledande bibliotek) har
man i år (vintern 1919—20) för första gången vid biblioteket anordnat en längre
bibliotekskurs. Den fortgick från oktober till april med 212 timmars teoretisk
undervisning och dessutom daglig praktik i biblioteket. Undervisningen, som ju till stor
del måste bestridas av bibliotekets egen personal, blir givetvis ganska betungande
för denna, men till gengäld har man ju den stora fördelen att få ett första hands
urval bland eleverna.

Filialerna, vilkas verksamhet jag till slut skulle vilja omnämna med ett par ord,
erbjuda ju i och för sig intresse, men i två viktiga avseenden, i vilka vi framför allt
skulle önska upplysningar för det nya stadsbiblioteket i Stockholm, har Kristiania
intet att lära oss — jag tänker på frågan om hur ett bibliotekssystem sammanfogas
av förut självständigt arbetande bibliotek och vidare hur ett fullt utvecklat system
arbetar. Det Deichmanska bibliotekets filialer äro alla av sekundär natur, äro rena.

utgreningar från huvudbiblioteket, men trots detta arbeta de tills vidare jämförelsevis
självständigt (dock naturligtvis med överbibliotekarien som högste chef; särskilt
i ekonomiskt avseende utövar han en ingående kontroll).

Filialerna äro som redan nämnts ännu så länge till antalet endast tre: Grünerløkken
i egen lokal, Grønland inrymt i en kommunen tillhörig byggnad och Östre
filial i en f. d. mjölkbutik i ett kommunalt arbetarbostadshus. Utom dessa planerar
man emellertid icke mindre än tre nya filialer i vanlottade delar av staden.
Dessutom skulle man önska en utvidgning av Østre filial, helst en egen byggnad.

Grünerløkkens biblioteksbyggnad, förlagd till en öppen planterad plats i en
tätt befolkad stadsdel, blev färdig i en ur ekonomisk synpunkt mycket behaglig tid,
hösten 1914, innan man ännu hunnit få känning av krigets prisfördyringar. Den har
kostat 106,000 kr., vartill kommer 16,000 kr. för inventarier. Dess planläggning (jfr
Bibl.-bl., årg. 3, s. 60) är modernt amerikansk — i bottenvåningen ett utlåningsrum
i mitten med de vuxnas läsesal på ena sidan och barnavdelningen på den andra;
en trappa upp en föreläsningssal (med plats för 196 personer), ett stort
sagostundsrum samt lunchrum och vaktmästarbostad. Inventarierna äro mycket gedigna, så
t. ex. armaturen samt stolarna i de vuxnas läsesal (av ek med buffelsitsar). De
anmärkningar man i Kristiania själv gjorde mot planen i byggnaden var att
utlåningsrummet med sina öppna hyllor är proportionsvis alldeles för litet. Nackdelen
av detta ökas genom hyllornas radieformade anordning, vilket medför trängsel vid
ingången till hyllorna. Den rundade ytterväggen, vilken hör ihop med detta
hyllarrangemang är dessutom opraktisk vid en eventuell tillbyggnad. Av filialens
verksamhet förtjänar särskilt dess intensivt bedrivna sagostunds- och klubbverksamhet
ett omnämnande. Sagostunderna som förläggas till själva vintermånaderna och för
vilka man numera har att tillgå ett särskilt rum, idealiskt inrättat, utgjorde under
vintern 1918—19 26, med tillsammans 3,700 barn som åhörare i ålder varierande
mellan 5 och 13 år. Av klubbar finns det f. n. 3 för gossar och 5 för flickor. De
stå under bibliotekariens ledning, men föra annars en mycket självständig
tillvaro. — Öppningstiderna äro: utlåningsavdelningen.för vuxna vardagar 12—8,
läsesalen vardagar 12—9 samt söndagar oktober—april 5—10, barnavdelningen
1/2 2—7. Antalet band är cirka 17,000, antalet hemlån 117,000, antalet
läsesalsbesök 9,000. Budgeten är uppe i 79,000 kr., därav till löner 13,000 (plus tillägg
utanför budgeten) och till bokinköp och inbindning 8,000. Personalen består av
fem tjänstemän samt två pojkar, en vaktmästare och två tvättgummor.

Grønlands filial öppnades i maj 1914. Den är inredd i en f. d. danssal och består
av ett stort rum som med hjälp av hyllor, glasväggar och skrank är uppdelat i tre
avdelningar, utlåning för vuxna, utlåning för barn samt en stor läsesal med plats
för 60 personer. Inredning och montering ha kostat ungefär 10,000 kr. Öppningstiderna
äro några kortare än för Grünerløkken. Antalet band är cirka 8,000, antalet
hemlån 63,000, läsesalbesöken 15,000. Budgeten balanserar på 18,000 kr.
Personalen består av tre personer.

Østre filial öppnades hösten 1906 och drevs i början till stor del med privata
.medel. Den har ett bokbestånd av 8,000 band och en utlåning av 53,000 band,
Utgifterna uppgå till 7,800 kr. Den skötes av en ensam person med ett extra
biträde med halv tjänstgöring.

Som var och en som känner till Stockholms nuvarande biblioteksförhållanden
torde förstå, är det med en stark känsla av den norska huvudstadens stora försprång
man tar kännedom om det Deichmanska bibliotekets verksamhet. Och även om,
som vi hoppas, avståndet snart kommer att utjämnas, kan ända på sätt och vis
den förlorade tiden aldrig tas igen. Jag tänker därvid mindre på den

okontrollerbära förlusten av tusende bildningsmöjligheter och vad den kan ha inneburit utan
snarare på den rent praktiska nackdelen, att när nu ett stort bygge skall sättas
i gång och en stor verksamhet organiseras man icke på en hand som hos det
Deichmanska bibliotekets personal har en samlad erfarenhet om stadens biblioteksbehov
in i minsta detalj. Men vi få försöka trösta oss med den tröst, som alltid står den
sist kommande till buds, den att vi genom att lara av de andra skola kunna i några
fall gå en rakare väg till målet och därigenom till någon del vinna igen den försuttna
tiden.

</chapter>
<chapter name="Nordisk biblioteksmöte i Kristiania.">
<h2>NORDISKT BIBLIOTEKSMÖTE I KRISTIANIA.</h2>
I samband med det 11:e nordiska skolmötet hölls i Kristiania ett möte, som
i den norska pressen kallades »det förste interskandinaviske biblioteksmöte».

Vid ett samtal, som en medarbetare i »Verdens Gang» haft med herr Arne
Arnesen, chefen för det Deichmanska biblioteket, hade herr Arnesen yttrat, att
något nordiskt biblioteksmöte i egentlig mening var detta knappast. Herr Arnesen
insåg till fullo, vilken betydelse ett sådant skulle ha för biblioteksarbetet i de
nordiska länderna, men av hänsyn till den rådande trångboddheten hade man inte
vågat att vid detta tillfälle söka anordna ännu ett allmänt nordiskt fackmöte.

Med lovvärd påpasslighet hade styrelsen för Norsk biblioteksförening emellertid
inte kunnat låta detta utomordentliga tillfälle att göra agitation för »saken» glida
obrukat förbi. »Biblioteksintresserade lärare» inbjödos därför till ett möte i
Grünerlökkens filial av Deichmanska biblioteket. Programmet var så anordnat, att det
borde ge en överblick av biblioteksarbetet i de tre nordiska länderna. Kanske
hoppades inbjudarna, att mötet även skulle bli en levande påminnelse om det
samband, som finns mellan lärarens och bibliotekariens arbete och göra det
starkare och mera bärande.

Tyvärr hade de norska värdarna av skäl, som överbibliotekarien Arnesen antytt,
ansett sig böra vara mycket anspråkslösa i fråga om annonseringen av
sammankomsten och därför nöjt sig med att införa en kort notis i slutet av skolmötets
programhäfte. Men då detta utdelades först å mötesbyrån och de flesta deltagarna
anlände dagen före skolmötet, blev det jämförelsevis få, som hade någon aning
om, vad som tog sin början onsdagen den 4 augusti kl. 11 f. m. ute i biblioteket
på Schous plats.

Det blev ingen trängsel i samlingssalen, som endast hade 200 sittplatser. Min
patriotiska æresfölelse förbjuder mig att nämna antalet svenska deltagare. Danskarna
voro flera — de voro 17 — och de voro även kvalitativt starkare än vi, ty de
hade med sina hövdingar: professor Steenberg, biblioteksdirektör Dössing,
ordföranden i Danmarks biblioteksförening overlærer Höirup, biblioteksinspektören Svend
Dahl och konsulenten Jörgen Banke.

Sedan ordföranden i Norsk biblioteksforening herr Victor Smith hälsat de
närvarande välkomna och tolkat »de norske biblioteksfolks giede over å se så
månge kolleger fra broderfolkene», övergick man till programmets första punkt.

Bibliotekarien vid Göteborgs folkskolor Alvida Sandberg höll föredrag om
Några sidor av svenskt biblioteksarbete. Fröken Sandberg höll sig
huvudsakligen till vad som åtgjorts för att skaffa barn och ungdom tillgång till god
läsning i skol- och barnbibliotek och lämnade i samband härmed en kort översikt
av det svenska folkbildningsarbetet för övrigt.

Nästa talare var biblioteksdirektör Th. Dössing, som fått den avundsvärda
lotten att redogöra för den nya danska bibliotekslagen, som jämnar vägen för de
allmänna biblioteken och utgör ett mönster för modern lagstiftning på detta
område. Se Biblioteksbladet 1920, h. 2—3, sid. 90—91!

Herr Dössing gav mötet även en föreställning om biblioteksledningens arbete
med att skaffa boksamlingarna gemensamma moderna, men i folklig
biblioteksverksamhet beprövade tekniska metoder för böckernas ordnande och utlåning.
Man måste lyckönska de danska biblioteken till att äga en inre organisation med
så fasta men ända elastiska former, att de villigt foga sig efter den utveckling,
som den nya bibliotekslagen garanterar.

Danskarna ha gått i skola hos amerikanarna, och det är de Dewey—Cutterska
systemen för klassifikation och signering, vilka efter en omarbetning för anpassning
efter den danska bokvärlden visat sig så ändamålsenliga, ätt även den danska
bokmarknaden upptagit och tillämpar dem.

Direktör Dössing lämnade dessutom en roande skildring av agitationsarbetet
för bibliotek på danska landsbygden och av de allt annat än tråkiga sätt, som
användas för att stärka den lokala bibliotekskassan.

Till sist lovade programmet ett föredrag av stortingsbibliotekarien K. Fischer,
om Norsk biblioteksadministration. Men herr Fischer kom inte. Järnvägsstrejken
strök i de dagarna streck över månget program. Stortingsbibliotekarien var
internerad någonstans högt uppe i Österdalen och kunde inte nå mötet ens med ett
telegram.

Så fick norskt biblioteksarbete föra sin egen talan vid de under sakkunnig
ledning anordnade visningarna av Deichmanska biblioteket. Under ronden genom
filialen på Schous plats tvingades man att tänka över, hur mycket som här var
gjort för den yngre och yngsta delen av publiken.

Den stora, ljusa läsesalen för barn med sina öppna hyllor, de väl nötta men
snygga böckerna, den mycket använda kortkatalogen — allt talade om, att de
stora barnskarorna från grannskapets arbetarkvarter här funnit ett värderat och
älskat tillhåll. I förrummet kallade ett stort anslag »Gutteklubben Fremad» till
sammanträde i bibliotekets klubblokal, och i andra våningen fanns bredvid
föreläsningssalen för vuxna en »eventyrssal» för barnen med sittplatserna ordnade i
tripp-trapp-trull. Om vintern samlas här varje vecka 600 barn, som i flera
omgångar lyssna till sagor och äventyr. I föreläsningssalen spelas ibland teater av
medlemmar från de sex ungdomsklubbarna. En seen kan numera lätt
improviseras, och åskådarna äro barnens föräldrar och skolkamrater.

Var i hela Sveriges land finner man ett barnbibliotek med sådant utrymme
och så många andra möjligheter att kunna upptaga konkurrensen med gatan,,
biografen eller mera skadliga »folknöjen» — eller att bekämpa likgiltigheten och
makligheten, då det gäller frivillig andlig ansträngning?

— — — — — — 

Kl. 5,30 samlades mötesdeltagarna i det Deichmanska bibliotekets huvudavdelning,
där överbibliotekarien Arnesen var till mötes för att demonstrera de olika
departementen.

Särskild uppmärksamhet väckte bibliotekets nya tryckpress, som lämnar allt
mindre tryck för den allmänna driften, såsom boklistor och små häften m. m.
Men den trycker även alla bibliotekets katalogkort i hur många exemplar som
helst.

Korten äro av bästa kartong. De äro försedda med nummer enligt Dewey

— Cutter, författarens fullständiga namn och födelseåret. Kortet upptager vanligen
bokens innehållsförteckning, och barnböckerna äro annoterade.

Deichmanska biblioteket har nyligen gjort försök att lösa problemet om
anskaffning av korrekta, likformigt utskrivna katalogkort för större och mindre
folkbibliotek genom att inbjuda till förhandsbeställning å serier av dess tryckta kort.
Korten lämnas till självkostnadspris. Man beräknar, att gruppen norsk och dansk
litteratur kommer att innehålla 600 kort pr år och betinga ett pris av 5 öre pr
kort eller 30 kr. pr sats. Dubblett av samma serie lämnas till halva priset. Mot
en något höjd avgift lämnas tryckta kort över vilken som helst avdelning inom
det Deweyska decimalsystemet. Över den norska barnlitteraturen kan man erhålla
tryckta kort från hösten 1919, men för den övriga först från april 1920. (Ang.
dessa kort jfr ovan s. 10 noten.)

Efter den intressanta och lärorika visningen drog man i samlad trupp till
Majorstuen. Vid 1/2 8-tiden åkte sällskapet i solsken och vackert väder upp till
Holmenkollen, till ett samkväm, vid vilket de utländska deltagarna voro Norsk
biblioteksförenings gäster.

Från Sportstuen vajade de tre ländernas flaggor. — Sedan man glatt sig åt
den sköna utsikten, slog man sig ner omkring ett festligt dukat långbord. Värden,
herr Victor Smith, hälsade gästerna välkomna till bords. Gammal norsk gästfrihet,
sekunderad av dansk gemytlighet, skapade snart en stämning, som inte lämnade
något övrigt att önska av otvungen hjärtlighet. Talen voro många, men inte långa.

Först vid 11-tiden skedde uppbrott. När vi kommo ut, hängde månen som
en stor gul lykta i en av de skyhöga granarna vid Sportstuen och lyste oss ner
till stationen. Med ilande fart förde det elektriska tåget oss till »byen» med de
oräkneliga glimmande ljusen långt därnere.

Och så var det första nordiska biblioteksmötet en saga blott. Synd  om
som inte voro med! Men vi måste sörja för, att det inte blir det sista.
<tab><tab><tab><tab><tab><tab><tab><tab><tab><tab><i>Alvida Sandberg.</i>

</chapter>
<chapter name="Nya Biblioteksmannaföreningar.">
<h2>NYA BIBLIOTEKSMANNAFÖRENINGAR.</h2>
Under de senaste månaderna ha icke mindre än två nya sammanslutningar av
biblioteksmän vid de vetenskapliga biblioteken i vårt land kommit till stånd.

Vid ett besök som Uppsala Universitetsbiblioteks tjänstemän den 12 december
1920 på inbjudan av riksbibliotekarien Collijn avlade i Kungl. Biblioteket, bl. a.
för att studera den då pågående utställningen av modern engelsk bokkonst,
stiftades <i>Kungl. Bibliotekets och Universitetsbibliotekens Tjänstemannaförening.</i>
Föreningen har till uppgift »att värna och bevaka medlemmarnas ekonomiska och
sociala intressen, särskilt i anslutning till statsförvaltningens tjänstemannaföreningar».
Dess tillkomst sammanhänger med den lönerörelse, som framkallats dels av
löneregleringskommitténs förslag till ny lönestat för de centrala ämbetsverken
(numera som bekant antaget av årets riksdag), dels av tillsättningen av en kommitté
för reglering av uhiversitetslärarnes och -tjänstemännens löner. I föreningens
styrelse, däri de tre av sammanslutningen berörda biblioteken och om möjligt även de
olika tjänstemannagraderna (utom cheferna) skola vara representerade, invaldes

förste bibliotekarien A. Grape, Uppsala, ordf., andre bibliotekarien H. Lagerqvist,
Stockholm, förste bibliotekarien G. Carlquist, Lund, samt amanuensen J. L:son
Samzelius, Uppsala.

Vid samma tillfälle dryftades även på initiativ av riksbibliotekarien Collijn frågan
om bildandet av en sammanslutning av mera ideell art omfattande tjänstemän
(bibliotekarier och amanuenser) vid de offentliga vetenskapliga biblioteken. Under
diskussionen erinrades om de planer, som vid skilda tillfällen varit å bane att inom Sveriges
Allmänna Biblioteksförening få till stånd en särskild sektion för de vetenskapliga
biblioteken. De närvarande uttalade sig emellertid allmänt för bildandet av en fristående
sammanslutning och uppdrogo åt riksbibliotekarien Collijn och förste bibliotekarien
A. Nelson,Uppsala, att förbereda saken. Sedan detta skett, utfärdade nämnda
kommitterade tillsammans med överbibliotekarierna J. M. Hulth, Uppsala, och E. Ljunggren,
Lund, samt förste bibliotekarien Carlquist inbjudan till konstituerande sammanträde.
Under betydande anslutning av biblioteksmän från skilda orter (Uppsala, Stockholm,
Göteborg och Norrköping) avhölls detta å Universitetsbiblioteket i Uppsala den 13
februari 1921. Sammanslutningen beslöt att antaga namnet <i>Svenska Bibliotekariesamfundet.</i>
Dess ändamål är enligt de antagna stadgarna att »främja de vid
Sveriges offentliga vetenskapliga bibliotek anställda tjänstemännens teoretiska och
praktiska yrkesutbildning samt att i övrigt tillvarataga dessas gemensamma intressen»,
ett mål, som samfundet vill söka förverkliga »bl. a. genom anordnandet av
sammankomster med föredrag och diskussioner, utställningar och förevisningar samt
genom uppmuntrandet och befordrandet av forsknings- och författarverksamhet
på de bibliografiska och bibliotekstekniska områdena». Härjämte skall samfundet
söka samarbete med liknande bibliotekariesammanslutningar i de övriga nordiska
länderna särskilt i och för anordnande av nordiska bibliotekariemöten. Ett 60-tal
anmälningar om inträde förelågo vid sammanträdet.

Till ordförande valdes riksbibliotekarien Collijn, övriga medlemmar i styrelsen
blevo överbibliotekarien L. Wåhlin, Göteborg, förste bibliotekarierna Grape och
Nelson, Uppsala, samt Carlquist, Lund, och t. f. förste bibliotekarien O. Wieselgren,
Stockholm. Till revisorer valdes förste bibliotekarierna S. E. Bring, Uppsala, och
G. Adde, Stockholm. Till hedersledamöter utsågos f. överbibliotekarierna C.
Annerstedt, L. Bygdén och A. Andersson, Uppsala, f. riksbibliotekarien E. W.
Dahlgren, Stockholm, f. överbibliotekarien C. af Petersens, Lund, samt f. förste
bibliotekarien R. Geete, Stockholm. Till stödjande medlemmar kallades de kända
bibliofilerna och biblioteksmecenaterna friherre P. Hierta, Främmestad, och doktor
Otto Smith, Karlshamn. Härefter höll amanuensen J. Samzelius ett föredrag om
olika uppställnings- och signeringssystem för större vetenskapliga bibliotek, varvid
föredragshållaren dels avhandlade frågan om systematisk eller mekanisk
uppställning, dels framkastade tanken på ett inom vissa gränser tillämpat kronologiskt
uppställningssystem, såsom ägnat att framför andra tillgodose vissa bibliografiska,
provenienshistoriska m. fl. önskemål och även erbjudande fördelar ur synpunkten
av arbetets fördelning och organisation.

Efter sammanträdet intogs gemensam middag å Stadshotellet, varvid telegrafiska
hälsningar växlades med Sveriges Allmänna Biblioteksförening. Vid senare
hållet styrelsesammanträde har styrelsen till vice ordf. utsett förste bibliotekarien
Grape och till sekreterare och skattmästare förste bibliotekarien Nelson.

</chapter>
<chapter name="Läroböcker i lanthushållning för fortsättningsskolor m. fl. praktiska ungdomsskolor.">
<h2>LÄROBÖCKER I LANTHUSHÅLLNING FÖR FORTSÄTTNINGSSKOLOR
M. FL. PRAKTISKA UNGDOMSSKOLOR.</h2>
I.

<b>Läroböcker</b> för praktiska ungdomsskolor, red. av Gösta Ekelöf. Ser. A: 2,
B: 1. Sv. andelsförl.1920. Ill. <tab><b>3:50, 3:25.</b>

Ser. A. Lärlings- och yrkesskolor n:o 2. Bolin, Per, och Bengtsson, Sven. Läroböcker
i lanthushållning för lärlings- och yrkesskolor samt till handledning för lärare i
fortsättningsskolor.

Ser. B. Fortsättningsskolor n:o 1. Bolin, Per. Lärobok i lanthushållning för fortsättningsskolor.

<b>Nanneson, Ludvig,</b> och <b>Zachrison, Arvid.</b> Lanthushållningslära för
fortsättningsskolor. H. 1, 2. Nst. 1920. Ill. <tab><b>3:—, 2:—.</b>

H. I. Jordbrukslära. — H. 2. Husdjurslära.

<b>Högberg, J[anne] R[ichard],</b> och <b>Helger, Nils.</b> Lärobok i lanthushållning
för fortsättningsskolan. D. 1, 2. Lb. 1920. Ill. <tab>à <b>1:75.</b>

D. 1. Jordbrukslära. — D. 2. Husdjurslära.

<b>Kilian, Anders,</b> och <b>Lundin, Ernst.</b> Lantbruket. Lärobok för
fortsättningsskolan. D. 1. Jordbrukslära. Lb. 1920. 96 s. Ill. <tab><b>1:75.</b>

<b>Linnman, M.</b> Kortfattad lärobok i jordbruk, utarbetad för fortsättningsskolor.
Bv. 1920. 40 s. Ill. <tab><b>0:75.</b>

<b>Linnman, M.</b> Kortfattad lärobok i husdjursskötsel, utarbetad för
fortsättningsskolor. 1, 2. Bv. 1920. Ill. <tab>à <b>0:90.</b>

I. Husdjurens anatomi och fysiologi. — 2. Husdjurens avel, raser, utfodring och vård.

Med den nya ordning, som jämlikt statsmakternas beslut av år 1918 inträtt i fråga om
undervisningen vid våra fortsättningsskolor (ävensom vid vissa praktiska ungdomsskolor) har
för landsbygdens del framträtt kravet på kortfattade och enkla små läroböcker i lanthushållning.
Att väl tillfredsställa detta krav är emellertid säkerligen mycket svårare, än man i
allmänhet är böjd att tro, ty såväl vårt lands kända stora skiftningar på jordbrukets område som
den olika befolkningstätheten (eller kanske hällre befolkningsglesheten) och därav beroende
stora olikhet i folkundervisningens ståndpunkt gör, att det ej gärna lär bli möjligt att
åstadkomma dylika läroböcker, som kunna användas över hela landet, såsom det i regel kan ske
med andra läroböcker. Det kräves nog också ej så ringa tid, innan växelverkan mellan
läroboksförfattarna och lärarna, som skola använda böckerna vid sin undervisning, hunnit
åstadkomma det basta, som den efter hand vunna erfarenheten ger anvisning på; detta så mycket
mer som bokförfattare och bokanvändande lärare härvidlag knappast kunna väntas förenade i
en person.

Med hänsyn till dessa och andra förhållanden är det därför endast naturligt och glädjande,
att man på olika orter inom landet och inom olika kretsar gripit sig an med utarbetande av
läroböcker för berörda ändamål, såsom av bokförteckningen ovan framgår. Då böckerna härmed
anmälas, är det därför fullt avsiktligt som vi icke lämna några bestämda förord åt vissa av

dem på de andras bekostnad. Det är bäst, att de alla få komma »ut i praktiken» vid undervisningen,
ty ej minst genom att pröva olika läroböcker och genom att vid läraremöten och
eljest utbyta tankar och erfarenheter i frågan böra lärarna kunna vinna stadgad uppfattning
om, huru dessa läroböcker böra vara beskaffade i fråga om omfattning, ämnenas
behandlingssätt, detaljernas mångfald o. s. v., och såmedelst kunna giva goda vinkar åt författarna. I fråga
om ett par av de ovan angivna arbetena är för övrigt intimt samarbete vid författandet inlett
mellan jordbrukssakkunnig och lärare, en anordning som synes vara synnerligen lämplig.

Till dessa påpekanden vilja vi blott lämna någa notiser om de angivna böckerna och
deras författare.

<i>Pehr Bohlin</i> och <i>Sven Bengtsson,</i> vilka tillsammans skrivit en <i>Lärobok i lanthushållning</i>
för lärlings- och yrkesskolor, äro bägge tjänstemän vid Centralanstalten för jordbruksförsök,
den förstnämnde på jordbruksavdelningen och den sistnämnde på husdjursavdelningen och
företräda en solid sakkunskap var och en på sitt område. Överassistent Bolin har dessutom genom
sin bekanta ungdomsbok: Jordbruksbok för pojkar, gjort sig känd såsom en synnerligen lycklig
författare för ungdom, i det han visat sig kunna anslå en för de unga tilltalande och
intresseväckande ton; assistent Bengtsson har ock visat sig kunna klart och populärt framlägga de
viktigaste praktiska grunderna av husdjursläran, vilken han under prof. Hanssons goda ledning
ägnar sin tid. — Författarna ha sökt göra framställningen i denna lärobok så fullständig som
möjligt, men ha å andra sidan måst giva stoffet en starkt sammanträngd form med hänsyn till
den begränsning boken måste få.

<i>Pehr Bolins Lärobok i lanthushållning</i> för fortsättningsskolor, vilken omfattar både
jordbruks- och husdjurslära, är väsentligt mera sammanträngd än föregående och redogör — såsom
givet är — endast för stommen av ifrågavarande yrkeskunskap. Helt säkert intar denna förf:s
lilla lärobok ett framstående rum i raden av läroböcker för fortsättningsskolan.

<i>Ludvig Nanneson</i> och <i>Arvid Zachrison</i> äro, såsom alla jordbruksintresserade veta, att räkna
till våra främsta yngre lantbrukslärare och jordbruksförfattare. Agronomen Nanneson, som nu
är föreståndare för Sveriges allm. lantbrukssällskaps driftsbyrå, har tidigare varit föreståndare
och lärare vid Vilans berömda lantmannaskola i Skåne, där agronom Zachrison under lång tid
även varit lärare och numera efterträtt N. såsom föreståndare. Z. är tillika lärare i vissa ämnen
vid Alnarps lantbruksinstitut. — Författarna angiva i förordet, att de tänkt sig att deras
<i>Lanthushållningslära</i> för fortsättningsskolor skall komma till användning på orter med väsentligt
olikartade förhållanden — och därav är den helt säkert väl förtjänt — men givetvis lämpar
sig denna relativt omfattande framställning främst för Skåne och Sydsverige, varifrån förf. hava
sin egentliga erfarenhet. Läroboken kan varmt rekommenderas; den är, såsom ovan synes, i
två delar:  I, Jordbrukslära, och II,  Husdjurslära.

I de två förf. <i>J. R. Högberg</i> och <i>Nils Helger</i> hava vi en av de två kombinationer av
jordbrukssakkunnig och folkskolläraie, varom ovan nämnts. Agronomen Högberg är
föreståndare för lantmannaskolan vid Molkom i Värmland och överlärare Helger har sin verksamhet å
Lidingön utanför Stockholm. Det torde få anses ligga i sakens natur, att det främst är
agronomen Högbergs mångåriga erfarenhet av värmländskt jordbruk och de mellansvenska
skogsprovinsförhållanden, som där äro rådande, som tar sig uttryck i framställningen. Med
kännedom om herr Högbergs gedigenhet och goda omdöme kan man tryggt rekommendera även
denna lärobok, helst den, såsom antytts, bör kunna förväntas bliva särskilt passande för vissa
delar av landet.

Uti <i>Anders Kilians</i> och <i>Ernst Lundins</i> bok <i>Lantbruket,</i> lärobok för fortsättningsskolan,
hava vi det andra resultatet av nyssberörda kombination samt tillika en bok tillkommen i
Norrland för Norrland. Anders Kilian, som sköter ett eget mindre jordbruk (småbruk) vid
Dvärsätt i Jämtland och tillika är känd såsom skald och litterär förf. väl så mycket som
jordbruksförfattare, kännetecknas främst av sin kärlek till jorden och lantlivet och sin poetiska syn

på det hela, men detta hindrar ej, att han ock besitter ett gott förråd av såväl boklig som
praktisk jordbrukskunskap, vilken han förstår att meddela på ett vinnande och klart samt i
allo tilltalande sätt. Här föreliggande Del I, Jordbrukslära, torde innehålla mer än nog att
bjuda vår norrlandsungdom i fortsättningsskolan. — Ernst Lundin är folkskollärare och har,
såvitt anmälaren kan finna av ortsdateringen vid förordet, även han sin verksamhet på samma
ort i Jämtland.

<i>M. Linnman,</i> som utgivit <i>Kortfattad lärobok i jordbruk</i> — och dito <i>husdjursskötsel</i> —
utarbetad för fortsättningsskolor, är folkskollärare i Dalarna, men torde hava att stödja på viss
jordbrukserfarenhet från ungdomen. Hans framställning är riktigt nog kortfattad, fastän hans
uppdelning av husdjursskötseln i ett häfte om husdjurens anatomi och fysiologi och ett annat
om husdjurens avel, raser, utfodring och vard å andra sidan förefaller något avskräckande
specialiserat för den enkla undervisning, det här måste vara fråga om. Att vid denna sträva efter
en detaljerad systematisering av ämnet, torde knappast vara skäl. Enligt förklaring i förordet,
utgår förf. ifrån, att läroboken endast skall vara en enkel promemoria för läraren, vilken
förutsättes skola stödja undervisningen på ytterligare arbeten i jordbruk och husdjursskötsel.

<tab><tab><tab><tab><tab><tab><tab><tab>* * *

Om man undantager sist berörda förf. häften, så torde man kunna säga, att föreliggande
läroböcker sannolikt skola komma att visa sig vara för omfattande och syfta till en för
undervisningen i fråga knappast möjlig fullständighet, men därom skall erfarenheten snart nog
döma. Vad föreliggande läroböckers ställning till <i>socken- och skolbiblioteken</i> angår, så synes det
uppenbart, att de hälst alla böra anskaffas till varje sådant bibliotek, ty de kunna med fördel lånas
ut till ungdomen och deras tillgänglighet särskilt i skolbiblioteken skall göra det möjligt för
lärarna att, under det en av böckerna användes såsom i vederbörande skola antagen lärobok,
vid undervisningen hämta stoff även från de övriga böckerna och genom jämförelser böckerna
emellan vinna bättre grepp på ämnet. — Att en för ämnet intresserad lärare även tager del av
annan jordbrukslitteratur i sitt skolbibliotek eller eljest, ligger ju i öppen dag, men för ett
skolbibliotek på landet, som vill vara någorlunda försett med jordbrukslitteratur, bör ingen av
dessa läroböcker saknas, hälst deras pris äro låga.

II.

<b>Hallenborg, J[ohan] F[redrik].</b> Lanthushållning. Handbok för lärare vid
fortsättningsskolor och för självstudium. D. 2. Jordbrukslära. Lb. 1920.
278 s. Ill. <tab><b>6:—.</b>

I anslutning till anmälandet av ovanstående läroböcker är även denna andra del av Hallenborgs
arbete, Handbok i lanthushållning, att omnämna. Första delen, vars undertitel är »Det
svenska jordbrukets utveckling, nuvarande ståndpunkt och betydelse såsom landets modernäring»,
är förut anmäld i Biblioteksbladet (årg. 1920, s. 45). Agronomen Hallenborg är föreståndare
vid Göteborgs och Bohus läns lantmannaskola samt har tidigare varit lärare vid andra
lantbruksläroanstalter i landet och är känd såsom flitig läroboksförfattare. Han har vid sin
lantmannaskola under en följd av år hållit kurser för folkskollärare, som skolat förbereda sig för
jordbruksundervisningen i fortsättningsskolan, och hans Handbok i lanthushållning, vilken är
planerad att omfatta inalles 5 delar, är avsedd att vara »handbok för lärarna vid
fortsättningsskolor och för självstudium», men är sålunda ej ämnad till lärobok i fortsättningsskolorna.
Givetvis bör den anskaffas till alla skol- (och socken-)bibliotek och den lämpar sig utmärkt att
användas av lärarna vid sidan av de egentliga läroböckerna såsom deras komplettering.
<tab><tab><tab><tab><tab><tab><tab><tab><tab><tab><tab><tab><tab><tab><i>Aug.  Östergren.</i>

</chapter>
<chapter name="Biblioteksnotiser.">
<h2>BIBLIOTEKSNOTISER.</h2>
<b>För nytillträdande prenumeranter</b> meddelas, att av äldre årgångar utav Biblioteksbladet
årg. 1918 och 1919 finnas kvar till samma pris som innevarande årgång. Årg. 1916, 1917
och 1920 äro däremot slutsålda.

Dessutom må påpekas den av Sveriges allm. biblioteksförening utgivna broschyren »Bibliotek,
deras betydelse och skötsel; en handledning vid grundandet av mindre bibliotek», utg. av
S. A. B. genom F. Hjelmqvist och K. Tynell, Norstedts förlag, pris 2 kr. (ingick även som
ett häfte i 1920 års nu slutsålda årgång av Biblioteksbladet).

Arbetarnes bildningsförbund meddelar, att det ännu har kvar ett antal ex. av de för förbundets
studiecirklars räkning anskaffade exemplaren av tidskriften för år 1919 och att de
erhållas från förbundet inbundna till 4:50 kr. per ex.

<b>Biblioteksfrågor inför riksdagen.</b> De stegrade bok- och bindningspriserna ha förorsakat,
att Kungl. Maj:t föreslår höjning av de till de tre stora vetenskapliga biblioteken för böckers
inköp och inbindning anvisade medlen. Då det ännu anses ovisst, huruvida prisläget stabiliserat
sig å här förevarande område, hava de ökade anslagen uppförts på extra stat. För kungl.
biblioteket utgå för närvarande till böckers inköp och inbindning ett ordinarie anslag av 45,000 kr.
samt ett extra av 20,000 kr. Det senare föreslås höjt till 45,000 kr. Till vart och ett av de
båda universitetsbiblioteken utgår ett ordinarie anslag av 50,000 kr. till materiell, böcker m. m.,
varjämte för vardera institutionen finnes anvisat att extra anslag av 10,000 kr. för samma
ändamål. Det senare föreslås skola höjas för Uppsala universitetsbibliotek till 20,000 kr. och för
Lunds till 25,000 kr. Skillnaden förklaras därav, att det förra biblioteket i motsats till det
senare förfogar över ett särskilt bränsleanslag. Till bestridande av kostnaderna för ombyggnad
av universitetsbibliotekets i Lund elektriska hissar föreslås ett extra anslag av högst 10,000 kr.

Under en följd av år har riksdagen beviljat medel (för år 1920 2,000 kr.) till inlösen av
fullständiga exemplar och enstaka delar av den genom Royal Society i London utgivna
internationella katalogen över vetenskaplig litteratur, varjämte till upprätthållande av en för
ifrågavarande katalogarbete avsedd s. k. regionalbyrå i Sverige anvisats ett årligt anslag av 1,600 kr.
Under kriget låg detta internationella katalogarbete nere, och då man efter kriget började
planera för ett återupptagande av arbetet, var tanken först, att katalogen skulle göras till femårig.
Emellertid har nu förslag framställts om katalogens fortsättande i förut varande form, och på
hemställan av vetenskapsakademien föreslår regeringen att ett reservationsanslag av 26,400 kr.
måtte å extra stat anvisas för år 1922 till utgivande av omförmälda internationella katalog samt
till upprätthållande av regionalbyrån i Sverige. Det föreslagna beloppet skulle utgå dels som
ett engångsanslag om 15,300 kr. till bildande av en grundfond för katalogarbetet, dels som ett
årligt bidrag till katalogens utgivning om 8,600 kr., varjämte anslaget till regionalbyrån skulle
höjas till 2,500 kr.

Till två bokförmedlingsanstalter och fyra förmedlingsanstalter för vandringsbibliotek anvisas
i 1912 års förordning ang. statens understödjande av folkbiblioteksväsendet 15,000 kr., varav
högst 8,000 kr. skulle få utgå till bokförmedlingsanstalterna. Anslaget till dessa senare har vid

olika tillfällen höjts och maximigränsen för dem är numera satt till 16,000 kr. Däremot har
till förmedlingsanstalterna för vandringsbibliotek under intet år utgått mer än 7,000 kr.
Emellertid ha de stigande bokpriserna och den alltjämt ökade efterfrågan efter vandringsbibliotek
gjort det nödvändigt att även tillgodose förmedlingsanstalterna för dessa senare med ökade
anslag, och K. Maj:t föreslår, att understödet till de båda slagen förmedlingsanstalter må fr. o. m.
1921 utgå med 33,000 kr., därav högst 16,000 kr. till bokförmedlingsanstalterna. Anstalterna
för vandringsbibliotek skulle sålunda, om förslaget godkändes, kunna räkna på ett
understödsbelopp av sammanlagt 17,000 kr.

Anslaget till utgivandet av årliga tillägg till grundkatalogen för folk- och skolbibliotek,
föreslås höjt från 4,000 till 5,500 kr. Till utgivandet av register till grundkatalogen, till vilket
på grund av tryckningskostnadernas stegring de till grundkatalogens utarbetande och tryckning
ursprungligen beviljade medlen ej räckt, begäres ett reservationsanslag å extra stat av 12,000 kr.

För att uppmuntra och underlätta upplysningsverksamhet i kommunala ämnen föreslås dels
att till understöd åt statsunderstödda folk- och skolbibliotek samt statsbidragsberättigade
studiecirklar för anskaffande av litteratur till kurser i medborgarkunskap ett belopp av 30,000 kr. må
utgå under de villkor, som Kungl. Maj:t föreskriver, dels att till utarbetande, tryckning och
utgivning av textupplagor av grundlagarna, vallagen och författningar i ämnen av kommunal
natur må anvisas ett belopp av 40,000 kr. Propositionen ansluter sig i huvudsak till
skolöverstyrelsens förslag, som går ut på å ena sidan att staten skall bidraga med högst 2/3 av
kostnaderna för bibliotekens och studiecirklarnas anskaffning av litteratur för kurser i
medborgarkunskap, dock högst med 50 kr. för varje kurs, å andra sidan att genom statens försorg en
grundlagsedition och en kommunal författningssamling skola utges, av vilka den senare i huvudsak
skall utgöra ett särtryck av den på Norstedts förlag utgivna Sveriges rikes lag. I fråga om
utgivandet av den kommunala författningssamlingen har regeringen anslutit sig till det ändringsförslag,
som framställts av de inom ecklesiastikdepartementet tillkallade sakkunniga för utredning
av frågan om åtgärder för en vidgad folkbildningsverksamhet. Dessa ha förordat att den
kommunala författningssamlingen skall utges i tre häften, omfattande det ena de egentliga
kommunallagarna, det andra förordningar angående undervisning och folkbildning och det tredje övriga
författningar av kommunalt intresse.

Av ett direkt biblioteksintresse är slutligen också förslaget om ett anslag av 7,500 kr. till
inköp av 100 exemplar av Svensk bokkatalog för åren 1911 —1915 för utdelning till de tre
stora statsbiblioteken (med 10 ex. till vart) och till de högre allmänna läroverkens,
folkskoleseminariernas samt vissa tekniska läroanstalters bibliotek.

Vid <b>Lunds universitetsbibliotek</b> har till förste bibliotekarie utnämnts andre
bibliotekarien därstädes fil. d:r Gunnar Carlquist.

<b>Norrköpings stadsbibliotek.</b> Bibliotekarien vid Norrköpings stadsbibliotek fil. d:r
Hjalmar Lundgren har hösten 1920 i Norrköpings Tidningar publicerat ett antal rikt
illustrerade artiklar om stadsbiblioteket i syfte att väcka intresse för biblioteket och dess samlingar.
(Norrköpings Tidningar, lördagsnumren 25 sept.—27 nov.)

Norrköpings stadsbibliotek, med vilket det gamla s. k. Finspongska biblioteket förenats,
hör som bekant till de största svenska icke rent vetenskapliga biblioteken. (Ang. biblioteket
se i övrigt Bibl.-bl. 1918, s. 227, 1919 s. 219.) D:r Lundgren ger en i rad fristående artiklar
en översikt över en del av bibliotekets värdefullare böcker. I artikeln Kuriosa och rariora i
stadsbibliotekets samlingar behandlas bl. a. dess samling av inkunabler (57 band, därav 5 som
tillhört Banérska biblioteket på Djursholm), elzevirer och Visingsötryck. I framställningen
angående brev och handskrifter omnämnes framför allt åtskilligt av intresse för staden och
provinsen, men därjämte en del sakeT av mera allmänt intresse, såsom resejournaler av G. af
Wetterstedt och av flera medlemmar av familjen de Geer, en del brev från kungliga personer o. s. v.

Som sig bör får samlingen av Norrköpingstryck ett särskilt omnämnande, liksom den hålles
förvarad i ett särskilt rum. Också den märkliga Wadströmska samlingen omnämnes mera
utförligt. Särskilda artiklar ägnas åt bokägaremärken, autografer och pärmexlibris, av vilka ett
stort antal omnämnes, samt åt ett biblioteket tillhörigt silverstickat praktband från 1600-talet.

Till dessa uppsatser, som direkt behandla bibliotekets samlingar, anknyta några artiklar
rörande forna bibliotek och boksamlingar i staden, boktryckare och bokbindare i
Norrköping samt en redogörelse för en vandring genom konstmuseet (vilket som bekant är inrymt i
samma hus som stadsbiblioteket, Villa Swartz). Som avslutning tjänar en framställning av
donatorer samt en förteckning över litteratur om biblioteket.

Det är en synnerligen lycklig idé att såsom här skett söka att med pressens tillhjälp skapa
mera intresse och förståelse för biblioteken, och man skulle säkert kunna ha nytta av att i
mycket större utsträckning än som sker då och då införa artiklar i lokaltidningarna om
biblioteken. Det är ju endast ett relativt fåtal bibliotek, vilka, såsom i Norrköping, ha märkligare
äldre tryck av allmännare intresse. Men på motsvarande sätt kan man med fördel ge en
översikt över värdefullare nyare litteratur av intresse för studieintresserade, särskilt genom periodiska
redogörelser över nyanskaffad litteratur, antingen i form av rena boklistor eller i mera
resonerade uppsatser.

D:r Lundgrens artiklar ha sedan samlats i en broschyr med titel »Ur stadsbibliotekets och
museets samlingar m. m.», vilken utgör del i av Norrköpings stadsbiblioteks och museums
handlingar.

<b>Kungliga biblioteket och universitetsbiblioteken i Uppsala och Lund</b> ha utsänt
sina årsredogörelser för år 1919. En sammanställning av siffrorna för verksamheten torde vara
av intresse, även om de ej äro fullt jämförliga på grund av olikheter i beräkningssättet.

<table b>
<td><td c>Stockholm.     <td c>Uppsala.        <td c>Lund.
<td>Begagnade band . . . <td r>137,785        <td r>184,520            <td r>74,719
<td>Hemlånade band . . . <td r>20,448           <td r>23,643           <td r>26,197
<td>Tillväxt (antal tryckalster):<td r><td r><td r>
<td><tab>Leveranser för svenska avdelningen . . . <td r>46,974          <td r>49,015           <td r>46,974
<td><tab>Köp, gåvor och byte för svenska avdelningen . . . <td r>2,041              <td r>1,037             <td r>3,864
<td><tab>Köp för utländska avdelningen . . . <td r>7,118             <td r>3,071             <td r>5,352
<td><tab>Gåvor och byte för utländska avdelningen . . . <td r>2,445             <td r>5,456             <td r>3,782
<td>Kostnad för bokinköp, kr. . . . <td r>29,799           <td r>33,483           <td r>35,793
<td>Kostnad för bokinbindning, kr. . . . <td r>25,801           <td r>24,378           <td r>13,029
</table>
<b>Växjö stiftsbibliotek.</b> I Växjö har det varit rätt otillfredsställande ordnat för
de personer, som velat skaffa sig kunskaper på egen hand. Visserligen har staden inom sina gränser
ett av de största landsortsbibliotek, som vårt land äger, Stifts- och gymnasiebiblioteket med
en boksamling, uppgående till i det närmaste hundratusen nummer, men dess skatter ha ej
kunnat utnyttjas av någon i större utsträckning på grund av dels den korta utlåningstiden,
dels omöjligheten att i bibliotekets lokaler bedriva studier av sådana verk, som ej få utlånas.

På privat initiativ har för några år sedan en läsestuga åvägabragts, men på grund av litet
utrymme och klen ekonomi har dess bokbestånd ej kunnat bli så rikhaltigt och mångsidigt att
studiebehoven där kunnat bli tillfredsställda.

Då har bland biblioteksintresserade i staden den tanken uppstått, att man genom
sammanslagning av de båda biblioteken och genom inredande av en läsesal i Stifts- och
gymnasiebiblioteket skulle kunna på en gång skaffa de kunskapssökande en präktig läsesal och lätt
tillgång till Gymnasiebibliotekets hela bokförråd. Staden behövde blott inreda salen, bekosta



uppvärmning och belysning samt anställa en amanuens till vaktgöring i läsesalen och hjälp åt
bibliotekarien vid det ökade arbetet med utlåning o. d.

Läroverkets rektor ställde sig mycket välvillig till förslaget, och det upptogs av stadsfullmäktiges
v. ordf., läroverksadjunkt A. Thelin såsom egen motion i stadsfullmäktige, som
enhälligt beslöto,

1) att under förutsättning av, att vederbörande myndigheter därtill lämna sitt samtycke
låta vidtaga sådana ändringar i gamla gymnasiebibliotekets läsesal och bibliotekarierum, som
för inredning därstädes av en läsestuga kunna finnas vara absolut erforderliga och icke kunna
verka föregripande på ett framtida, mera omfattande restaureringsarbete;

2) att för sådant ändamål anslå ett belopp av högst 10,000 kr. att utgå av tillgängliga
medel ur L. J. Brandts donationsfond;

3) att för inköp av erforderliga möbler och inventarier för den sålunda beslutade läsestugan
anslå ett belopp av 8,000 kronor att likaledes utgå ur tillgängliga räntemedel från i punkt
2) omförmälda fond; samt

4) att för bestridande av kostnaderna för arvode åt en vid biblioteket anställd amanuens
samt för uppvärmning och belysning av bibliotekariens rum och nya läsestugan anslå ett till
5,200 kronor förslagsvis beräknat belopp att utgå av under nästkommande år inflytande
nöjesskattemedel.

Stadsfullmäktige beslöto även att med tacksamhet mottaga Växjö fabriks- och hantverksförenings
erbjudande att såsom gåva till staden överlämna dess läsestuga tillhöriga böcker och
övriga inventarier.

<b>Folkbiblioteken i Stockholm.</b> Anslagen till folkbiblioteken i Stockholm har i flera
fall höjts ganska väsentligt med år 1921. Folkbildningsförbundets anslag av stadsfullmäktige
har fördubblats från 34,000 till 68,000 kr., varjämte ett tilläggsanslag lämnats för år 1920 å
10,000 kr. Av anslaget forar 1921 har 20,000 kr. avsetts för bokinköp och bindning.
Stockholms arbetarebiblioteksförbund har erhållit ett från 25,000 till 30,000 kr., höjt anslag samt
därutöver ett engångsanslag för bokinköp och bindning å 10,000 kr. Av det ordinarie
anslaget har 20,000 kr. avsetts för bokinköp och bindning. Stockholms barn- och
ungdomsbibliotek har erhållit ett anslag om 25,000 kr. emot 4,000 kr. under föregående år. Den starka
ökningen beror väsentligen på att biblioteket ej längre som tidigare kan påräkna gåvor av
enskilda. Även flera av församlingsbiblioteken ha fått höjda anslag.

<b>Allmänna upplysningar om bildningsarbetet.</b> Under denna titel har Arbetarnes
bildningsförbund utgivit ett litet häfte, där man finner samlade på ett ställe uppgifter angående de
olika sidorna av det folkliga bildningsarbetet i Sverige. Efter en översikt av folkbiblioteks-,
föreläsnings- och studiecirkelverksamheten samt folkhögskolan, behandlas konsten och musiken
som folkbildningsmedel, fysisk fostran, nöjeskultur, »folkbildningshem» m. m. Därefter lämnas
en mera detaljerad specialredogörelse för A. B. F. Häftet avslutas med upplysningar angående
folkhögskolekursföreningar, statens räntefria studielån och reseunderstöd åt yrkesarbetare,
förmedling av vandringsbibliotek och skioptikonföreläsningar o. s. v. Pris 75 öre. Bör anskaffas
av alla bibliotek.

<b>Folkbildningskonferensens förhandlingar.</b> Den förra året hållna folkbildningskonferensens
förhandlingar ha nu utkommit i tryck. Ingen, som är intresserad för frågorna om
utvecklingslinjerna för vårt fria folkbildningsarbete, bör underlåta att skaffa sig ett exemplar.
Bokhandelspriset är 5 kronor, men som framgår av den i detta häfte ingående annonsen erhålles
berättelsen vid direkt rekvisition hos Folkbildningsförbundet, Norrlandsgatan 17, Stockholm, mot
postförskott å 4 kronor.

</chapter>
<chapter name="Litteratur.">
<h2>LITTERATUR.</h2>
Det <i>klassifikationssystem,</i> som användes i Biblioteksbladet fr. o. m. detta häfte,
är det system, som utarbetats av en av Sveriges allm. biblioteksförening tillsatt
kommitté och som f. n. är under tryckning. Vid varje i tidskriften infört arbete
har till ledning för dem, som vilja använda samma system men som önska en
mera detaljerad uppdelning än den som här användes, med kursiv införts bokens
signatur enligt det nya systemet vid den mest specialiserade uppdelningen.

<h3>B. Skrifter av allmänt och blandat innehåll.</h3>
<b>Ekelund, Vilhelm.</b> Attiskt i fågelperspektiv. A. B. 1919. 193 s. <i>Bb.</i> <tab><b>5:50.</b>

Vilhelm Ekelund är en av samtidens ädlaste och skarpsinnigaste tänkare. Han på samma
gång skapar och föder på nytt ett mänskligt ideal, en utvecklingsväg, börjande i antiken och
trådd av tidernas främste. Denna bok enar i hög grad djupsinne med klarhet och fägring. <i>Rg.</i>

<b>Svenska</b> kalendern. En årsbok för alla. Årg. 16 (1921). A. & W. 1920,
290 s. Ill., portr., kart. <i>Bdc.</i> <tab>Inb. <b>6:25.</b>

Utom de varje år återkommande översikterna av statistisk natur samt rörande riksdagsärenden,
skörd, sociala förhållanden, konst och konsthantverk, idrott, märkliga händelser under
året o. s. v. märkas i denna årgång uppsatser om nationernas förbund, kronprinsessan Margareta,
den nya äktenskapslagen samt den provisoriska kommunalskattereformen. Dessutom som
vanligt en mängd praktiska underrättelser. Kalendern har sitt värde som uppslagsbok i
biblioteken. En nyhet av intresse för dessa är också en lista över viktigare nyutkommen litteatur
okt. 1919—okt. 1920, upptagande c. 350 arbeten. Kalenderns redaktör har varit förste
bibliotekarien S. E. Bring. <tab><i>K. T.</i>

<h3>C. Religion.</h3>
Jfr arbetena om Aamundsen och Kierkegaard på <i>L.</i>

<b>Alcock, D[eborah].</b> Några blad ur protestantismens historia. Övs. [fr. eng.]
av Annie Anderberg. Ev. fost. 1919. 191 s. <i>Cj.</i> <tab><b>3:—;</b> inb. <b>4:—.</b>

Förf. lägger in något annat i uttrycket protestant än, vi äro vana att göra. För
henne är protestant i första hand en som verkligen protesterat och som därvid på ett
personligt sätt vittnat för sanning och frihet, för Kristus. Protestantismens historia blir därför för
henne vida mera omfattande än reformationens historia. Denna senare är blott ett kapitel
av den förra, låt vara ett avgörande och viktigt sådant. Protestantism fanns till långt före
Luther. Särskilt dröjer förf. vid valdenserna under medeltiden. För att vara engelsman
uppskattar hon Luther anmärkningsvärt högt, men sysselsätter sig vida mer med Hus. Några
markanta drag ur Hollands kyrkohistoria givas även. Arbetet är mycket lättfattligt och
populärt hållet. <tab><i>E. M. R.</i>

<b>Fosdick, Harry Emerson.</b> Bönen. Studier och tankar. Övs. [fr. eng.] av
Elin Silén. Sv. kristl. studentrör. 1919. 308 s. (Sv. kristl. studentrör. skriftser.
97.) <i>Ci.</i> <tab><b>6:25.</b>

Det är själavård i modern forai som möter i denna bok. Närmast synes författaren ha
haft i sikte arbetet inom den kristliga studentrörelsen. Därav kommer själva uppställningen.
Vart och ett av bokens tio kapitel har trenne avdelningar: stycken för daglig läsning under
veckan, en fördjupande kommentar samt ämnen för eftertanke och diskussion. Författaren vill
på detta sätt både praktiskt och teoretiskt föra läsaren in i bönens värld. Var och en som
fördjupar sig i författarens framställning skall av denna hämta mycken vinning. Vi ha intet
överflöd på arbeten av detta slag. <tab><i>E. M. R.</i>

<b>Kyrkans</b> enhet. [Olaus Petri-stiftelsens föreläsningar.] Diak. 1919—20. <i>Cee.</i>
<table>
<td>Carlyle, A. J. Den engelska kyrkan och kyrkans enhet.                                              <td><b>3:50.</b>
<td>Deissman, G. A., Siegmund-Schultze, F., Schairer, R., o. Rittelmeyer, F. Tysklands<td>
<td><tab>evangeliska kristenhet och kyrkans enhet.                                                                                     <td><b>3:25.</b>
<td>Geduly, H., o. Révéz, E. v. Ungarns evangeliska kristenhet och kyrkans enhet.          <td><b>3:25.</b>
<td>Helgason, J. Islands kyrka och dess ställning i kristenheten.                                      <td><b>3:25.</b>
<td>Lehmann, E., Söderblom, N., o. Westman, K. B. Enig kristendom.                           <td><b>4:50.</b>
<td>Pont, J. W., o. Würz, F. Vittnesbörd från Holland och Schweiz.                                <td><b>1:75.</b>
<td>Poulsen, A. S., TandbeTg, J., Eklund, J. A., o. Hjelt, A. Nordens kristenhet och kyrkans enhet.                                                                                                                                       <td><b>6:—.</b>
<td>Remensnyder, Junius B., Youngert, S. G., o. Sändt, George W. Evangelisk-lutherska<td>
<td><tab>kristenheten i Amerika.                                                                                                                <td><b>4:75.</b>
<td>Cooper, James. Den skotska kyrkan och kyrkans enhet.                                              <td><b>2:50.</b>
</table>
Redan före världskriget visade sig tecken till att man på skilda håll inom de olika kyrkorna
sökte finna vägen fram till större enhet. Man kände splittringen såsom ett ont. Under
de senaste åren har denna rörelse hän mot en enad kristenhet tagit mera fasta former och är
nu på väg att så småningom bliva en betydelsefull faktor i kyrkornas liv. Jämte en del
amerikanska kyrkomän står ärkebiskop Söderblom såsom den av alla erkände andlige ledaren av
denna rörelse. Ett led i hans arbete för denna har varit anordnandet av Olaus Petri-föreläsningar,
behandlande i stora drag de olika kyrkornas insats i kristenhetens gemensamma
liv. De ha nu utgivits i bokform och därmed blivit tillgängliga för den större allmänheten.
Alla äro de författade av framstående kyrkomän och kunna göra berättigade anspråk på
uppmärksamhet. Särskilt intresse tilldrager sia teckningen av Englands kyrka, författad av den
också såsom framstående medeltidsforskare bekante universitetsläraren och kyrkoherden i
Oxford Dr A. J. Carlyle. Biskop A. S. Poulsens tolkning av danskt kyrkoliv förtjänar också att
särskilt omnämnas. Märkligast är kanske dock teckningen av Islands kyrka för den rikedom
av nya informationer som där givas. I volymen Enig kristenhet går ärkebiskop Söderblom in
på arten av de nutida enhetssträvandena, så olika äldre tiders, men därför också innebärande
större utsikter till framgång. I samma volym påpekar professor Lehmann på ett ofta överraskande
sätt huru teologien icke minst i denna tid arbetat för kyrkans enhet. <tab><i>E. M. R.</i>

<b>Lönroth, Elisabet.</b> Gudsvittnen. Tavlor ur den kristna kyrkans historia.
D. 1, 2. Lb. 1919, 20. <i>Cj.</i> <tab><b>4:75, 6:50.</b>

Författarinnan, förut väl känd genom sitt arbete »Bibliska gestalter» (Grkat. <i>u,</i> s. 2), besitter en
god förmåga att giva liv och färg åt de personligheter hon skildrar. Man märker med hurudan kärlek
hon fördjupar sig i sitt ämne för att få fram en plastisk bild av de märkesmän, med vilka hon
sysselsatt sig. Särskilt i ett skolbibliotek torde ett arbete som detta ha sin givna plats. Det
kommer väl till pass t. ex. vid fortsättningsskolans undervisning, när man där vill giva
livsbilder ur den kristna kyrkans historia. Det lämpar sig också väl till högläsning. Än så länge
har författarinnan hämtat sitt material blott ur gamla tiden och medeltiden. Den första delen
börjar med Polykarpus och den andra slutar med Franciskus. <tab><i>E. M. R.</i>

<b>Stave, Erik.</b> Israel i helg och söcken. 1, 2. Lb. 1919. Ill. <i>Cce.</i> <tab>à <b>11:—.</b>

Till sina många arbeten om gamla testamentets värld har den flitige författaren fogat
ett nytt, likasom de föregående bärande vittne om utomordentlig gedigenhet och grundlighet i
författarens forskningsarbete. De många hopade detaljerna förläna framställningen stundom en


viss torka, som kanske är oundviklig i ett arbete som detta, vilket ingående beskriver det heliga
landets kulturhistoria fram till Jesu tid, Israels privatliv, näringar, bostäder, klädedräkt,
familjeliv, umgängesliv o. s. v., vidare statslivet och kulten. Till bibelläsares tjänst är arbetet
utgivet, och förvisso skola dessa känna stor tacksamhet för den rika fond av upplysningar som
här räckas dem. Tillgodogörandet av arbetet i fråga underlättas i väsentlig mån av det rika
förträffliga illustrationsmaterialet. <tab><i>E. M. R.</i>

<b>Westman, Knut B[ernhard].</b> Reformationens genombrottsår i Sverige.
Diak. 1918. 462 s. <i>Cjcb.</i> <tab><b>12:—.</b>

Professor K. B. Westmans betydelsefulla arbete är avfattat i fullt vetenskaplig form men
tack vare hans förträffliga stil dock lättillgängligt. I en omfattande inledning redogöres såväl
för de allmänkyrkliga förutsättningarna för den svenska reformationen som för den svenska
kyrkan under slutet av medeltiden. Förhållandet mellan staten och kyrkan belyses. Klart
framhålles den roli, som kyrkans ledande personligheter spelade i striden mellan det
unionsvänliga och nationella partiet i, Sverige. Av ej mindre intresse är skildringen av kyrkans inre
liv och verksamhet, t. ex. av klostren, varvid förf. ganska utförligt behandlar Vadstenaklostret.
Lika litet som medeltidens kattet ska rörelser nådde vårt avlägsna land lika litet kom
humanismen att här spela någon roli, ehuru enstaka prelater såsom Strängnäsbiskopen Rogge och
framför allt Hemming Gadh i Italien påverkades av renässansbildningen. Sambandet mellan den
medeltida kyrkan och 1500-talet understrykes starkt av förf. De nya idéerna trängde först så
småningom igenom. Något avgörande brott med det förflutna har man svårt att se under
1520-talets tidigare år. Vid sidan av Gustav Vasa, Olavus Petri och den förfarne
kyrkopolitikern Laurentius Andræ framstår den myndige Hans Brask som en av huvudpersonerna. På
grundval av det rika aktmaterialet ger förf. en bred skildring av genombrottåren 1521—1527.
Gustav Vasas ingripanden i de kyrkliga förhållandena skildras liksom meningsbrytningarna med
påvedömet rörande valet av nya biskopar. De finansiella spörsmålen och deras utomordentligt
viktiga art, då kyrkan innehade en mycket stor procent av jordegendomar, belyses klart.
Gustav Vasas kyrkopolitik bestämdes av statliga, ej av religiösa motiv. Olavus Petris
förkunnelse och hans banbrytande skriftställarverksamhet behandlas ingaen.de. Hans olika skrifter
analyseras fint. I fråga om översättningen av nya testamentet uttalar sig förf. att den i allt
väsentligt är ett verk av Olavus Petri. Det stora avgörandet träffades på Västeråsriksdagen 1527.
Dess förhandlingar och tillkomsten av dess beslut skildras huvudsakligen i avslutning till den
av Tunberg framlagda åskådningen. Beslutens innebörd analyseras klart. Kyrkans
självständiga ställning hade brutits. Den lösning, man hade nått, var dock på många punkter
provisorisk. Gränserna för statens inflytande voro vaga. Kulten reformerades ej. På detta område
skedde förändringen först senare. Professor Westmans viktiga bok kan rekommenderas till alla
något större bibliotek. <tab><i>E. N—nn.</i>

<h3>D. Filosofi.</h3>
<b>Müller, Alfred Leopold.</b> Minnets vard. Praktiska vinkar och råd. Övs.
[fr. ty.] av J. E. B. W. & W. 1919. 127 s. (W. W:s handböcker 43.) <i>De.</i> <b>3:—.</b>

Förf. ger en god översikt över de olika faktorer (uppmärksamhetskoncentration, stark
organisering av minnesmaterialet, rytm etc), vilka understödja ett inlärande av ett antal fakta.
I en punkt, beträffande rörelseerinringarnas betydelse vid inlärning, är förf. enligt min mening
alltför bunden vid de experiment, som gjorts av Laz. och vilkas beviskraft förf. överskattar. <i>M. J.</i>

<b>Nyman, Alf.</b> Kants väg. En tankebiografi som inledning till förnuftskritiken,
jämte valda stycken ur Kritiken i översättning. Gle. 1919. 356 s. <i>Dbe.</i> <tab><b>12:—.</b>

Förf. går igenom grundtankarna i några av Kants viktigaste arbeten före hans huvudarbete
Kritik der reinen Vernunft. På ett förträffligt sätt klarlägges det centrala i Kants förkritiska
filosoferande. Den som vill intränga i Kants senare kritiska filosofi har en stor hjälp av att
se hur dess problem växa fram hos den dogmatiske Kant. Nymans spänstiga, estetiskt mättade
stil torde även kunna hjälpa mången igenom det enligt sin natur icke lätt tillgängliga arbetet. <i>M. J.</i>

<b>Rein, Th[iodolf].</b> Lärobok i den formella logiken. 4 uppl. A. B. 1919.
124 s. <i>De.</i> <b>3:50.</b>

Reins lärobok har avgjorda förtjänster framför andra läroböcker i logik genom sin för
skolbruk väl avpassade form. Den skulle ha varit ännu mera rekommendabel, om förf. hade
slopat en del den av de ofruktbara aristoteliska regler, som nedtynga framför allt
slutledningsläran. Någon föreställning om det intensiva arbete, som bedrives i våra dagar på logikens
område och som beträffande omdömesläran och begreppsläran givit goda resultat, ger icke
Reins arbete. Men tyvärr lämna även övriga svenska läroböcker i logik, exempelvis Hans
Larssons och S. Almquists, åtskilligt övrigt att önska i detta avseende. <tab><i>M. J.</i>

<h3>E. Uppfostran och undervisning.</h3>
<b>Almquist, Sigfrid.</b> Framtidens skola. Birkagården, Sthm 1920. 50 s.
(Förb. f.  krist. samhällsl. 5.) <i>Ea.</i> <tab><b>1:25</b>

En utläggning av förbundets program i skolfrågan så som förf. tänker sig det förverkligat.
Den genomgående tanken, om man kan tala om en sådan, är att personligheten skall betyda
allt. Läraren skall vara en personlighet — lärdomsmeriter betyda nästan ingenting — som
patriarkaliskt skall leva med sina elever och utveckla deras personligheter. Folkskolan skall
vara bottenskola. Man får ofta intryck av att förf. endast kommer med hugskott, men boken
väcker i alla fall en hel del tankar. <tab><i>A. H—r.</i>

<b>Berg, Fridtjuv.</b> Nutidsfrågor på uppfostrans område. Några inlägg i svensk
pedagogik och skolpolitik. [1—3.] Lst. 1911, 18, 19. (Pedagog, skr. 55, 86,
87.) <i>Eacb.</i> <tab>(1) <b>1:50,</b> (2) <b>2:—,</b> (3) <b>2:—.</b>

Tidskriftsartiklar och föredrag åren 1882—95. Alla artiklarna äro genomträngda av
författarens ädla personlighet och burna av en brinnande hänförelse för folkskolan och dess
utveckling. Böra läsas av dem som intressera sig för vår tids folkskola, särskilt bottenskolefrågan,
och av alla som vilja lara känna Fr. Bergs helgjutna personlighet och hans arbete för sitt land
och sitt folk.

I det andra häftet har kanslirådet J. Franzén givit en kort biografi och karakteristik av
lärarpersonligheten Fr. Berg. <tab><i>A. H—r.</i>

<b>Bergqvist, Bengt J:son.</b> Till Bengt J:son Bergqvist. Den 5 oktober 1920.
Gle. 1920. 343 s. Portr. <i>E.</i> <tab><b>25:—.</b>

Det är något över ett trettiotal personer som lämnat bidrag till den festskrift, varmed statsrådet
Bergqvist hyllades på sin sextioårsdag. Så gott som alla intaga eller ha intagit ledande
ställningar inom skolväsendet i vårt land. Och festskriften ger ett intressant och mångsidigt
uttryck för problem av såväl mera allmänt principiell som mera detalj-organisatorisk art, som
för närvarande äro uppe inom den svenska skolvärlden. Dessutom innehåller den flera bidrag
till pedagogikens och undervisningsväsendets historia, alla utom ett (professor Herners
framställning av undervisningen i Israel) avseende svenska förhållanden. I slutet lämnas en
förteckning på tryckta skrifter av Bengt J:son Bergqvist.

Att här räkna upp alla uppsatserna tillåter ej det begränsade utrymmet. Endast några få
kunna nämnas. Skolans uppgifter i den nu pågående ekonomiska och sociala omvälvningen
behandlas av undervisningsrådet Fredriksson i en uppsats, som går direkt in på ett av
nutidens svåraste sociala problem. Förf. tror ej på något hastigt verkande socialt universalmedel,
men han anser att skolan bör och kan göra mycket både när det gäller lärjungarnas inriktande
på de levnadsbanor deras begåvning lämpar dem för och i fråga om rättvisare värdesättning
av de olika arbetsuppgifternas betydelse. Undervisningens individualisering i största möjliga
utsträckning, vad som i detta avseende åtgjorts i utlandet och vad som bör göras i fråga om
vårt eget skolväsende, är föremål för en längre utredning av N. O. Ekström. Det är ganska
långt gående förslag han framställer (friare flyttning o. s. v.), och de som äro mera betänksamt
lagda skola nog med större sympati taga del av rektor Nordfelts spirituellt och personligt
skrivna »funderingar om teori och praktik vid ungdomens behandlings en uppsats som ger
uttryck åt ett säkert mycket nyttigt slag av kritisk konservatism.

Som redan antytts syssla flera av uppsatserna med svenska skolväsendets historia. Rektor
Almquist framhåller några särdrag, som han anser ha varit karakteristiska för den svenska
skolan. Rektor Westling ger en intressant belysning av motsättningarna i svensk skolpolitik
under 1800-talet, sådana dessa förkroppsligade sig i biskop Agardh och historieprofessorn och
statsrådet F. F. Carlson. Hans egen ståndpunkt framgår otvetydigt och direkt av slutorden:
»skollagar böra vara så frigivande och frigörande som möjligt». I ämne och syfte likartat med
Westlings uppsats, om än något mera principiellt betonat, är folkskolinspektör Nordlunds
inlägg »om statlig organisation och pedagogiskt reformarbete», som utmynnar i fordran: »först
och sist ett icke allt för snävt tilltaget mått av frihet». Rektor Dahlgren meddelar »några
randanteckningar till 1904 års läroverksreform», som äro av intresse icke endast därför att han
själv var en av medlemmarna i den stora kommitté, som förberedde nämnda reform, och som
bl. a. innehålla en väl avvägd jämförelse mellan läroverken fore och efter 1904. Av
skolhistoriskt intresse äro rektor Arcadius anteckningar om lärare och undervisning vid
Kristianstads högre elementarläroverk under 1860-talet. Föreläsningskonsulenten Lundahl slutligen
har i sina »Minnen från min första tid som mäster» givit en verkligt roande liten kulturbild
från östra Skåne för c. 50 år sedan.

Statsrådet Bergqvists egen lärargärning har väsentligen fallit inom kristendomsundervisningen,
och det är därför ganska naturligt att flera av uppsatserna behandla denna gren av skolans
arbete. Undervisningsrådet Nylund visar i en skildring av huru det kungl. cirkuläret den 12
maj 1865 ang. kristendomsundervisningen tillkom, både att de moderna reformsträvandena på
detta område äro äldre än från i går och huru segt motståndet varit. Rektor Anna Sörensen
belyser från en annan utgångspunkt en äldre tids reformförsök i en kritisk redogörelse för
P. A. Siljeströms 1871 utgivna lärobok Kristendomen enligt Kristus. Seminarielärare Sjöholm
berättar några roande och väl också lärorika erfarenheter, som han haft under sina försök att
göra den första kristendomsundervisningen personlig och levande.

Undervisningen i folkskolorna behandlas i övrigt från olika synpunkter i flera uppsatser.
Undervisningsrådet Bruce framhåller behovet av koncentration, och kanslirådet Franzén hävdar
sångens viktiga uppgift i folkskolan. Förra statsrådet Rydén pläderar för önskvärdheten och
möjligheten av att bereda plats åt engelskan i folkskolans läroplan.

Ett särskilt framhållande i denna tidskrift förtjänar fröken Gagners uppsats Bokens idé och
boken i skolan. Både negativt, genom kritik av det alltför vanliga »skaldemördandet» iskolans
litteraturläsning, och positivt genom de goda uppslag till dennas reformerande som förf.
meddelar, ger hon ett gott handtag åt biblioteksföreningens strävanden. Även N. O. Ekström har
i sin redan nämnda uppsats kommit in på biblioteksfrågor. I sammanhang med sitt betonande
av behovet av större rörelsefrihet för lärjungarnas olikartade individualiteter framhåller han
huru nödvändigt det är att läsrum inrättas i anslutning till skolbiblioteken samt att
studielitteratur och lämpliga uppslagsböcker anskaffas. <tab><i>F. H.</i>

<b>Eklund, J[ohan] A[lfred].</b> Till frågan om vårt folks bildning. Föredrag
Sv. kristl. studentrör. 1919. 173 s. (Sv. kristl, studentrör, skriftser. 93.) <i>E.</i> <b>4:—.</b>

I denna volym har biskop Eklund sammanfört en del vid olika tillfällen hållna föredrag
närmast rörande skolan och med undervisningen sammanhängande frågor. Var och en som
känner till författaren — och det torde icke finnas många i vårt land som äro helt obekanta
med denna skarpt skurna profil i vårt offentliga liv —, vet att han alltid behandlar frågor som
äga det närvarande livets aktualitet. Och författarens sätt att behandla dem ger dem ökad
aktualitet för läsaren, denne må sedan instämma med honom eller icke. Bland ämnen, som i den
föreliggande samlingen upptagas, må nämnas skolan och andra samfundsformer, katekesundervisningen,
bibelkritiken, bibelns auktoritet, moralundervisningen, vårt folks arbetsduglighet. <tab><i>E. M. R.</i>

<h3>F. Språkvetenskap.</h3>
<b>Larsson, G[ustav] Adolf.</b> Världshjälpspråket Ido. En kort lärokurs,
anordnad för självstudium, jämte ett par inledande uppsatser. Sjövalls bokh., Sthm
1919. 132 s. (Frisinnade ungdomsförb. småskr. 1919 2.) <i>Fy.</i> <tab><b>2:—.</b>

I en inledande uppsats söker förf. påvisa behovet av ett internationellt hjälpspråk ur allmänt
kulturell och politisk men framför allt ekonomisk synpunkt samt gör gällande, att

problemet i likhet med övriga samfärdselproblem bör lösas genom ett med vetenskapens biträde
konstruerat hjälpmedel. En annan uppsats avhandlar hjälpspråkets betydelse för skolan. I 11
gradvis fortskridande lektioner genomgås därefter idospråkets grammatik och viktigare
ordförråd. Kursen avviker i så mån från andra liknande arbeten, att i varje lektion först lämnas en
med svenska exempel belyst förklaring av de införda nya grammatikaliska begreppen; i fråga
om ordklasserna innötes detta ytterligare genom att samtliga ordlistor äro uppställda i
ordklassgrupper. På så sätt bidrager studiet av boken även till att klargöra och befästa läsarens
svenskspråkiga kunskaper. Varje lektion upptager dessutom övningar i översättning ido-svenska
och svenska-ido samt besvarande av lättare frågor på ido. Det hela avslutas med några
allmänna råd (på ido) angående översättning från svenska till främmande språk.

<h3>G. Litteraturvetenskap.</h3>
Jfr arbetena om Heidenstam och Swift på <i>L.</i>

<b>Schück, Henrik.</b> Allmän litteraturhistoria. Avd. i, 2. H. G. 1919, 20. <i>Gb.</i>
<b>14:50, 16:50;</b> inb. <b>20:—, 23:50.</b> Illustrerad uppl. <b>30:—, 35:—;</b> inb. <b>46:—, 55:—.</b>

Avd. 1. De antika folkens litteratur. — Avd. 2. Medeltiden.

I det arbete, varav del I o. 2 nu föreligga färdiga, avser förf. att giva en översiktlig framställning
av den europeiska litteraturens utveckling från den period, då en medveten litterär
verksamhet först kan spåras, och fram till vår egen samtid. Del 1 inledes med en skildring av
den israelitiska litteraturen (folksagorna, hjältesagorna om Simson, David o. s. v.,
profetlitteraturen m. m.), fortsätter med en utförlig framställning av den grekiska och romerska diktningen
Och avslutas med en översikt av de senaste forskningsresultaten i fråga om den tidigaste kristna
litteraturen (evangelierna, legenddiktningen, den första kristna lyriken och epiken, de viktigaste
bland kyrkofäderna o. s. v.).

Del 2 behandlar medeltiden. Någon vetenskapligt tillfredsställande översikt av medeltidens
litteraturhistoria har hittills icke förelegat på svenska; ej heller de utländska arbeten i ämnet,
som använts vid universiteten, ha för övrigt i allmänhet fyllt de krav, man haft rättighet att
ställa på dem. Bristande överskådlighet, onöjaktik detaljbehandling och tung
framställningsform ha i mer eller mindre hög grad kännetecknat dem alla. Här föreliggande arbete
utmärker sig i gengäld för en sällsynt klar disposition, möjliggjord av författarens hart när
enastående förtrogenhet med sitt material, varjämte stilen alltigenom präglas av den ovanliga
livfullhet, som karakteriserar hela Schücks författarskap. Att här i detalj redogöra för arbetets
innehåll kan av lätt insedda skäl icke ifrågakomma; det må vara nog att framhäva några särskilt
beaktansvärda partier såsom karakteristiken av den isländska sagodiktningen, det
utomordentligt verkningsfulla Dante-porträttet, skildringen av chanson-de-geste-litteraturens uppkomst,
inledningen till avdelningen Medeltidens blomstringstid med dess framställning av universitetens
tillblivelsehistoria och de stora munkordnarnas (dominikanernas och franciskanernas) uppkomst,
medeltidsdramats historia m. m.

Framställningen är, ehuru strängt saklig och exakt, dock sådan att den utan svårighet kan
följas även av icke fackbildade läsare. Få arbeten inom modern svensk vetenskap torde ur
bildningshistorisk synpunkt i betydelse kunna mäta sig med detta Schücks arbete. Att
anskaffa det bör uppfattas som en absolut skyldighet för varje bibliotek i vårt land; utan minsta
tvivel kommer det överallt att finna otaliga tacksamma och beundrande läsare. <tab><i>O. W—n.</i>

<h3>H. Skönlitteratur.</h3>
<b>Barbusse, Henri.</b> Klarhet. Roman. Övs. [fr. fra.] av Hugo Hultenberg.
Nst. 1920. 439 s. <i>Hcej.</i> <tab><b>13:—.</b>

En storslagen skildring av det sätt, varpå kriget rycker en vardagsmänniska ur hans
vanliga tankekrets och väcker honom till nytt andligt liv och omvärdering av alla hans forna
åskådningar. En protest mot kriget och hela den tankevärld, som ledde dit, och en hänförd
maning till ny syn på livet och samhället. <tab><i>Kg.</i>


<b>Bennett, Arnold.</b> En tusan till karl. En äventyrshistoria från de fem
städerna. A. B. 1919. 309 s. <i>Hcee.</i> <tab><b>6:75.</b>

»En tusan till karl» (på engelska The card) är en bok om en visserligen renodlad, men
icke desto mindre genom sitt oförbränneliga humör och sina originella bovstreck ganska
sympatisk streber-typ ooh hans synnerligen lyckosamma karriär. Hans födelsedatum sammanfaller
exakt med Bennetts eget, och man tar knappast fel, om man i boken ser ett litet stycke självbiografi.
Man jämföre den oförbehållsamma skildring av sig själv som B. givet i The truth
about an au thor (sanningen om en författare). <tab><i>G—a L.</i>

<b>Buchholtz, Johannes.</b> Tusenkonsrnären. Roman. Övs. fr. da. av Ebba
Atterbom. Å. & Å. 1920. 245 s. <i>Hceda.</i> <tab><b>7:50.</b>

Denne författare har på senaste åren gjort sig uppmärksammad även utanför Danmark.
Han skildrar på egenartat stämningsrikt sätt rätt underliga människor och lyckas göra dem
sannolika. Här tecknar han ett halvförryckt original med ett stänk av snille, ej olikt sådana
typer i vårt eget land. <tab><i>Rg.</i>

<b>Gjellerup, Karl.</b> Den gyllene grenen. Berättelse från kejsar Tiberius' tid.
Övs. [fr. da.] av Hugo Hultenberg. Nst. 1919. 307 s. <i>Hceda.</i> <tab><b>9:—.</b>

Handlingen i denna bok rör sig om ett motiv från antikens dagar. Den är synnerligen enkel.
En ung germanhövding, Siegmund, som vistas som gisslan hos kejsar Tiberius, gör ett
mordförsök mot denne, som förolämpat hans trolovade, Tusnelda. Han räddar sig till ett
fridlyst tempel och lyckas komma i besittning av den gyllene grenen, som räddar sin innehavare
undan lagens tillämpning. För att komma i åtnjutande av templets skydd måste han
emellertid först — enligt dess stadgar — i brottningskamp besegra en av dess präster, vilka alla
utgöras av förrymda brottslingar. Förf. låter emellertid hans motståndare, en gubbe på över
sjuttio år, mot sin vilja fälla den kraftige unge germanen till marken. Denne är därmed
dödsdömd. Tiberius sörjer emellertid för en storslagen hädanfärd för honom och Tusnelda, som
önskar dela hans öde. De kvarlämnas på kejsarens eget ståtliga skepp, sedan detta borrats i
sänk, varpå det — fullt eklärerat som till fest — långsamt sjunker i vågorna. Med denna
teatereffekt avslutas boken.

Detta är allt. Resten utfylles med en del långrandiga och skäligen ovidkommande utläggningar.
Ur litterär synpunkt torde det föreliggande arbetet kunna betraktas som värdelöst.
Figurerna äro schablonmässigt tecknade, deras långrandiga utläggningar förmå ej väcka något
intresse, och det hela förutsätter en mer än lovligt stor naivitet hos läsaren för att vara
njutbart. Något värde som historisk tidsskildring äger det ej heller. Handlingen kunde lika
gärna varit förlagd till det gamla Egypten eller till medeltiden eller ett fantasilandskap, den
bär ej minsta spår av något särskilt samband med kejsartidens Rom. <tab><i>E. B—n.</i>

<b>Gunnarsson, Gunnar.</b> Fosterbröder. Roman från Island landnamstid. Övs.
fr. da. av Valborg Hedberg. A. B. 1919. 405 s. <i>Hceda.</i> <tab><b>10:—.</b>

En skildring i den gamla isländska sagans ända av de två fosterbröderna Ingolf och Leif,
deras barndom och uppväxt i Norge samt av huru de för att göra bot för en dödad ovän
dömts att lämna Norge och söka sig ett nytt hemland, vilket blir den nyupptäckta och med
det okändas tjusning lockande sagoön Island. Utan att nå upp till sina förebilder i fråga om
uttryckets korthuggna kärnfullhet ger dock berättelsen en god bild av den tidens liv hemma
och under vikingafärden. Karaktärsteckningen är god; motsättningen mellan Ingolfs lugna
trygghet och kärlek till fäderneärvda seder och bruk samt den oberäknelige och impulsive Leif,
som man får taga på gott och ont, är given med övertygande åskådlighet. Även de båda
kvinnor, som förekomma i boken, äro klart och säkert tecknade. <tab><i>E. B—n.</i>

<b>Heine, Heinrich.</b> Sångernas bok. Ett urval i svensk omdiktning av Hjalmar Procopé.   
B. & B. 1920. 260 s. Portr. <i>Hcef.</i> <tab><b>6:—.</b>

Att översätta lyrik så att översättningen till alla delar — både verbalt och i ton och
stämning — täcker originalet är väl helt ogörligt. Man får nöja sig med »ett så nära som
möjligt». Särskilt svår är väl Heine med sin nyckfulla ledighet och nonchalans, ständigt
svängande mellan djupt sentiment, självironi och bitande satir. Men Hjalmar Procopé har i
sitt urval ofta briljant lyckats träffa just den Heineska tonen. Hans översättningar ge flerstädes
just  den Heineska stämningen. Procopés tolkning av Loreley når väl ej upp till Viktor

Rydbergs, och här och vär kunde man väl önska ett intimare tonfall, men på det hela taget, och
i betraktande av alla svårigheter, som dessa skenbart konstlösa små vers erbjuda, måste man
tacksamt erkänna detta urvals förtjänster. Det kan dock skänka dem, för vilka originalet ej
är tillgängligt, en uppfattning av Heines svårmod, malice, sentimentalitet och spydighet. <i>Hj. L—n.</i>

<b>Jensen, Johannes V[ilhelm].</b> Norna-Gäst. Övs. fr. da. A. B. 1919. 286 s.
<i>Hceda.</i> <tab>Inb. <b>7:50.</b>

Ang. det danska originalet jfr Bibl.-bl. 1919 s. 197.

<b>Keller, Gottfrid.</b> Dikter. Tolkning [fr. ty.] av Teresia Eurén. Nst. 1919.
68 s. Portr. <i>Hcef.</i> <tab><b>3:75.</b>

Det var på prosaberättelsens område Kellers storhet låg, och hans lyrik, ehuru själfull tankedikt,
saknar i viss mån   den gnista, som ger evighetsvärde åt ögonblickets stämning. Det urval
av hans poetiska alstring, som här klätts i svensk dräkt, framträder i en vårdad och dikterisk
felfri form, även om denna ej kan kallas kongenial. <tab><i>M. F.</i>

<b>Kuprin, A.</b> Granatarmbandet. Övs. fr. ry. av Hjalmar Dahl. A. B. 1919.
281 s. (Moderna romaner 39.) <i>Hcema.</i> <tab><b>6:50.</b>

Innehåller förutom titelnovellen tvänne andra, alla med samma litet trötta resignerade
stämning, som man så ofta finner hos ryska förf. förenad, liksom här, med en förtjusande
naturskildring. Den sista novellens tema är ganska originellt, avslöjandet av en japansk spion i
Petersburg under rysk-japanska kriget. Men även denna berättelse är skriven ej som en
detektivhistoria utan med ett visst vemodsfullt medlidande med och beundran för den hatade gulingen.
En del av innehållet här gör dock att boken näppeligen lämpar sig för ett ungdomsbibliotek.
Översättningen är vårdad. <tab><i>M. F.</i>

<b>Landsberger, Artur.</b> Hilda Simon. Hur hon kämpade mot Gud och djävulen.
En Berlin-flickas roman. Övs. [fr. ty.] av Tom Wilson. Ch. 1919. 377 s.
<i>Hcef.</i> <tab><b>6:—,</b> inb. <b>8:50.</b>

En smaklös bok utan verklig ursprunglighet. <i>Rg.</i>

<b>Mörike, Eduard.</b> Mozart på resa till Prag. Övs. [fr. ty.] av Gösta Gideon
Molin. Ill. av David Tägtström. Sv. andelsf. 1919. 132 s. (Illustr. noveller 8.)   
<i>Hcef.</i> <tab>Inb. <b>5:25.</b>

En älskvärd skildring av några lyckliga dagar ur den store tonkonstnärens liv, utan
fordringar men säkerligen skapad under några av diktarens solskensstunder. <tab><i>Rg.</i>

<b>Ruck, Berta,</b> [pseud. f. Mrs. <i>Oliver Onions</i>]. I en annan flickas kläder.
Övs. [fr. eng.] av Eva Wahlenberg. 4 uppl. A. B. 1919. 377 s. <i>Hcee.</i><tab><b> 7:75.</b>

Efter att i ett par år ha vägrat att ta befattning med Berta Rucks romaner har jag nu
kommit så långt, att jag läst igenom ovanstående arbete och måste bekänna, att jag inte
känner mig alltför hopplöst ångerköpt. Hennes böcker förefalla, liksom de i mitt tycke minst
plågsamma bland biografdramerna, att ha den förtjänsten att uppträda utan en tillstymmelse till
anspråk på några psykologiska eller i egentlig mening litterära förtjänster. Håller man en gång
tillgodo med den rena förströelsegenren, har man därför ingenting att reta sig över i en bok
som denna, utan kan njuta av de enkla förtjänsterna: en oneklig spänning, åstadkommen med
väl halsbrytande men ganska sinnrika medel, en ledig stil och ett galleri av ganska
ofördärvade och hyggliga människor. <tab><i>G—a L.</i>

<b>Thoma, Ludwig.</b> Postexpeditören i himmelen och andra berättelser. Övs. fr.
ty. Db. 1919. 128 s. <i>Hcef.</i> <tab><b>1:35.</b>

Samma gemytliga humor och understundom rätt spetsiga satir utmärker denna som Thomas
övriga humoresker, vilka äro särdeles roliga. Bland de här sammanförda berättelserna äro några
av Th:s allra bästa. Översättningen är jämförelsevis klanderfri. <tab><i>M. F.</i>

<b>Tillier, Claude.</b> Onkel Benjamin. Övs. [fr. fra.] och inledning av Erik
Norling. Nst. 1920. 325 s. <i>Hcej.</i> <tab><b>9:—.</b>

Det är mycket berömvärt av översättare och förlag, att de framdragit denna gamla franska
roman ur en oförtjänt glömska. Claude Tillier framlevde sitt liv i landsorten som
tidningsskribent av oppositionell riktning. Hans litterära verk rönte föga uppmärksamhet. Onkel
Benjamin är en fattig men oförbrännelig landsortsläkare, en »filosof» med mycken bon sens
och vaket öga för mänsklig fåfänga och mänskliga fördomar. Bänkad i glada vänners Iag låter
han skämtet flöda. En epikuré och goddagspilt har hans filosofi dock även något inslag från
Stoa. Han är släkt med Anatole Frances resonnörer men jovialare och mera borgerligt gemytlig.
Hans humor blir ofta drastisk — något i släkt med Rabelais. Han är en uppkryande och
roande bekantskap, som ingen bör försumma att göra. — Det förtjänar särskilt påpekas, att
Erik Norlings översättning är gjord med säker stilkänsla och smak, vilka ingenstädes ha
svikit. <tab><i>Hj. L—n.</i>

<h3>Hc. Skönlitteratur: svensk.</h3>
[<b>Benedictsson, Victoria,</b> pseud.:] <i>Ernst Ahlgren.</i> Samlade skrifter. Bd
1—7. A. B. 1918—20. <i>Hcb.</i> (1—5 à) <b>7:50,</b> (6) <b>11:—,</b> (7) <b>10:—;</b>
inb. (1—5 à) <b>10:—,</b> (6) <b>14:50,</b> (7) <b>13:50.</b>

I. Från Skåne. Folkliv och småberättelser. — 2. Berättelser och utkast. Efterskörd.—
3. Pengar. — 4. Fru Marianne. — 5. Modern; av Ernst Ahlgren och Axel Lundegård. —
6. Dramatik av Ernst Ahlgren och Ernst Ahlgren och Axel Lundegård. — 7. Studier och
brottstycken utg. av Axel Lundegård.

Ernst Ahlgrens arbeten, som ha sin givna plats i folkbiblioteken, men av vilka flera sedan
länge varit svårtillgängliga eller utgångna ur bokhandeln, ha nu, 30 år efter hennes död,
utkommit i en kommenterad standardupplaga, utgiven av Axel Lundegård. Beträffande de verk,
i vilka Ernst Ahlgren och Axel Lundegård samarbetat, har Ingrid af Schultén uppgjort en
särskild kommentar, som avser att utdestillera det, som härrör från Ernst Ahlgrens egen hand.
Bd 7 innehåller till största delen förut otryckt material av mycket växlande innehåll. Ang. de
flesta av de övriga arbetena jfr Grkat. s. 61.

<b>Ekelund, Ragnar.</b> Vägarna. A. B. 1919. 92 s. <i>Hcb.</i> <tab><b>5:—.</b>

Meditativ poesi, vars förnämsta stämningsinnehåll är erinringen om »flydda blommande
ungdomsår» och åkallandet av naturen som den stora befriaren från vardagslivets tristesse.
Såväl den klassiskt formade rytmiken som ordval och strofform erinra om förf:s namnes,
Vilhelm Ekelunds senare antikpåverkade lyrik. Olikheterna äro dock stora liksom avståndet
mellan de båda diktarna. <tab><i>M. F.</i>

<b>Engström, Albert.</b> Rännmgehus. 3 uppl. A. B. 1920. 186 s. Ill. <i>Hcb.</i> <tab><b>18:—.</b>

Den populäre konstnären och Strixredaktören är ju även som skriftställare sedan länge med
all rätt högt uppburen och uppskattad. Som folkpsykolog står han ju mycket högt och hans
berättelser — särskilt från kustbefolkningens liv — äro ju klassiska. Nu har han vilat upp
sina trötta nerver på ett gammalt slott i Södermanland, som han benämner Ränningehus, och
nedskrivit sina intryck från vistelsen där. Det är hugskott och reflexioner i de mest skilda
ämnen, utdrag ur brev i slottets arkiv (från Albano-Adlersparre till B. von Beskow) samt hemska
historier om de spökerier, förf. fick uppleva. Både Tegnérs och Heidenstams skuggor
uppenbarade sig för Albert under hans nattliga studier i biblioteket. Lyckligtvis hade han
sinnesnärvaro nog att avteckna dem. Teckningarna i boken ge lika mycket av gammal
herrgårds-och spökstämning som den litet kaotiska och självsvåldiga texten, vilken dock är roande och
underhållande. Just i friheten från varje vedertagen stil ligger en stor del av dess styrka. <i>Hj. L—n.</i>

<b>Gernandt-Claine, Jane.</b> Det underbara. Berättelse från världsstormarna.
W. & W. 1919. 182 s. <i>Hcb.</i> <tab><b>6:25.</b>

En underhållande och vacker roman från Frankrike under världskriget med flera goda
figurer och tilltalande patos. <tab><i>F. V.</i>

<b>Lidman, Sven.</b> Såsom genom eld. A. B. 1920. 309 s. <i>Hcb.</i> <tab><b>12:—.</b>

Redan i Sven Lidmans förra bok »Huset med de gamla fröknarna» var uppbyggelsetendensen
tydlig nog. I denna bok är steget taget ut: författaren har på allvar krupit till korset.
Man har ingen rätt att tvivla på uppriktigheten i hans nya tro; det är ofta en stark
och äkta känsla, som talar i denna bok. Och dock är det författarens litterära gestaltningsförmåga
och rutin, särskilt i skildringen av mera profana omgivningar som — kanske mot
författarens vilja? — mera intressera. Somliga scener äro mycket Töande och dråpliga. Det är
en stor, men ej alltför ovanlig förändring förf. undergått från en hänförd dyrkare av den nakna
antiken till kristen predikare. Man frågar sig vilken uppenbarelseform han skall välja nästa
gång han framträder. <tab><i>Hj. L—n.</i>

<b>Oljelund, Ivan.</b> I ny jord. En gammal historia ånyo berättad. Tiden
1920. 368 s. <i>Hcb.</i> <tab><b>11:25.</b>

»I ny jord» är en självbiografisk skildring av hur den forne revolutionären och samhällsomstörtaren
förändras till en vidsynt och varmhjärtad humanist. Den är skriven med det upplevadas,
det genomlevades styrka och intensitet. Den äger betydande konstnärliga förtjänster,
mest kanske i förra delens skildringar av fängelselivet. Med mycken suggestiv säkerhet skildras
fängelsets vanor och liv: bullret i gångarna, punktligheten, vaktpersonalen och den ensamma
cellens tryckande, ohyggliga enformighet. Och dock är ju själva själskrisen, själva omvändelsen,
det viktigaste. De långa monologer, där författaren går till rätta med sig själv för att vinna
klarhet i en mängd påträngande frågor kunna bli litet för entoniga och långdragna. Men det
lidelsefulla, förutsättningslösa sanningssökandet är det som tilltalar. Det är som helhet en
stark och betydande bok, skriven med blod och icke med bläck. Kan varmt anbefallas till
alla bibliotek. <tab><i>Hj. L—n.</i>

<b>Risberg, Bernhard.</b> Syn och sång. Ett dikturval. Lagerstr. 1920. 96 s. <i>Hcb.</i> <tab><b>5:50.</b>

Ur sina olika diktsamlingar alltifrån 1893 har Risberg gjort ett särdeles lyckligt och
smakfullt, dessutom smakfullt utstyrt urval, som förtjänar att kännas av vår lilla för poesi intresserade
allmänhet. Kultur och manligt vemod stämpla dessa dikter, vilkas upphovsman dessutom är
bekant som lärd metriker och översättare av grekisk tragisk poesi. <tab><i>F. V.</i>

<b>Schildt, Runar.</b> Häxskogen och andra noveller. A. B. 1920. 270 s. <i>Hcb.</i> <tab><b>7:50.</b>

Med varje ny bok som Runar Schildt publicerar blir det allt tydligare, vilken novellist av
rang han är. En behärskad, kräsen och förnäm konstnär, en stilist, medveten om sin konsts
möjligheter och skickligt behärskande dem, och innerst en lyriker och drömmare, på samma
gång som lyhörd psykolog. Med samma säkerhet har han visat sig kunna skildra allmogens
osammansatta känsloliv som mera komplicerade naturers. Den längsta av denna boks trenne
noveller, och även den mest betydande, är Häxskogen. Det är passionernas skog, där enklare
och robustare naturer hitta sin väg och nå sitt mål, men där den känsligare och sensitivare
tomhänt går vilse. Det är en skildring av konstnärskapets ensamhet. »Med slutna ögon låg
han där och stirrade in i den själens sjuka punkt där diktens pärla hårdnar.» — Det är fint
och kultiverat, mera än starkt, men det utsökta artisteriet är hos Runar Schildt alltid höljet
till ett ofta intressant och aldrig obetydligt innehåll. <tab><i>Hj. L—n.</i>

<b>Schröder, Gustaf.</b> Samlade skrifter. Utg. enligt plan upprättad av Hugo
Samzelius. D. 1—3. Å. & Å. 1919—20. <i>Hcb.</i> <tab>à <b>6:—.</b>

1. Minnen från skogarna. Jakter och äventyr. — 2. Minnen från mitt jägarliv. Jakter
och skogsliv i Dalarne. — 3. Jaktminnen från fjäll och sjö.

S:s stora produktion (hans samlade skrifter beräknas utkomma i 22 delar) består väsentligen
av skildringar från jakt- och skogsliv; även brukslivet har i honom haft en hängiven
skildrare. Vad han berättar verkar alltid äkta, upplevat och trovärdigt. Angående hans
utmärkta ungdomsböcker Örjan Kajland m. fl. jfr Grkat. s. 86.


<b>Siwertz, Sigfrid.</b> Selambs, 1, 2, 3 uppl. A. B. 1920. <i>Hcb.</i> <tab>à <b>9:—.</b>

Det är ett högst imponerande galleri av säkert och konsekvent tecknade gestalter, som
möta i Siwertz senaste bok. Selambs är en släkthistoria, där man får följa en mängd syskons
utveckling ända från barndomen. Deras gemensamma karaktärsdrag är en misstänksam, kallt
beräknande hjärtlös och hänsynslös egoism. Det är denna, som är den innersta drivfjädern
till alla deras handlingar. Praktiska och världskloka, aldrig nogräknade i fråga om medlen,
nå de också på slingrande vägar sitt mål: en viss social position, oberoende och rikedom.
Men tomheten, ledan och besvikelsen inställa sig. — Det är psykologiska studier av mycken
intensitet, kraft och klarhet. Författaren har gett sina gestalter liv och tydligt individualiserat
dem var för sig. Det dominerande karaktärsdraget, egoismen, bryter sig hos de olika
individerna i skiftande facetteringar. — Selambs är ett litterärt dokument, ett märkligt tvärsnitt genom
den senare tidens Sverige. Man måste vända sig till de verkligt stora litteraturverken för att
finna något jämförligt. <tab><i>Hj. L—n.</i>

<b>Vetterlund, Fredrik.</b> Genom åren. Ett dikturval. Nst. 1920. 221 s.
<i>Hcb.</i> <tab><b>8:—,</b> inb. <b>10:—.</b>

Fredrik Vetterlunds förfinade, fördjupade och personliga diktning har en varm och innerlig,
spiritualistisk ton av filosofiskt besjälad romantik. Ofta eteriskt förandligad når den sin största
värme och innerlighet i skildringen av barndoms- och ungdomsminnena, från den tid »då
morgonens dagg låg på livet kvar». Jag känner ingen diktare som härvidlag når en sådan
förtätad stämning som Vetterlund. Åter och åter vänder han tillbaka dit. Men naturligtvis —
det behöver ej sägas — har hans känsligt finstämda lyra många andra toner. Det urval som
förf. här sammanställt efter inre, ej kronologiska, grunder ger en utmärkt inblick i hans
diktnings väsen. Minne och dröm — i romantisk bemärkelse — synes vara dess innersta nerv,
men den rymmer också så mycket av romantisk spekulation. Den är förnäm, vingad och luftig
och tangerar oftast den  »overklighet», som är det verkligaste av allt. <tab><i>Hj. L—n.</i>

<h3>I. Skön konst (med musik och teater).</h3>
<b>Nordensvan, Georg.</b> Svensk teater och svenska skådespelare från Gustav
III till våra dagar. D. 1, 2. A. B. 1917, 18. Ill., portr. <i>Ikc.</i> <tab><b>14:—, 22:—.</b>

D. 1. 1772—1842. — 2. 1842—1918.

Detta arbete utgör en krönika över den svenska teaterns utveckling alltifrån den tid, då
en svensk teater i ordets egentliga mening började existera, intill våra dagar. Framställningen
belyses genom en mängd porträtt, kostym- och scenbilder m. m. Huvudvikten är lagd vid
redogörelsen för repertoaren, de olika sällskapens sammansättning o. s. v., varjämte även
lokalhistorien funnit tillbörligt beaktande. Vad som däremot allt för mycket fått stå tillbaka är
skildringen av själva skådespelarkonstens historia; åt denna har författaren tyvärr ägnat endast
relativt ringa intresse. Arbetet kommer i anledning härav i längden att verka något torrt och
enformigt. Som repertorium i svensk teaterhistoria har det emellertid sitt givna värde och bör
avgjort anskaffas för alla större bibliotek. <tab><i>O. W—n.</i>

<b>Sveriges</b> kyrkor. Konsthistoriskt inventarium. Med stod av K. vitt.-, hist.-
och ant.-akad. utg. av Sigurd Curman och Johny Roosval [omsl.]. Nst. 1920. <i>Icc.</i>

Stockholms kyrkor. Bd 3:h. 2. Hedvig Eleonora kyrka. Utarb. av Efraim Lundmark. <tab><b>14:—.</b>

Uppland. Bd 4:h. 2. Seminghundra härad. Utarb. av R. Josephson o. Ingeborg Wilcke-Lindqvist. <b>17:—.</b>

Ang. föregående delar av detta stort anlagda verk, som avser att omfatta vårt lands alla
kyrkobyggnader, jfr Grkat. s. 153 samt Tillägg 2 s. 22.

<h3>K. Historia.</h3>
<b>Gourko, Basil.</b> Minnen och intryck från kriget och revolutionen i Ryssland
1914—1917. Övs. fr. eng. Nst. 1919. 368 s. Portr. <i>Kmac.</i> <tab><b>20:—.</b>

Förf. var vid världskrigets utbrott kavalleridivisionschef och avancerade i nov. 1916 till
chef för generalstaben samt blev av interimsregeringen i mars 1917 utnämnd till

överbefälhavare på ryska västfronten. Hans sakkunniga framställning av de ryska krigsoperationerna
måste betraktas som ett värdefullt bidrag till krigets historia, helst som han, ehuru varm
patriot, icke synes göra några försök att överskyla de ryska nederlagen eller förhemliga bristerna
i organisation och utrustning. Däremot torde en del uttalanden om Rysslands utrikespolitik
under åren före kriget böra betraktas med en viss skepsis. Av icke ringa intresse äro
skildringarna av revolutionsutbrottets återverkan vid fronten. Förf., som till sin politiska
åskådning närmast syntes tillhöra kadettpartiet, kom snart i konflikt med interimsregeringen, då han
skarpt ogillade dess åtgärder till disciplinens försvagande, och såg sig omsider tvungen att
begära avsked. Vid ett besök i Petrograd blev han utan uppgiven orsak häktad (den 4 aug.),
efter några dagar lössläppt men en månad senare utvisad, varefter han begav sig till England.
Den vanhedrande och säkerligen orättvisa behandling, som han fick utstå, har otvivelaktigt
föranlett hans hårda, kanske ej fullt rättvisa kritik av de första revolutionära regeringarnas
medlemmar, särskilt Guckov, Kerenskij och Terescenko. <tab><i>A. H.</i>

<b>Judarna.</b> Under medverkan av Simon Bernfeld [m. fl.]. Red. av M.
Ehrenpreis o. Alfred Jensen. Nst. 1920. 288 s. 111., portr., kart. (Nationernas
bibliotek 3.) <i>Ks.</i> <tab><b>17:—</b> inb. <b>19:—.</b>

Den redan tidigare i denna tidskrift omnämnda förtjänstfulla serien Nationernas bibliotek
har utökats med en volym av största intresse och förtjänt av vidsträckt spridning. Var på sitt
område framstående judiska författare skildra judarnas rasegenheter, historia, språk, litteratur
och kulturliv; judarnas världspolitiska ställning och den genom världskriget mer an någonsin
aktuella zionismen har fått sitt särskilda kapitel, liksom också de svenska judarnes historia
översiktligt behandlats av vår främste kännare, H. Valentin. Den sedan länge kännbara bristen
av en svenskspråkig verkligt vederhäftig teckning av »historiens veteran» och hans till studium
lockande egenheter och kulturella betydelse har därmed äntligen fyllts och det på ett
förträffligt sätt. Man saknar måhända vissa specialkapitel, t. ex. om judarna ur nationalekonomisk
synpunkt och måste beklaga att ett och annat av de behandlade fått en alltför kompendieartad
karaktär, men dessa brister väga lätt gentemot förtjänsterna, soliditet, sakrikedom och
samtidigt lättlästhet. Arbetet borde finnas i varje större folkbiblotek. <tab><i>G. Cqt.</i>

<b>Loliée, Frédéric.</b> En kejsardröm. Napoleon III. En levnadsteckning. Övs.
[fr. fra.] av Thea Hökerberg. L. H. 1919. 352 s. Ill., portr. <i>Kje.</i> <tab><b>9:50.</b>

Ännu ett förtjänstfullt verk av den framstående franske kulturskildraren har med denna bok
införlivats med den svenska översättningslitteraturen. Framställningen är byggd på ingående
källstudier och förut okänt material har framdragits i ljuset. Stilen är mycket tilltalande. Förf.
reducerar kejsarens betydelse till dess rätta proportioner och skyler icke över de många fel,
som denne begick både inom politikens och privatlivets område. Särskilt pointerar han
kejsarens oförmåga att lara av tidens och händelsernas växlingar samt bristen på motsvarighet
mellan de storståtliga idéerna och de klena handlingsmedlen. Förf. gör emellertid också
rättvisa åt den obestridliga förtjänst kejsaren har av det merkantila och kulturella framåtskridandet
i Frankrike under 1800-talets mitt. — Man läser boken med stort nöje. <tab><i>J. F.</i>

<b>Lybeck, Otto.</b> Allmän sjökrigshistoria omfattande tiden från ångans
allmänna införande och bruk å krigsfartyg omkring år 1850. D. 1. 1853—1914.
Nst. 1919. 4:o. 487 s. Ill., kart. <i>Kac.</i> <tab><b>18:—.</b>

Arbetet ger en översiktlig framställning av sjökrigshistorien sedan den tid då ångfartygen
mer eller mindre undanträngde de gamla segelfartygen från flottorna. Någon motsvarande
framställning finnes ej förut på vårt språk. En historisk översikt över perioden inleder arbetet,
i denna lämnas även en kort framställning av marinpolitik och internationell sjörätt.
Synnerligen instruktiv är redogörelsen för de moderna pansarfartygens uppkomst och utveckling
liksom för minor, torpeders och flygplans tillkomst. De olika skildringarna av sjökrigen från
Krimkriget fram till och med Balkankrigen 1912—1913 äro klara och överskådliga, icke minst
tack vare de talrika kartorna och planerna. Monitors berömda strid mot Merrimac får sin
vederbörliga belysning vid behandlingen av nordamerikanska inbördeskriget. Av särskilt
intresse ej minst som jämförelsematerial med förhållanden, som vi upplevat, är redogörelsen för
nordstaternas blockadpolitik och sydstaternas häremot riktade kaparkrig. Engelsmännens
storartade organisation av transportväsendet under boerkriget skapade förutsättningarna för de
segrar, de slutligen vunno. Helt naturligt har ett betydande utrymme tillmätts det rysk-japanska

kriget, därvid såväl striderna kring Port Arthur som särskilt det stora avgörande slaget vid
Tsushima ingående skildras. Sjömaktens betydelse även i ett antal utomeuropeiska och
kolonialkrig belyses i ett kapitel. Arbetet, som tillkommit som lärobok vid sjömilitära
utbildningsanstalter, lämpar sig företrädesvis för något större bibliotek, där det ej minst
som uppslagsbok har en given plats. <tab><i>E. N—nn.</i>

<h3>Kc. Historia: Sverige.</h3>
Jfr arbetena om Desideria och Lewenhaupt på <i>L.</i>

<b>Gustav III</b> och <b>Lovisa Ulrika.</b> Brevväxling, utg. av Henrik Schück. D. 1, 2.
Nst. 1919. (Ur Sv. akad. arkiv.) <i>Kcg.</i> <tab><b>12:—, 21:—.</b>

Efter original, tillhöriga Svenska akademiens arkiv och även enskilda personer, har Schück
utgivit dessa omkr. 500 brev i två volymer. De innehålla de två märkliga kungliga personernas
skriftliga tankeutbyte ända från Gustavs kronprinstid och till slutet. De spegla mångahanda
ting: Lovisa Ulrikas djupa missnöje med förhållandena under frihetstiden och hennes stilla
jubel över revolutionen 1772, vidare tidens intellektuella och estetiska intressen med
förtjusning för Voltaire, tidens storpolitik och icke minst intimare familjeinteriörer; de
tillspetsade kontroverserna mellan mor och son skönias relativt mycket litet. Breven äro naturligtvis
på franska, och utgivaren har normaliserat dem till nutidsspråk. <tab><i>F. V.</i>

<b>Hederström, Ture.</b> Fornsagor och eddakväden i geografisk belysning med
inledande namnundersökningar. Utdrag ur ett efterlämnat arbete [utg. av B.
Nerman]. D. 1, 2. Nst. 1917, 19. Portr., kart. <i>Kca.</i> <tab><b>3:—, 9:50.</b>

Ett i hög grad märkligt, postumt arbete av en självlärd man, som genom detsamma visat
sig ha ägt en mindre vanlig forskarebegåvning, stor topografisk kunskap och en högst aktningsvärd
beläsenhet.

Den skarpsinniga och idérika bevisföringen (idéerna sakna visserligen ofta fast stod)
går väsentligen ut på att visa, att de gamla berättelserna om Bråvallaslag äro mera
tillförlitliga än forskningen hittills velat medgiva samt att Helgedikterna i den poetiska Eddan
ytterst härröra från Sverige och närmast från Östergötland.

Även de som ej ägnat specialstudier åt ämnena i fråga torde kunna tillgodogöra sig
författarens klara och fängslande framställning. <tab><i>T. H.</i>

<h3>L. Biografi (med genealogi).</h3>
<b>L(s). Biografi: samlingar.

Bohlin, Torsten.</b> Pontus Wikner och Sören Kierkegaard. Några jämförande synpunkter.
Sv. kristl. stud. 1919. (Sv. kristl. studentrör. skriftser. 103.) <i>L(s).</i> <tab><b>2:50.</b>

Det är ett synnerligen gott grepp av författaren att genom en parallellteckning ställa dessa
bägge märkliga män bredvid varandra. Huru olika voro de icke till sitt andliga kynne, och
dock i ett avseende så nära besläktade, såsom den religiösa innerlighetens förkunnare. <i>E. M. R.</i>

<b>Tschudi, Clara.</b> Kejsarkronor. Maximilian och Charlotte av Mexiko,
kejsarinnan Victoria av Tyskland, kejsar Franz I:s fyra gemåler. L. H. 1919. 300
s. Ill., portr. <i>L(s).</i> <tab><b>11:50.</b>

Förf:s många levnadsskildringar ha städse haft en tacksam läsekrets, vilket är förklarligt
nog med tanke på de skildrade personernas ofta underbara och skiftesrika levnadsöden, den
rediga och underhållande stilen samt det intressanta aktmaterialet, varpå förf. byggt upp sina
skildringar. Här föreliggande bok handlar om det olyckliga kejsarparet Maximilian av Mexiko,
om kejsar Frans I:s fyra gemåler samt om kejsarinnan Viktoria av Tyskland. För en äldre
generation står nog ännu minnet kvar av det österrikiska ärkehertigparet, som kom att intaga


Mexikos tron och som här kom att gå sällsamma öden till mötes. Uppsatsen om kejsar Frans
gemåler flyttar läsaren omkring hundra år tillbaka i tiden och sätter oss i beröring med denne
underlige kejsare, som aldrig mer än nätt och jämt hann att begrava den ena hustrun, förrän
han äktade den andra. Slutligen ger oss uppsatsen om Wilhelms II:s moder en god inblick i
europeisk historia under 1800-talets slut. Många goda bilder pryda boken, som väl torde
försvara sin plats i folkbiblioteken. <tab><i>J. F.</i>

<h3>L. Biografi: särskilda personer.</h3>
<sc>Aamundsen, Fred.</sc> <b>Petersen, Louis.</b> En medicinare. Fred Aamundsens
liv och gärning. Övs. [fr. da.] av Hugo Cedergren. Sv. kristl. stud. 1919. 163.
s. Portr. (Sv. kristl. studentrör. skriftser. 98.) <i>Lda.</i> <tab><b>4:—.</b>

Bland Danmarks studerande ungdom lever den kristliga studentrörelsen ett kraftigt liv.
Man märker det, när man läser denna teckning av en vid unga år bortgången medicine
studerande. Fred Aamundsen hade helt gripits av de kristna idealen och såsom den helgjutna
karaktär han var utövade han stort inflytande på sina jämnåriga. På sitt sätt sökte han, vart
han kom, att arbeta för dessa ideal. Med glädje konstaterar man att han med sin utpräglat
kristliga ståndpunkt ingalunda stod ensam i den danska medicinarevärlden. Boken har helt
visst en mission att fylla hos oss likasom den har haft det i Danmark. <tab><i>E. M. R.</i>

<sc>Desideria.</sc> <b>Lindwall, Lilly.</b> Desideria, Bernadotternas stammoder. Å. & Å.
1919. 244 s. Ill., portr. <i>Lc.</i> <tab><b>9:50.</b>

Med stöd av napoleontidens rika memoarlitteratur och med de svenska källor, som stått
till buds, har förf. lyckats göra en ganska intressant skildring av drottning Desiderias levnad.
Det må ju sägas, att ämnet icke just inbjuder till så särdeles värdefulla studier, men en
skiftande levnad som Desiderias kan dock alltid påräkna ett visst intresse. Och så har förf. fått
med en del miljöskildringar, som alltid krydda ett i och för sig mindre saftigt ämne. <tab><i>J. F.</i>

<sc>Heidenstam, Verner von.</sc> <b>Berg, Ruben G:son.</b> Före Vallfart och
vandringsår. Ur Verner von Heidenstams ungdomsdiktning. (Omsl.-rubr.: Till
60-årsdagen.) A. B. 1919. 155 s. <i>Lc.</i> <tab><b>8:50.</b>

Behandlar Verner von Heidenstams (till en betydlig del aldrig publicerade) ungdomsdiktning.
Ehuru av ett visst intresse för den som närmare önskar sätta sig in i H:s litterära utveckling
torde boken dock på grund av sin starkt speciella anläggning knappast lämpa sig för andra
bibliotek än sådana där modern svensk skönlitteratur finnes relativt fullständigt samlad. <i>O. W—n.</i>

<sc>Kierkegaard, Sören.</sc> <b>Bohlin, Torsten.</b> Sören Kierkegaard och nutida
religiöst tänkande. En studie. Diak. 1919. 131 s. <i>Lda.</i> <tab><b>4:75.</b>

Till behandling upptager författaren tvänne huvudpunkter i Kierkegaards åskådning. Först
skärskådas dennes berömda sats att subjektiviteten är sanningen. Författaren påvisar att
Kierkegaard därmed icke velat förneka religionens fäste i det transcendenta, utan blott till det yttersta
bevara det religiösa såsom det personliga. I kapitlet om Kierkegaards paradoxlära klarlägger
författaren hurusom icke blott Kierkegaards praktisk-etiska åskådning utan också hans
teoretiska syn på kristendomen utmynnade i en skärpt asketisk rigorism. Skriften vittnar om sin
författares ingående kännedom om sitt ämne och hans förmåga av skarpsinnig analys. <i>E. M. R.</i>

<sc>Lewenhaupt, Adam Ludvig.</sc> <b>Uddgren, Hugo E.</b> Karolinen Adam
Ludvig Lewenhaupt. Hans krigföring i Kurland och Litauen 1703—1708. 1. (1703
—1704.) [Hallmans bokh., Uddevalla] 1919. 288 s. Portr., kart., litt. <i>Lc.</i> <b>10:—.</b>

Det är helt naturligt, att utforskandet och studiet av Karl XII:s tid har i väsentlig grad
koncentrerat sig omkring händelser och förhållanden, som stå i omedelbart samband med
konungen själv. Och de forskare, som mera ingående sysslat med tilldragelser på andra delen
av den stora krigsskådeplatsen eller med Sveriges inre förhållanden, ha oftast utgått från en mot


Karl XII bestämt antipatisk hållning, som ej sällan inverkat förryckande på materialinsamling
och ämnesbehandling. Över tilldragelserna på en av sidokrigsskådeplatserna, Kurland och
Litauen, har emellertid genom kapten Uddgrens ovanstående arbete påbörjats en skildring,
som utmärker sig lika mycket för kringsynt och ingående källforskning som för en tendensfri
och saklig behandling. Under ständigt hänsynstagande till sambandet med den politiska
situationen och den militära ställningen på huvudkrigsskådeplatsen skildras här Lewenhaupts
operationer och strider under åren 1703 och 1704. Det är att hoppas att förf. får tillfälle att
i tryck behandla även de följande åren, vilka erbjuda i olika avseenden ännu större intresse <i>F. H.</i>

<sc>Swift, Jonathan.</sc> <b>Hirn, Yrjö.</b> Swift. Sv. andelsf. 1918. 135 s. Portr.
(Historiska gestalter.) <i>Le.</i> <tab><b>3:50.</b>

Den ryktbare engelske författaren Jonathan Swift (f. i Dublin 1667 men ej irländare, som
ofta felaktigt uppgives, utan av rent engelsk härstamning, d. 1745 som domprost i sin
födelsestad) göres i denna studie till föremål för en av fin litterär uppfattning och inträngande
psykologiskt skarpsinne präglad analys, vilken bör läsas av envar som haft Gullivers resor i sin
hand. Även Swifts egendomliga och tragiska levnadsomständigheter, hans dubbelförhållande
till Ester Johnson (Stella) och Hester Vanhomrigh (Vanessa) och hans insats i den engelska
politiken under 1700-talets första decennier äro av förf, sakligt och ingående skildrade. Boken
hör givetvis hemma åtminstone i alla större bibliotek. <tab><i>O. W—n.</i>

<h3>M. Antropologi och folkkunskap.</h3>
<b>Norlind, Tobias.</b> Gamla bröllopsseder hos svenska allmogen. Bv. 1919.
152 s. Ill., litt. <i>Mbia.</i> <tab><b>7:50.</b>

En fyllig och roande skildring, som mer utgör en sammanställning av de från olika landskap
hämtade bröllopsberättelserna, än ett utredande av det lika och gemensamma hos dem.
Man får starka intryck av hur gamla och nya folktrosföreställningar och seder förekomma
blandade om varandra, och än mer av vanskligheten att utan tillräckligt jämförande material
tolka innebörden av en föreställning eller en sed. Samma handling kan på olika trakter ha
helt olika innebörd. <tab><i>H. H.</i>

<h3>N. Geografi.</h3>
<b>Elgström, Ossian.</b> Lappalaiset. Resor i Lappland och Norge. A. B. 1919.
375 s. Ill. <i>Nb.</i> <tab><b>25:—.</b>

Konstnären Ossian Elgström företog med understöd av statsanslag under 1918—19 en
originell studieresa till lapparna och har om den skrivit en bok, som »ej gör anspråk på att
vara annat än en god tjock resebeskrivning på cirka 400 sidor och 250 illustrationer i svart
och färgtryck och skriven för resans egen skull om herr och fru Elgström», den förre »chef»,
den senare kock på vad förf. älskar kalla »Svensk—skånska statsunderstödda konstnärliga—
etnografiska expeditionen Elgströms färder i norra Lappland, Norge och Finland».

Om man tillägger, att han på samma gång skrivit en <i>rolig</i> bok om lappgubbar,
lappgummor och lappar i alla andra åldrar, om strapatser, matbekymmer, myggor och andra
besvärliga smådjur samt om diverse annat och att han till ett senare arbete sparat resans resultat
d. v. s. kostymstudier, uppmätningar och allt annat, som kan gå under begreppet »etnografi»,
så är boken karakteriserad till innehåll och form. <tab><i>S. S.</i>

<h3>Nc. Geografi: Sverige.</h3>
<b>Krantz, Claes.</b> Köpstadsmän, hanseater och skärgårdsfolk. Om Marstrand
och handelslivet i Bohuslän till år 1587. W. & K. 1919. 92 s. Ill. <i>Ncf.</i> <b>7:—.</b>

Marstrand var med sin goda hamn och sitt ypperliga läge under medeltiden och 1500-talet
tidvis en mycket betydande stad. I och för sig spelade Bohuslän (Viken) sedan gammalt
en betydande roll inom handeln men särskilt blev detta fallet under de tider då sillen »gick

till». Marstrand blev då en medelpunkt för sillfisket; dit strömmade köpmän från när och
fjärran. För kännedomen om det egenartade stadsliv, som under dessa förhållanden utvecklade
sig, stå blott knapphändiga källor till vårt förfogande. Förf. synes väl hava utnyttjat dessa.
Skildringen, som är populärt hållen, är på en gång livfull och vederhäftig. <tab><i>N. H.</i>

<h3>O. Samhälls- och rättsvetenskap (med nationalekonomi och statistik).</h3>
<b>Landtman, Gunnar.</b> Kulturens ursprungsformer. A. B. 1918. 214 s.
(Vetensk. o. bildn.) <i>Oa.</i> <tab><b>7:50.</b>

Vår tids sociologi kräver som grundval en skildring av de kulturellt lägre stående folkens
förhållanden. Författaren, som är — även genom resor — etnografiskt skolad, lämnar en
vederhäftig och lättfattlig sådan framställning. Bäst kan man göra sig den till godo, om man
förut äger grundläggande kunskaper i etnografi; tyvärr äga vi på svenska ej något för detta
ändamål lämpligt arbete.

För vissa kapitel i Landtmans bok hade bilder varit synnerligen nyttiga. <tab><i>Rg.</i>

<b>Östergren, Aug[ust].</b> Jordbruket och egnahemsfrågan samt nybildningen
av mindre jordbruk. Fri. 1919. 138 s. <i>Ohc.</i> <tab><b>2:—.</b>

Efter några allmänt orienterande synpunkter angående jordbruket och egnahemsfrågan går
förf. över till en kritisk framställning av frågan om nybildning av mindre jordbruk. Han
varnar mot ett ensidigt följande av främmande mönster och talar för en utveckling av vårt
mindre jordbruk efter rent svenska riktlinjer, varvid han anser »det ordinära bondjordbruket
eller ettparsbruket» vara den för svenska förhållanden lämpligaste normaltypen. Framställningen,
som vittnar om skarp praktisk blick och frihet från ensidighet, är av stort intresse för dem
som önskar sätta sig in i landsbygdens egnahemsfråga.

— — Den sekundära jordbruksfastighetskrediten samt landsbygdens penningomsättning.
(Särtr. ur Ekon. tidskr.) Fri. 1920. 39 s. <i>Ogc.</i> <tab><b>1:50.</b>

En beaktansvärd, utredande framställning rörande bästa sättet att tillgodose jordbrukarnas
behov av sekundär fastighetskredit. Förf. föreslår, att denna kredit skall inordnas i landsbygdens
penningomsättning på jordbrukskasseidéns grund.

<h3>P. Teknologi.</h3>
<b>Larsson, Hugo W.</b> Handbok i galvanisering, oxidering och metallfärgning.
B. & B. 1919. 107 s. (Praktiska handböcker 4.) <i>Pm.</i> <tab><b>3:75.</b>

En fullständig och instruktiv receptsamling. Dock må anmärkas mot den inkonsekventa
kemiska nomenklaturen och författarens förkärlek för den tyska benämningen etsnatron,
så mycket mer som den i bokens slut upptagna kemikalieförteckningen ej med ett ord
omnämner namnet etsnatron. <tab><i>I. B.</i>

<b>Ångström, Tord K:son.</b> Om luftens fartyg. A. B. 1919. 123 s. Ill. <i>Prd.</i> <tab><b>7:50.</b>

Författaren lämnar en intressant redogörelse för luftfartygens allmänna grundbetingelser,
deras verkningsområden i kommande lufttrafik samt för deras utvecklingsmöjligheter. Särskilt
uppehåller han sig vid luftskeppens fördelar men kommer dock till den slutsatsen, att
luftskeppen och flygmaskinerna ej behöva konkurrera med varandra, då båda hava sina stora
speciella arbetsområden. <tab><i>I. B.</i>

<h3>Q. Ekonomi (med industri, handel och kommunikationer).</h3>
<b>Bergman, Arvid M[athias].</b> Hovbeslagslära. 3 uppl. Nst. 1919. 206 s.
Ill., litt. <i>Qdba.</i> <tab><b>7:50.</b>

Förf., som nu är föreståndare för statens veterinärbakteriologiska anstalt, var vid den första
upplagans utarbetande lärare vid Alnarps hovbeslagsskola. Boken är byggd på de föreläsningar han
därvid höll och är avsedd främst såsom lärobok vid hovbeslagsskolorna och vid våra
lantbruksläroanstalter, men den försvarar säkerligen en plats även i våra socken- och skolbibliotek, där
den nog skall finna läsare bland de verkliga hästvännerna på vår landsbygd. Den är rikt
illustrerad. <tab><i>A. Ö—n.</i>

<b>Boierth, Pehr.</b> Kryddor och kryddodling. B. & B. 1919. 138 s. Ill.
(Praktiska handböcker 3.) <i>Qc.</i> <tab><b>3:75.</b>

För var och en som har till förfogande en jordbit tycks det ej vara svårt att åstadkomma
kryddor för husbehov åtminstone. Boken är rolig och intressant samt väl uppställd med för
varje sort angiven historik, utseende, odling och användning. Själva framställningsformen
kryddas ibland av intimt personliga notiser. <tab><i>A. F.</i>

<b>Gram, Hans.</b> Köksväxternas fröodling. Bearb. för svenska förhållanden av
John Gréen. Sv. andelsf. 1919. 88 s. <i>Qe.</i> <tab><b>3:—.</b>

En värdefull bok för allt trädgårdsfolk, som med ledning härur lätt kan förse sig med sitt
huvudbehov av köksväxtfrö. <tab><i>A. F.</i>

<b>Gustafson, Märta.</b> Arbetet i koloniträdgården. Fah. 1919. 63 s. <i>Qe.</i> <tab><b>1:25.</b>

Kort, klar, god och tillräcklig handledning såväl för den mindre trädgårdstäppans som för
kolonilottens odlare. <tab><i>A. F.</i>

<b>Larsson-Kilian, Anders.</b> Hästen, vår tjänare och vän. Studier ur livet och
litteraturen. Lb. 1919. 183 s. <i>Qdba.</i> <tab><b>4:—.</b>

Förf., den kände jämtländske småbrukaren och skalden-författaren, angiver på titelbladet
att han bygger på »studier ur livet och litteraturen». Han vill ej giva sig ut såsom en
»hästkarl» i vanlig betydelse, säger han, men han har velat samla några iakttagelser och studier,
som han tror kunna vara ägnade att fördjupa och vidga vårt intresse för hästen, »isynnerhet
från rent mänsklig och humanitär synpunkt». Med kännedom om hans vakna och varma
natursinne kan man entusiastiskt förorda föreliggande arbete till alla våra socken- och skolbibliotek.
Det erbjuder en synnerligen lämplig läsning särskilt för den manliga ungdomen. <i>A. Ö—n.</i>

<b>Nikeius, J. I. D.</b> Näringsliv och politik. Ekonomiska och politiska intryck
från skilda delar av världen. Sv. andelsf. 1919. 266 s. <i>Qb.</i> <tab><b>6:25.</b>

Redogör på ett intresseväckande sätt för ekonomiska och politiska förhållanden i ett antal
länder, företrädesvis i de främmande världsdelarna. Författaren är en vittberest man, som
tydligen med vaken blick sett sig omkring, där han färdats, och med eftertanke gjort sina
iakttagelser. De slutsatser, vartill han kommer, torde väl ej alltid hålla stånd inför en strängare
kritik, men boken har otvivelaktigt mycket att lära den för hithörande frågor intresserade. <i>K. Å.</i>

<h3>R. Gymnastik, sport, lek och spel.</h3>
<b>Sylwan, Georg.</b> På vandrarstråt. En bok för fotvandrare och andra intresserade.
B. & B. 1919. 60 s. (Idrotternas bok 14.) <i>Rb.</i> <tab><b>2:25.</b>

En samling »välvilliga råd» för fotvandrare, men dessa anvisningar kunde varit både flera,
och bättre. <tab><i>A—e H—m.</i>

<h3>U. Naturvetenskap.</h3>
<b>Falck, Kurt.</b> De första grunderna av ärftlighetsläran. Till seminariernas och
gymnasiets tjänst. A. B. 1919. 24 s. Ill., litt. <i>Uea.</i> <tab><b>0:90.</b>

En synnerligen kortfattad men tack vare förståndig begränsning av ämnet likväl klar och
instruktiv framställning av ärftlighetsläran. <tab><i>P—n.</i>

<b>Lönnquist, Conrad.</b> Himmelens mekanik. Något om solsystemets mekaniska
lagar. A. B. 1919. 68 s. (Verd. småskr. 226.) <i>Ua.</i> <tab><b>1:—.</b>

En lättfattligt och väl skriven bok över vårt solsystems mekaniska lagar. Den redogör för
planeternas hastigheter, deras omloppstider och banor, för beräknandet av deras massa samt
för himlakropparnas inbördes attraktion. Till sist följer ett kortare kapitel om gravitation och
försöken till förklaring av densamma. <tab><i>I. B.</i>

<b>Svedberg, The.</b> Materien. Ett forskningsproblem för forntid och nutid. 2
uppl. H. G. 1919. 157 s. Ill., portr. <i>Ucd.</i> <tab><b>7:25.</b>

Den nya upplagan av detta arb., vars första uppl. är upptagen i Grkat. s. 330, är utökad
med ett kapitel kallat Atomviktens degradering, innehållande en del nyare rön inom
radiokemien. <tab><i>I. B.</i>

<b>Svedelius, Nils.</b> Bilder ur växtriket. Med text. Ev. föst. 1919. 4:o. 136 s.
+ 40 tavlor. <i>Uf.</i> <tab>Inb. <b>24:—.</b>

På 40 dubbeltavlor i 4:o äro ett stort antal fanerogamer och några ormbunkar framställda
i färgtryck. Förmodligen har förlaget från Tyskland förvärvat tavlorna: de fylla icke de anspråk
man numera ställer på naturtrohet, utan äro rätt fula och icke alltför noggranna: det finns även
bilder, som äro alldeles misslyckade (ex. tulpan träd, kråkris). De svenska arterna ha vi ju
redan i Lindmans »Bilder ur Nordens flora» utmärkt vackert och korrekt avbildade; av intresse
äro däremot de talrika bilderna av främmande gagnväxter. Texten har anm. icke ansett sig
behöva närmare granska, då ju författarnamnet synes utgöra fullgod borgen för korrekthet i
uppgifterna. <tab><i>C. S—g.</i>

</chapter>
<chapter name="Nyare litteratur på Danska och Norska.">
<h2>NYARE LITTERATUR PÅ DANSKA OCH NORSKA.</h2>
Förteckningen är uppgjord med ledning av tidskrifterna Bogens verden samt For folkeoplysning.
Föregående översikter äro införda i Bibl.-bl. 1919, s. 141 ff. och s. 197 ff. samt 1920, s. 116 ff.

<b>Heilskov, C.,</b> [d.]. Dansk provinstopografi. Historisk-topografisk tidsskriftindex for
Danmark udenfor hovedstaden. Wiene 1920. 531 s. <i>Aaand.</i> 20:—. (En förteckning över i
danska tidskrifter förekommande bidrag till belysning av de olika orternas topografi,
konsthistoria, handel, skolförhållanden, folkdiktning, språk o. s. v.)

<b>Schweigaard, J.,</b> [n.]. Norges topografi. Bibliografisk fortegnelse over topografisk och
lokalhistorisk litteratur. Grøndal 1918. 291 s. <i>Aaand.</i> 10: —. (En bibliografi över böcker
och tidskriftsuppsatser rörande norska orter och omfattande litteraturen t.  o. m. år  1916.)

<b>Heiberg, G.,</b> [n.]. Franske visitter. Aschehoug 1919. 211 s. <i>Bb.</i> 6:25. (En samling
korta essayer mest rörande diktning och konst, skrivna med H:s träffande karakteriseringsförmåga
och elegans.)


<b>Poulsen, F.,</b> [d.]. Rejser og Rids. Pio 1920. 184 s. <i>Bb.</i> 9:50. (En samling underhållande
och spirituella skildringar från olika länder och av olika förhållanden. Främst står
en ypperlig beskrivning av livet hos en högadlig polsk familj.)

<b>Vedel, V.,</b> [d.]. Menneskelighed. Aschehoug 1920. 188 s. <i>Bb.</i> 11:50. (En essaysamling
av den kände danske litteraturhistorikern, i vilken samtidens slagord, partidoktriner
och värdeomdömen underkastas en kritisk granskning.)

<b>Studiehaandbog.</b> Udg. av studiekredsforeningen. Gyldendal 1919. 107 s. <i>Evb.</i> 2:35.
(Utom en del artiklar av mera allmänt innehåll om läsning, böckers bruk, studiecirklar och
bibliotek ingå häri några studieplaner över olika ämnen, t. ex. elektriciteten i lantbrukets
tjänst, alkoholfrågan ur social synpunkt, socialdemokratiens program och politik. Henrik
Pontoppidan o. s. v. — Den danska »Studiekredsforeningen» har dessutom utgivit särskilt en
Studieledning i arvelighedslæren av H. V. Brandsted.)

<b>Gran, G.,</b> [n.]. Norskt åndsliv i hundrede år. Spredte træk. Saml. 3. Aschehoug 1919.
262 s. <i>Gdb.</i> 8:—. (På ett underhållande sätt låter förf., en framstående norsk litteraturhistoriker,
olika personer och förhållanden passera revy. Ämnena hava dock ej alltid någon central
betydelse för norskt kulturliv.)

<b>Aakjær, J.,</b> [d.]. Samlede digte. 1, 2. Gyldendal 1920. <i>Hdab.</i> 47:—. (Ett kronologiskt
ordnat urval av A:s dikter, till vilka förf. själv fogat ingående och upplysande
anmärkningar.)

<b>Bergstedt, H.</b> [d.]. Sange fra provinsen. Bog 1—3. Gyldendal 1920. <i>Hdab.</i> 11:—.
(B:s vers kan vara fräck och cynisk, men oftast bryter det överdådigt muntra humöret udden
av hånet. Bakom skämtet märkes ej sällan en djupare känsla. Särskilt framhålles hans »Den
nye folkesang», skriven till Jeppe Aakjærs jubileum.)

<b>Bjørnson, Bjørnstjerne,</b> [n.]. Samlede digterværker. Bd 1—9. Standartutgave ved Frances
Bull. Gyldendal 1920. <i>Hdab.</i> 80:—; inb. 125:— och 165:—. (Fullständigare och
noggrannare än föregående upplagor. Vart bd inledes av en redogörelse för de däri ingående
arbetenas tillblivelse, idéinnehåll och plats i Bjørnsons utveckling.)

<b>Böjer, J.,</b> [n.]. Stille vejr. Gyldendal 1920. 158 s. <i>Hdab.</i> 6:75. (Småhistorier, de
flesta av lättare art, en av dem dock av djupt allvarligt innehåll.)

<b>Christmas, Aja,</b> [d.]. Tehuspigen. Schönberg 1920. 111 s. <i>Hdab.</i> 6:—. (En med
grundlig kännedom om kinesiska förhållanden och med förståelse av kinesiskt tänkesätt
berättad historia om en liten kinesisk tehusilickas sorgliga öde.)

<b>Ehrencron-Kidde, Astrid,</b> [d.]. Staffan Hellbergs arv. Aschehoug 1920. 152 s.
<i>Hdab.</i> 6:50. (En berättelse från Värmland med måleriska skildringar från livet vid järnbruken
och i de stora skogarna.)

<b>Fleuron, S.,</b> [d.]. Killingerne, en familiekrønike. Gyldendal 1920. 186 s. <i>Hdab.</i> 6:75.
(En djurberättelse i F:s välkända stil.)

<b>Fønhus, M.,</b> [n.]. Der vildmarken suser. Aschehoug 1919. 194 s. <i>Hdab.</i> 6:25. (Som
skildrare av Norges natur och djurliv står förf. högt. Han är fotografiskt noggrann i sina
berättelser.)

<b>Gunnarsson, G.,</b> [isl.]. Salige er de enfoldige. Gyldendal 1920. 332 s. <i>Hdab.</i> 12:—.
(En storslagen roman, återgivande isländskt liv och skildrande en strid mellan hjärtats
tillskyndelse och hjärnans kalla kritik.)

<b>Kidde, H.,</b> [d.]. Vandringer. Aschehoug 1920. 182 s. <i>Hdab.</i> 10:50. (En samling
skildringar och skisser från Danmark och Sverige, delvis förstudier till den för ett par år sedan
avlidne förf:s stora romaner. Innehåller en utmärkt karakteristik över förf. av C. Rimestad.)

<b>Lemche, Gyrithe,</b> [d.]. Edwardsgave. Bd 1—5. Gyldendal 1920. <i>Hdab.</i> 32:—, inb.
56:—. (En Toman cykel skildrande en släkts öden från det- ostindiska handelskompaniets tid
i mitten av 1700-talet till år 1894. Ett starkt och vederhäftigt arbete.)


<b>Mikkelsen, E.,</b> [d.]. Norden for lov og iet. En Alaskahistorie. Gyldendal 1920.
217 s. <i>Hdab.</i> 7:75. (En livfull och målande berättelse om en eskimåstams liv.)

<b>Münster, O.,</b> [d.]. Hævnen. Skuespil i 3 akter. Levin og Munksgaard 1920. 116 s.
<i>Hdab.</i> 5:—. (Ett starkt filosoferande och psykologiskt skådespel, påverkat av Dostojevskij,
skarpt och personligt.)

<b>Simesen, Ingeborg,</b> [d. (udg.)]. Danske fædrelandssange. Udvalg med inledning og
oplysninger. Udg. af Dansklærerforeningen. Gyldendal 1920. 200 s. <i>Hdab.</i> 4:50. (I
inledningen gives en översikt över fosterlandssångens historiska utveckling i Danmark. Urvalet
spänner från slutet av 1600-talet till år 1919.)

<b>Skjoldborg. J.,</b> [d.]. Jens Jakobs sönner. Gyldendal 1920. 170 s. <i>Hdab.</i> 6:75. (En
av S:s bästa böcker. En berättelse från trakten av Limfjorden på Jylland.)

<b>Vibe-Petersen, J.,</b> [d.]. Under blaa himmel. Lohse 1920. 87 s. <i>Hdab.</i> 2:50. (Små
verklighetsbilder från Västjylland, lämpande sig väl för folkbibliotek.)

<b>Vinsnes, J. F.,</b> [n.]. Flugten. Gyldendal 1920. 213 s. <i>Hdab.</i> 9:50. (I muntra och
gisslande, idylliska och rörande småskisser, riktas angrepp mot »kyrkans väktare».)

<b>Thalbitzer, W.,</b> [d.]. Eskimoiske digte fra Østgrønland. Aschehoug 1920. 78 s.
<i>Hx.</i> 4:50. (En samling eskimåisk folkdiktning; av intresse för den som har sinne för folklore
och primitiv poesi.)

<b>Jensen, Johannes V.,</b> [d.]. Johannes Larsen og hans billeder. Aage Marcus 1920.
96 s. <i>Ies.</i> 20:—. (Fyenmålaren Joh. Larsen är en av de bästa skildrarna av dansk natur,
särskilt av fåglarnas liv. Texten innehåller bl. a. en serie naturbilder, som anses höra till det
förnämsta Joh. V. Jensen skrivit. Bokens utstyrsel berömmes som ovanligt stilfull.)

<b>Heiberg, J. L.,</b> [d.]. Fra Hellas. Populære afhandlinger. Pio 1920. <i>Kaac.</i> 375 s. 19:50.
(Fem uppsatser av en framstående kännare av den klassiska forntiden, behandlande det gamla
Greklands litterära, religiösa och filosofiska kultur. Bland de behandlade ämnena märkas den
grekiska antikens syn på kvinnan, dess uppfattning av liv och död samt en antik polemik mot
kristendomen.)

<b>Troels-Lund,</b> [d.]. Bakkehus og Solbjerg. Træk av et nyt livssyns udvikling i Norden.
Bd i. Gyldendal 1920. 283 s. <i>Kdab.</i> 18:—. (Första delen i ett stort verk, avsett att skildra
den danska livsuppfattningens utveckling från c. 1800 fram till närvarande tid. Föreliggande
del skildrar livet på Bakkehuset med Kamma Rahbeck som medelpunkt.)

<b>Dumreicher, C.,</b> [d.]. Genforeningen 1920. Gad 1920. 94 s. <i>Kdad.</i> 3:50. (Efter
en skildring av det diplomatiska förspelet till Sönderjyllands återförening med Danmark
redogöres för festligheterna vid återföreningen och vad som skall göras för de återförvärvade
landskapens administrativa införlivning med Danmark.)

<b>Johnsen, O. A.,</b> [n.]. Norges bender. Utsyn over den norske bondestands historie.
Aschehoug 1919. 463 s. <i>Kdb.</i> 12:—. (En allmänfattlig framställning av de norska böndernas
historia, skriven av en kunnig historiker.)

<b>Garborg, A.,</b> [n.]. Politik. Bladinnlegg fra 1870-åri til riksretten. Aschehoug 1919.
360 s. <i>Kdbd.</i> 11:50. (En samling politiska tidningsartiklar, av intresse ej endast för förf:s
person, utan också därför att de ge en levande bild framför allt av den kampfyllda tiden i
norsk inre politik under 1880-talet.)

<b>Moltesen, Eva,</b> [d.]. Det finske Finland. En kulturhistorisk oversigt. Gyldendal 1920.
168 s. <i>Kddb.</i> 5:—. (En skildring av brytningen mellan svenskt och finskt inom Finlands
gränser. Själv är förf. »finsk», men hon söker ständigt göra rättvisa mellan de båda
nationaliteterna. Även den svenska ståndpunkten framställes och de svensktalande finnarnas rätt att
hävda sin nationalitet försvaras.)

<b>Hambro, C. J.</b> Irske streiftog og studier. Aschehoug 1920. 100 s. <i>Kef.</i> 7:50. (En
serie intressanta skildringar ur Irlands historia och dess förhållande till England genom

tiderna, belysande irländarnas nationalitetskamp. Vad man saknar är en framställning av de
riksengelska synpunkterna.)

<b>Hollmann, A. H.,</b> [d.]. Revolutionen og bondespørgsmaalet i Rusland. Gyldendal 1920.
84 s. <i>Kmac.</i> 4:75. (En skildring av samgåendet och motsättningarna mellan vad förf. kallar
bonderevolutionen och proletärrevolutionen i Ryssland. Den förra anser han vara den som
till slut kommer att bli den bestämmande.)

<b>Koht, H.,</b> [n.]. Den amerikanske nasjonen. Aschehoug 1920. 194 s. <i>Kqa.</i> 8:50. (En
skildring av den amerikanska nationens tillblivelse från det I7:e århundradets början till
självständighetsförklaringen år 1776, på samma gång en undersökning av de krafter, som samla en
»befolkning» till en »nation».)

<b>Rozniecki, S.,</b> [d.]. Det jødiske problem. Pio 1920. 304 s. <i>Ks.</i> 12:50. (Ett förtjänstfullt
arb. av en dansk-polsk förf. behandlande judefrågan med Polen som mittpunkt. Förf.
förutspår en ökad aktivitet från den judiska nationalismens sida och en skärpt strid.)

<sc>Grundtvig, N. F. S.,</sc> [d.]. N. F. S. Grundtvigs breve til hans hustru under Englandsrejserne
1829—31. Aage Marcus 1920. 202 s. <i>Lda.</i> 12:—. (Breven handla mest om det
dagliga livets allehanda småting och visa G. från en sida, som hittills varit mycket litet känd:
hans förhållande till hustru och barn.)

<sc>Nexø, M. A.</sc> <b>Nicolaisen, K. K.,</b> [d.]. Martin Andersen Nexø. En litterær skitse.
Aschehoug 1919. 85 s. <i>Lda.</i> 3:—. (En sympatisk bild av den namnkunnige danske
författaren och av hans författarskap.)

<sc>Scott, Walter.</sc> <b>Martensen, Josepha,</b> [d.]. Walter Scott. Frimodt 1920. 146 s.
<i>Le.</i> 4:75. (Förf. berättar för ungdom om Scotts ädla och rika liv och om hans romaner.)

<b>Gravlund, T.,</b> [d.]. Dansk folkkarakter. Gyldendal 1920. 382 s. <i>Mb.</i> 24:—. (En
skildring av de karakteristiska egendomligheterna hos de olika landsdelarnas befolkning, vackert
utstyrd med fotografier av allmogemän, gamla byggnader o. s. v.)

<b>Jørgensen, Joh.,</b> [d.]. Alvernerbjærget. Gyldendal 1920. 166 s. <i>Ni.</i> 10:50. (Den
kände katolske förf. skildrar med djupt allvarlig innerlighet och med betagande konstnärlighet
några vallfärder till ett berömt franciskanerkloster. Det bärande i boken är skildringen av
samlivet med kyrkan och med naturen.)

<b>Iversen, H.,</b> [d.]. Amerikanske tilstande. Aschehoug 1920. 144 s. <i>Nqa.</i> 7:50. (I form
av brev till en dansk socialdemokratisk tidning gives en med talrika siffror belyst karakteristik
av förhållandena i Förenta staterna, som skildras som kapitalismens paradis. Förfrs synpunkter
äro marxistiska. Det är en tankeskarp, rikt begåvad mans försök att tränga bakom det officiella
Amerika. I vissa hänseenden ha dock hans förutsägelser visat sig felaktiga.)

<b>Danmarks</b> havebrug og gartneri til aar 1919 ved Svend Bruun og Axel Lange.
Gyldendal 1920. 767 s. <i>Qe.</i> 42:—. (I av olika förf. skrivna uppsatser skildras trädgårdsarbetets
utveckling från dess första dunkla början i forntiden fram till våra dagar.)

<b>Nordisk</b> illustreret havebrugslexikon. Red. af L. Helweg [d.]. Bd 1. 3 udg. Gad 1920.
484 s. <i>Qe.</i> 14:—. (Behandlar ej blott spörsmål om trädgårdsskötsel utan också därmed
sammanhängande frågor av biologisk, meteorologisk o. s. v. natur.)

<b>Enebo, S.,</b> [n.]. Gjennem stjerneverdenen, i. Vor sol og dens følge. Aschehoug 1920.
212 s. <i>Ua.</i> 5: 50. (En i Hjemmets bibliotek ingående personligt skriven framställning av
solen och dess planetsystem. Den skildrar på ett ytterst lättfattligt sätt alla viktigare astronomiska
förhållanden, som beröra solsystemet i allmänhet och jorden i synnerhet. Boken är vackert utstyrd.)


</chapter>
<chapter name="Viktiga arbeten utkomna år 1920.">
<h2>VIKTIGARE ARBETEN UTKOMNA ÅR 1920.</h2>
Liksom förra året lämnas för att något underlätta bibliotekens bokurval i fråga om den
allra nyaste litteraturen en lista över ett antal viktigare arbeten (c. 200), av vilka emellertid de
flesta komma att utförligare omnämnas i tidskriften. Föregående lista infördes i Bibl.-bl. 1919,
s. 229.

<b>A. Bok- och biblioteksväsen.</b>

<i>Bibliotek,</i> deras betydelse och skötsel. En handledning vid grundandet av mindre bibliotek.
Utg. av F. Hjelmqvist och K. Tynell. Nst. 2:—.
<i>Hasselberg, C. J. E.</i> Bibliografiska anteckningar rörande Jämtland och Härjedalen.
Jämtslöjds förl., Östersund. 15:—.
<i>Svensk</i> bokkatalog för åren 1911—1915. I. A. Bonnier. 125:—, inb. 135:—.

<b>C. Religion.</b>

<i>Beskow, N.</i> Predikningar 1919—1920. Birkagården, Sthm. Inb. 16:—.
<i>Drachmann, A. B.</i> Kristendomens uppkomst. Nst. 6:50.
<i>Evangeliet</i> och kyrkan. Föredrag. Diak. 2:50.
<i>Fogelklou, Emilia.</i> Från själens vägar. A. B. 11:—.
<i>Heiler, Fr.</i> Katolicismen. Sv. kristl. stud. 3:75.
<i>Holmquist, Hj.</i> Påvedomets historia 1800—1920. Sv. kristl. stud. 6:50.
<i>Leander, P.</i> Det gamla Palestina i ljuset av moderna arkeologiska forskningar. A. B.
(Pop. Vetensk. förel. vid Gbgs högsk. N. f. 18.) 12:—.
<i>Lönroth, Elisabet.</i> Gudsvittnen. Tavlor ur den kristna kyrkans historia. 1 (1919), 2. Lb. 4:75, 6:50.
<i>Müller, J.</i> Vem var Jesus? Sv. kristl. stud. 1:60.
<i>Samtal</i> om kyrkan. Föredrag. Diak. 2:75.
<i>Silén, Elin.</i> Vägrödjare i Afrikas vildmarker. D. 1. Diak. 3:50.
<i>Stave, E.</i> Moseböckernas uppkomst. Sv. kristl. stud. 2:50.

<b>D. Filosofi.</b>

<i>Emerson,  R. W.</i> Livsvägar. B. & B. 4:50.
<i>Key, Ellen.</i>   Kvinnornas del i moralens utveckling. A. B. (Verd. småskr. 231, 232.) 2:—.
<i>Kierkegaard, S.</i> Fruktan och bävan. B. & B. 3:75.
<i>Landquist, J.</i> Människokunskap. A. B. 15:—.
<i>Larsson, H.</i> Den intellektuella åskådningens filosofi. A. B. 7:50.
<i>Lehmann, E.</i> Män och deras tro. Gle. 9:50.
<i>Platon.</i> Skrifter. I svensk tolkning av C. Lindskog. D. 1. H. G. 16:50.
<i>Rousseau, J. J.</i> Tvenne avhandlingar om kulturen och människan. B. & B. 3:50.
<i>Rudberg, G.</i> Kristus och Platon. Sv. kristl. stud. 2:50.
<i>Tagore, R.</i> Personlighetens värld. Nst. 9:—, inb. 12:—.

<b>E. Uppfostran och undervisning.</b>

<i>Beckman, N.</i> Modersmålsundervisning. Nst. 5:75.
<i>Nordlund, K.</i> Bottenskoleproblemet. Sv. andelsf. 1:25.

<b>F. Språkvetenskap.</b>

<i>Cederschiöld, G.</i> Svensk stilistik. Nst. 7:75.
<i>Montgomery, A,</i> 30,000 främmande ord och uttryck i svenska språket. 2 uppl. B. & B. Inb. 12: —.

<b>G. Litteraturvetenskap.</b>

<i>Lamm, M.</i> Upplysningstidens romantik. D. 2. H. G. 36:—, inb. 49:—.
<i>Müller, S.</i> Översikt av världslitteraturens historia. Bearb. av C. A. Fahlstedt. Nst. 6:75.
<i>Schück, H.</i> Allmän litteraturhistoria. Avd. 2. H. G. 16:50, inb. 23:50; ill. uppl. 35:—, inb. 55:—.

<b>H. Skönlitteratur.</b>

<i>Berger, H.</i> Hjärtat på väggen. A. B. 6:50.
<i>Bergman, Hj.</i> Herr von Hancken. A. B. 12:—.
[<i>Beskow, Elisabeth</i> pseud.:] <i>Runa.</i> Skalunga. 1 (1919), 2. A. V. C. 4:75, 7:—; inb. 7:25, 10:25.
<i>Backström, E.</i> Målaren, som tänkte slå igenom. A. B. 6:25.
<i>Dixelius-Brettner, Hildur.</i> Prästdottern. Å. & Å. 287 s. 9:50.
<i>Engström, A.</i> Ränningehus. A. B. 18:—.
<i>Hansson, Ola.</i> Samlade skrifter. 2, 4, 6—8. Tiden. (2) 7:50, (4) 6:50, (6) 6:25, (7) 10:—, (8) 5:—.
<i>Hedin, S.</i> Tsangpo Lamas vallfärd. A. B. 11:50.
<i>Hellström, G.</i> Ett rekommendationsbrev. D. 1, 2. A. B. à 8:50.
<i>Klinkowström, A.</i> Den hemlighetsfulla fotbollen. Å. & Å. 8:50.
<i>Koch, M.</i> Legend. A. B. 13:50.
<i>Lagerkvist, P.</i> Det eviga leendet. A. B. 7:50.
<i>Lidman, S.</i> Såsom genom eld. A. B. 12:—.
<i>Lindskog, C.</i> Anders Kuhlsén, folkskollärare. Nst. 10:—.
<i>Nordström, L.</i> Skildringar ur svenska nationens liv. Döda världar i samhällsrymden. A. B. 9:75.
<i>Oljelund, J.</i> I ny jord. Tiden, 11:25.
<i>Schildt, R.</i> Häxskogen och andra noveller. A. B. 7:50.
<i>Siwertz, S.</i> Selambs. 1, 2. A. B. à 9:—.
<i>Smith, E.</i> Daniel Römer. Å. & Å. 8:50.
<i>Stjernstedt, Marika.</i> Världen och stjärnorna. A. B. 15:—.
<i>Tegnér, E.</i> Samlade skrifter. Ny kritisk uppl. 3, 4. Nst. à 13:—.
<i>Törnquist, D.</i>  Kedjor. A. B. 7:50.
<i>Wahlenberg, Anna.</i> Stockholmsfigurer på 90-talet. A. B. 10:—.
<i>Wahlström, Lydia.</i> Sin fars dotter. Nst. 10:—.
<i>Wägner, Elin.</i> Den förödda vingården. A. B. 6:75.

<tab><tab><tab><tab><tab><tab><tab><tab>————

<i>Adés, A., & Josipovici, A.</i> Boken om Goha den enfaldige. H. G. 10:50.
<i>Amten, Jane.</i> Stolthet och fördom. 1, 2. A. B. à 6:—, inb. à 9:50  (inb. i 1 bd 16:—).
<i>Barbusse, H.</i> Klarhet. Nst. 13:—.
<i>Bennett, A.</i> En kvinnas historia. D. 1, 2. A. B. à 9:—.
— — . Leonora. Sv. andelsf. 8:75.
<i>Bojer, J.</i> Dyrendal. Roman. Sv. förl. 9:50.
<i>Boylesve, R.</i> En väluppfostrad flicka. Sv. andelsf. 7:—.
<i>Buchholtz, J.</i> Tusenkonstnären. Å. & Å. 7:50.
<i>Dostojevskij, F.</i> Arma människor. Nst. 6:75.
— — . Idioten. D. 1, 2. A. B. à 9:50, inb. à  12:—.
— — . Onda andar. 3. Nst. 11:50.
<i>Ebner-Eschenbach, Marie v.</i> Sockenbarnet. Lb. 7:25.
<i>Flaubert, G.</i> Ett enkelt hjärta. A. B. 3:—.
<i>Fleuron, S.</i> Kattungarna. L. H. 7:50.




<i>France, A.</i> Lille Pierre. Nst. 7:50, inb. 8:75.
<i>Galsworthy, J.</i> Törnestigen. Sv. andelsf. 11:—.
<i>Gide, A.</i> Den trånga porten. H. G. 8:50.
<i>Hamsun, K.</i> Samlade romaner. 1, 2, 9, 10. Sv. andelsf. à 11:50.
<i>Henry, O.</i> Ödets vägar och andra berättelser. A. B. 9:50.
<i>Ibsen, H.</i> Brand. Nst. 10:—.
<i>Jensen, J. V.</i> Norna-Gäst. A. B. Inb. 7:50.
<i>Jörgensen, J.</i> Den yttersta dagen. Lb. 3:75.
<i>Kivi, A.</i> Sju bröder. A. B. 8:50.
<i>Macgill, P.</i> En dotter av Sinn Fein. Nutiden. 4:75.
<i>Maeterlinck, M.</i> Stigarna i berget. Nst. 6:—.
<i>Pontoppidan, H.</i> Magister Glob. Nst. 8:—.
<i>Régnier, H. de.</i> En snäll gosses ferier. H. G. 6:—.
<i>Reymont, W. S.</i> Bönderna: Hösten. A. B. 9:75.
<i>Roberts, C. G. D.</i> Röda räven. A. B. 6:50.
<i>Rolland, R.</i> Cherambault. A. B. 13:50.
<i>Rung, O.</i> Paradisfågeln. H. G. 10:50.
<i>Shaw, B.</i> Mr. Byrons yrke och hans hustru. L. H. 8:50.
<i>Sillanpää, F. E.</i> Det fromma eländet. Sv. andelsf. 7:—.
<i>Villier, C.</i> Onkel Benjamin. Nst. 9:—, inb. 11:50.
<i>Tjechov, A.</i> Svarte munken och andra noveller. A. B. 8:50.
<i>Undset, Sigrid.</i> Jenny. Roman. Nst. 11:—.
<i>Wells, H. G.</i> Gift folk. 1, 2. Sv. andelsf. à 7:—.
— — . Herr Lewisham och kärleken. Sv. andelsf. 7:75.
<i>Zahn, F.</i> Kvinnorna i Tannó. Lb. 8:—, inb. 10:50.

<b>I. Skön konst (med musik och teater).</b>

<i>Bergh, R.</i> Musiken under det nittonde århundradet. Nst. 12:—.
<i>Fischer, E.</i> Möbelkonsten från renässansen till och med empiren. Sv. teknologfören. Inb. 10:—.
<i>Nordensvan, G.</i> Carl Larsson. 1. 1853—1890. A. B. 42:—, inb. 48:—.
<i>Rilke, R. M.</i> Auguste Rodin. A. B. Inb. 8:50.
<i>Romdahl, A.</i> Spanska konstintryck. A. B. 9:—.
<i>Svenskt</i> hantverk. Sthms hantverksfören. 2:—.
<i>Verhaeren, E.</i> Rubens. A. B. Inb. 8:50.
<i>Wrangel, E.</i> Rafael. W. & W. 15:—.

<b>J. Arkeologi.</b>

<i>Klein, E.</i> Stenåldersliv. Sv. teknologfören. Inb. 10:—.

<b>K. Historia.</b>

<i>Bochn, M. v.</i> Rococo. Franskt samhällsliv och fransk kultur 1700—1789. D. 1, 2. L. H. à 19:50.
<i>Boethius, A.</i> Svenska brigaden. A. B. 16:—.
<i>Brusewitz, P. E.</i> Det röda zarriket. Intryck och erfarenheter från en resa i Ryssland 1920. H. G. 6:50.
<i>Chledowski, K.</i> Siena. H. G. 38:—, inb. 52:—.
<i>Didring, E.</i> Sveriges hjälp till krigsfångarna. Nst. 18:—.
<i>Dillon, E. J.</i> Fredskonferensen. H. G. 13:50.
<i>Heikel, I. A.</i> Från antikens värld. Nst. 18:—.

<i>Hennings, Beth.</i> Grevinnan d'Egmont och Gustav III. L. H. 12:50.
<i>Herodotos'</i> historia. Övs. av C. Lindskog. D. 1, 2. Nst. (1) 14:50, (2) 13:50.
<i>Jensen, A.</i> Slavisk kultur och litteratur under nittonde århundradet. Nst. 11:50.
<i>Judarna.</i> Red. av M. Ehrenpreis och A. Jensen. (Nationernas bibl. 3.) Nst. 17:—, inb. 19:—.
<i>Karlgren, B.</i> Östasien under nittonde århundradet. Nst. 6:50.
<i>Keynes, J. M.</i> Fredens ekonomiska följder. A. B. 9:50.
<i>Kjellén, R.</i> Stormakterna och världskrisen. H. G. 9:—.
— — . Världspolitiken 1911—1919. Lb. 12:50.
<i>Lönborg, S.</i> Dike och Eros. D. 1, 2. Sv. andelsf. à 17:50.
<i>Norlind, A.</i> Världsherradöme. Babylon—Rom—London. Gle. 4:50.
<i>Rysslands</i> omdaning. 1, 2. Nst. (1) inb. 10:—, (2) 8:50, inb. 13:—; (1 o. 2) inb. 23:—.
<i>Steffen, G. F.</i> Världsåldrarna. 3. H. G. 30:—, inb. 42:—.
<i>Sveriges</i> historia till våra dagar. D. 4. Hildebrand, E. Gustav Vasa. Nst. 20:—, inb. 24:—.
<i>Söderhjelm, Alma.</i> Sverige och den franska revolutionen. D. 1. A. B. 15:—.
<i>Vanderlip, Fr. A.</i> Vad som vederfarits Europa. Nst. 5:50.

<b>L. Biografi (med genealogi).</b>

<i>Rolland, R.</i> Föregångsmännen. Nst. 11:—.

<tab><tab><tab><tab><tab><tab><tab><tab>————

<sp>Beethoven,</sp> L. v., Brev. I urval. Lb. 7:50.
<i>Backlund, S.</i> Hjalmar <sp>Branting.</sp> A. B. (Svenskar 13.) Inb. 7:—.
<i>Thyselius, E.</i> Hjalmar <sp>Branting.</sp> Nutiden, 0:50.
<i>Hillman, A.</i> <sp>Chopin.</sp> W. & W. 9:50.
<sp>Dostojevski,</sp> F. M. Brev i urval. Nst. 6:50.
<i>Berg, R. G:son.</i> <sp>Frödings</sp>studier. Nst. 8:—.
<sp>Gjörwell,</sp> C. C. En Stockholmskrönika ur C. C. Gjörwells brev. A. B. 14:—.
<sp>Hedvig Elisabeth Charlottas</sp> dagbok. 4. Nst. 18:—.
<sp>Hindenburg,</sp> v. Ur mitt liv. A. B. 15:—.
<i>Tamm-Götlind, Märta.</i> Anna <sp>Howard-Shaw,</sp> den kvinnliga prästen och människovännen. Lb. 3:50.
<i>Elmblad, Sigrid.</i> Jenny <sp>Lind.</sp> Lb. (Svenska kvinnor 1.) 8:—.
<i>Holmström, Maria.</i> Jenny <sp>Lind.</sp> A. B. (Verd. småskr. 236.) 1:—.
<i>Le Moine, O.</i> Jack <sp>London</sp> och hans diktargärning. A. B. 3:50.
<i>Feuk, M.</i> Jan <sp>Maclaren.</sp> Sv. kristl. stud. 1:50.
<i>Schück, H.</i> <sp>Messenius.</sp> Nst. 13:50.
<i>Bohlin, Th.</i> Blaise <sp>Pascal.</sp> 1, 2 (1921). Sv. kristl. stud. 7:75, 6:—.
<sp>Reuterdahl,</sp> H. Memoarer. Gle. 20:—, inb. 25:—.
<sp>Selander,</sp> N. & E. Två gamla stockholmares anteckningar. Nst. 19:50.
<i>Zilliacus, E.</i> <sp>Sophokles.</sp> Sv. andelsf. 3:75.
<i>Erdmann, N.</i> August Strindberg. 1, 2. W. & W. 25:—.
<i>Lundegard, A.</i> Några Strindbergsminnen knutna till en handfull brev. Tiden. 4:75.
<i>Lagerlöf, Selma.</i> Zachris <sp>Topelius.</sp> A. B. 14:—, inb. 17:50.
<i>Wærn-Bugge, Elisabeth.</i> En gammal herrgård. Baldersnäs. <sp>[Wærn.]</sp> Nst. 24:—.
<i>Fogelberg, Evy.</i> Fångarnas vän. Drag ur Mathilda <sp>Wredes</sp> liv och verksamhet. Lb. 9:50.

<b>M. Antropologi och folkkunskap.</b>

<i>Emerson, R. W.</i> Engelskt folklynne. Nst. 9:—.
<i>Furst, C. M.</i> När de döda vittna. Sv. teknologfören. Inb. 12:—.
<i>Rosen, E.</i> Amerikanen. W. & W. 4:—.

<b>N. Geografi.</b>

<i>Armfelt, C. G.</i> Vildmarksliv i Paraguays urskogar. A. B. 15:—, inb. 19:50.
<i>Grekland.</i> Skildringar av tyska greklandsresande utg. av E. Reisinger. Nst. Inb. 8:—.
<i>Höglund, N.</i> Geografi över Sverige och dess grannländer. 2. Nst. 10:—.
<i>Key, H.</i> En amerikaresa 1920. A. B. 24:—.
<i>Lewenhaupt, C. A. C.</i> Marocko. A. B. 17:50, inb. 21:50.
<i>Powell, E. A.</i> Det sista gränslandet. Fri. 9:75.
<i>Rasmussen, V.</i> Japan i forntid och framtid. Nst. 12:—.
<i>Scheffler, K.</i> Italien. En resedagbok. Nst. 24:—, inb. 29:—.
<i>Wilhelm.</i> Mellan två kontinenter. Nst. 24:—, inb. 28:50.

<tab><tab><tab><tab><tab><tab><tab><tab>————

<i>Behm, V.</i> Ur Jämtlands och Härjedalens historia intill 1814. E. Festin, Östersund. 12:—.
<i>Bååth-Holmberg, Cecilia.</i> Från drottningens ö. Lb. 24:50.
<i>Forsslund, K. E.</i> Med Dalälven från källorna till havet. D. 1. Öster-Dalälven. Bok 3. Å. & Å. 7:50.
<i>Larsson i By, C.</i> En Dalasockens historia. Kulturhistorisk beskrivning av By i Folkare härad. 1. Sv. teknologfören. 25:—.
<i>Lundh-Eriksson, Nanna.</i> Skåne. Lb. (Hembygdsböckerna.) 11:—, inb. 14:—.
<i>Ridderstad, A.</i> Fornsägner och kulturbilder från Östergötland. Nst. (Östergötland 3.) 30:—, inb. 35:—.
<i>Rieck-Müller, Maria, & Högberg, O.</i> Medelpad och Ångermanland. D. i, 2. Lb. (Hembygdsböckerna.) à 11:—, inb. 14:—.
<i>Turistföreningens</i> årsskrift. »Systematisk innehållsförteckning 1910—1920. W. & W. 5:—.

<tab><tab><tab><tab><tab><tab><tab><tab>————

<i>Diercke.</i> Skolatlas. Nst. Inb. 18:80.
<i>Karta</i> över Europa. Red. av S. De Geer. Aftonbladet. I pärm 8:50, som väggkarta 8:50, uppf. o. fern. 15:50.
<i>Roth, M,</i> Geografisk atlas för allmänna läroverken. 12 uppl. Tillökad o. reviderad av
Otto Nordenskjöld och Sixten Samuelsson. A. V. C. (Roths skolatlas 1.) Inb. 10:—.

<b>O. Samhälls- och rättsvetenskap (med nationalekonomi och statistik).</b>

<i>Björling, C. G.</i> Grunddragen av äkta makars rättsförhållanden enligt nya giftermålsbalken. Gle. bokh. 1:50.
<i>Cassel, G.</i> Världens penningproblem. Nst. 6:75.
<i>Edler, P. J.</i> Utvecklingslinjer i det moderna stats- och samhällslivets historia. A. V. C. 7:50, inb. 11:25.
<i>Fahlbeck, P.</i> Klasserna och samhället. Nst. 18:—.
<i>Helander, S.</i> Marx och Hegel. Gle. (Skr. utg. av Fahlbeckska stiftelsen 1.) 4:—.
<i>Holmbäck, Å.</i> I socialiseringsfrågan. Sv. andelsf. 4:—.
<i>Holmgren, Ann Margret.</i> Kvinnorösträttens historia i de nordiska länderna. A. B. (Verd. småskr. 229.) 1:—.
<i>Jensen, A., & Koefoed, M.</i> Befolkningsförhållandena under nittonde århundradet. Nst. 7:50.
<i>Lehmann, E.</i> Kvinnor. A. B. 3:50.
<i>Magnusson, G.</i> Socialdemokratien i Sverige. D. 1. Nst. 20:—, inb. 25:—.
<i>Några</i> betydelsefulla spörsmål inom den s. k. ekonomiska demokratien. Diskussion med
inledningsföredrag av L. Rabenius. N. bokh. 3:—.
<i>Palmgren, H.</i> Självdeklaration. Praktisk handbok. Nst. Inb. 12:—.
<i>Sandler, R.</i> Tidens skattehandbok. Rådgivare och uppslagsbok. [1], 2 (1921). Tiden. Inb. 12:50, 9:50.

<b>P. Teknologi.</b>

<i>Grip, E.</i> Några uppfinnare och banbrytare. Lb. 4:50, inb. 5:50.
<i>Hubendick, E.</i> Fiskebåtsmotorns konstruktion, skötsel och vård. W. &. W. 5:—.
<i>Larsson, H. W.</i> Kemisk teknisk recepthandbok för metallindustrien. B. & B. 5:—.
<i>Pero, P.</i> Mekanisk teknologi för industriskolor. B. & B. Inb. 16:—.
<i>Talbot, F. A.</i> Uppfinningar och upptäckter. A. B. 15:—.
De <i>tekniska</i> vetenskaperna. A. B. Avd. Byggnadskonst. Bd 1. 48:—. — Avd. Maskinteknik. Bd 2. 25:—.

<b>Q. Ekonomi (med industri, handel och kommunikationer).</b>

<i>Andersson, G.</i> Kraft och kultur. D. 1. H. G. 15:—.
<i>Behm, A.</i> Jaktlexikon. W. & W. 18:—, inb. 25:—.
<i>Helander, S.</i> Vår moderna handel. Nst. 20:—, inb. 23:—.
<i>Modin, E.</i> Från norrländska skogar och vatten. H. G. 8:50.
<i>Mogren, S.</i> Lärobok i skogsbruk samt sågverks- och trämasseindustri för fortsättningsskolor. Bv. Inb. 1:50.
<i>Stenfelt, G.</i> Svenskt nautiskt lexikon. W. & W. 18:—, inb. 25:—.
<i>Åmark, K.</i> Lantbruket under det nittonde århundradet. Nst. 6:—.

<b>R. Gymnastik, sport, lek och spel.</b>

<i>Bergwall, E.</i>   Redogörelse för olympiska spelen i Antwerpen 1920. Å. & Å. 15:—, inb. 20:—.
<i>Idrotternas</i> bok. 15—17. B. & B. (15) 7:75, (16) 3:25, (17) 6:50; inb. (15) 9:50, (16)  4:75.

<b>U. Naturvetenskap.</b>

<i>Berg, B.</i> Hägrar och storkar. Å. & Å. 42:—, inb. 48:—.
<i>Bolin, L.</i> Handledning för självstudier i zoologi och hälsolära. Sv. nykt. (Folkets studiehandbok 5.) 3:25.
<i>Broman, I.</i> Om arvsynden från biologisk synpunkt. Gle. 2:50.
<i>Geddes, P., & Thompson, J. A.</i> Evolution. Tiden. 2:50, inb. 3:75.
<i>Grenander, M.</i> Einsteins relativitetsteori. Nst. 2:90.
<i>Hofsten, N. von.</i> Modern ärftlighetslära. Nst. 2:75.
<i>Högbom, A. G.</i> Geologisk beskrivning över Jämtlands län. L. H. (Sv. geol. unders. Ser. C. 140.) 8:—.
<i>Long, W. J.</i> Hur djuren tala. Saml. 1, 2. H. G. 4:—, 4:50.
<i>Nordenskiöld, E.</i> Biologiens historia. 1. B. & B. 6:—.
<i>Runnström, J.</i> Befruktningens och fosterutvecklingens problem. A. B. 15:—.

<b>V. Medicin.</b>

<i>Hammarsten, O. D., & Pehrson, T.</i> Människokroppen. A. B.  8:75, inb. 10:—.
<i>Keith, A.</i> Människan och människokroppen. Tiden. 2:50, inb. 3:75.
<i>Lundborg, H.</i> En svensk bondesläkts historia sedd i rasbiologisk belysning. Nst. 1:25.
<i>Sundberg, C.</i> Läkarevetenskapen och dess samhällsbetydelse under det nittonde århundradet. Nst. 12:—.

<b>u. Böcker för barn och ungdom.</b>

<i>Aslagsson, O.</i> Under präriens himmel. Gle. (Gle. ungdomsböcker 38.) Inb. 5:75.
<i>Beskow, Elsa.</i> Lasse-Liten i trädgården. Å. & Å. Inb. 6:50.
<i>Fahlstedt, Amalia.</i> Småbarnens sagbok. W. & W. Inb. 5:50.

<i>Falkberget, J.</i> Sagofjäll. Tiden. Inb. 5:75.
<i>Hjelmqvist, Elisabeth.</i> Små människobarn. Diak. 2:25.
<i>Holst, Bertha.</i> Lisbeths första kärlek. A. B. 5:25.
<i>Littorin, B. E.</i> Inomhuslekar. Å. & Å. Inb. 12:—.
<i>Masefield, J.</i> Smugglarnas grotta. W. & W. Inb. 7:50.
<i>Melin, K. A.</i> Tord Ulfsson Våghals och hans giljarefärd. A. B. Inb. 6:75.
<i>Nerman, E.</i> Den lustiga a-b-c boken. A.-B. E. Frick & C:o. Inb. 5:—.
<i>Nylund, B.</i> Junker Karls äventyr. Lb. 5:75.
<i>Oterdahl, Jeanna.</i> Lille bror Staffan. Folksk. barntidn. Inb. 5:50.
<i>Ring, Barbra.</i> Tertit. A. B. 2:50.
<i>Roos, Anna Maria.</i> Mot klarnande mål. Lb. 2:—.
<i>Scott, W.</i> Ivanhoe och Rikard Lejonhjärta. Sv. l.-t. (Saga 77, 78.) Inb. à 3:—.
<i>Tegnér, Alice.</i> »Sjung med oss, mamma!» 7. See. 2:85.
<i>Thackeray, W.</i> Rosen och ringen. Sv. l.-t. (Saga 74.) Inb. 3:—.
<i>Wahlenberg, Anna.</i> Dvärgprinsessan. A. B. Inb. 6:75.

</chapter>
<chapter name="Tidskriftöversikt.">
<h3>TIDSKRIFTSÖVERSIKT.</h3>
(Förkortningar: F. = Forum,   L. = Litteraturen, N. Sv. = Det nya Sverige, N. T. = Nordisk
tidskrift, O. o. B. = Ord och bild, Sv. T. Svensk tidskrift, T. = Tiden.)

<b>D. Filosofi.</b> <i>Cullberg, J.</i> Vitalis Norström och demokratiens problem. (Sv. T.  1921,
s. 14—29.) — <i>Nordström, L.</i> Själen och samhället. 2. (L. 19.20, s. 410—18.)

<b>E. Uppfostran och undervisning.</b> <i>Örtenblad, O.</i> Franskan som läroämne förr och
nu och — framdeles. (N. Sv. 1920, s. 516 — 26.)

<b>F. Språkvetenskap.</b> <i>Nyrop, K.</i> Lasaret. Et ords historie. (N. T. 1920, s. 369—80.)

<b>G. Litteraturvetenskap.</b> <i>Behrens, C.</i> Dansk literatur. (O. o. B. 1920, s. 569—575.)
— <i>Fangen, R.</i> Norsk skjönlitteratur 1920. (L. 1921, s. 549 — 62.) — <i>Gelsted, O.</i> Om
ekspressionisme og kubisme i literaturen. (L. 1920, s. 402—09.)  — <i>Lindström, E.</i> Svenska romaner
och noveller. (O. o. B. 1920, s. 659—66.) — <i>Lobedanz, M.</i> Dansk lyrik. (L. 1921, s. 563—75.)
— <i>Mortensen, J.</i> I mystikens tecken. (F. 1920, s. 635—44.) — <i>Selander, S.</i> Svensk
dramatik. (O. o. B. 1920, s. 619—624.) — <i>Vetterlund, F.</i> Ung svensk lyrik. (N. T. 1920,
s. 433—43.)

<b>I. Skön konst (med musik och teater).</b> <i>Montelius, O.</i> Målningskonsten i Grekland
ett årtusende före Perikles tid. 1, 2. (N. T. 1920, s. 337—56, 409—32.) — <i>Roosval, J.</i>
Georgius redivivus. (Sv. T. 1920, s. 465—73.) — <i>Salmon, A.</i> Degas. (O. o. B. 1920, s. 577—89.)
— <i>Silfverstolpe, G. M.</i> Anders Zorns konst. (O. o. B. 1920, s. 545—61.) — <i>Strömberg,
K. R. G.</i> Teaterbetraktelser från huvudstadshorisont. (F. 1921, s. 46—53.)

<b>K. Historia.</b> <i>Afzelius, I.</i> Första kammarens moderata parti. Några hågkomster. (Sv. T.
1921, s. 1 —13.) — <i>Dumont Wilden, L.</i> Brev från Paris. (F. 1921, s. 54—61.) — <i>Jensen, A.</i>
Den tjeckoslovakiska republiken. (Sv. T. 1920, s. 474—81.) — <i>Löfgren, E.</i> Det första
församlingsmötet i Genève. (F. 1920, s. 598—614.) — <i>Möller, G.</i> Världsrevolutionens utsikter.
(T. 1920, s. 317—25.)  — <i>Mörne, A.</i> Svenskfinlands ensamhet. (Sv. T. 1920, s. 499—509.)
— <i>Nordenstreng, R.</i> Sinn Féin. (N. Sv. 1920, s. 420—34.) — <i>Petri, G.</i> Karl XII och »the
Nelson touch». (Sv. T. 1921, s. 30—34.) — <i>Russel, B.</i> Vad jag såg i Ryssland. (T.  1920,
s. 334—48.) — <i>Schürer von Waldheim, M.</i> Karl XII:s död. (N. Sv. 1920, s. 404—16.)   —
<i>Sichinsky, M.</i> Östeuropas politiska utveckling. (T. 1920, s. 354—359.) — <i>Sjestov, L.</i> Vad är
bolsjevismen? (O. o. B. 1920, s. 590—608.) — <i>Staël von Holstein, L.</i> Ålandsfrågan   inför
folkförbundet. (N. Sv. 1920, s. 489—505.) — <i>Starbäck, K.</i> Självprövning inför regeringskrisen.

(N. Sv. 1920, s. 393—403.) — <i>Strannikov, N.</i> Lenins koncessioner. (T. 1920, s. 325—33.)
— <i>Taube, C. G.</i> Det senaste inbördeskriget i Kina. (Sv. T. 1920, s. 516—27.)

<b>L. Biografi (med genealogi).</b> <i>Rabe, J.</i> Ludwig van <sp>Beethoven.</sp> (O. o. B. 1921,
s. 45—55.) — <i>Magnusson, G.</i> Hjalmar <sp>Branting.</sp> (O. o. B. 1920, s. 647—53.) — <i>Bjerre, A.</i>
<sp>Dostojevskij</sp> som kriminalpsykolog. (F. 1921, s. 31—45.) — <i>Böök, F.</i> Gustaf <sp>Fröding.</sp>
(N. Sv. 1921, s. 13—40.) — <i>Wall, A.</i> Giovanni <sp>Giolitti</sp> 1915 och 1920. (N. Sv. 1920,
s. 479—82.) — <i>Hedvall, Ruth.</i> Jarl <sp>Hemmer.</sp> (L. 1920, s. 477—83.) — <i>Söderhjelm, W.</i>
Alexis <sp>Kivi.</sp> (O. o. B. 1920, s. 529—44.) — <i>Siwertz, S.</i> Pär <sp>Lagerkvist.</sp> (L. 1920, s.
462—65.) — <i>Dahlgren, Lotten.</i> En Jenny <sp>Lind</sp>-studie. (O. o. B. 1920, s. 513—20.) —
<i>Coyet, Henriette.</i> <sp>Margareta</sp> av Connaught, kronprinsessa av Sverige — hertiginna av Skåne.
(O. o. B. 1921, s. 1—16.) — <i>Brunius, A.</i> Max <sp>Reinhardt</sp> 1920. (O. o. B.  1921, s. 58—64.)
— <i>Ek, S.</i> Viktor <sp>Rydberg.</sp> (O. o. B.  1920, s. 609—16.) — <i>Söderhjelm, H.</i> Runar <sp>Schildt.</sp>
(L. 1920, s. 397—401.) — <i>Sylwan, O.</i> Henrik <sp>Schück.</sp> (O. o. B. 1920, s. 521—28.) —
<i>Böök, F.</i> <sp>Snoilsky</sp> och åttiotalet. (O. o. B. 1921, s. 17—32.) — <i>Steinberg, S. D.</i> Carl
<sp>Spitteler.</sp> (L. 1920, s. 457—61.) — <i>Höfding, H.</i> Troels Frederik <sp>Troels-Lund.</sp> (O. o. B.
1920, s. 625—37.) — <i>Nærup, C.</i> Ivan Sergejevitsj <sp>Turgenjev.</sp> (L. 1921, s. 517—28.) —
<i>Vannérus, A.</i> Wilhelm <sp>Wundt.</sp> (O. o. B. 1920, s. 639—44.) — <i>Schmitt, M.</i> Anders <sp>Zorn.</sp>
(O. o. B. 1921, s. 33—43.)

<b>O. Samhälls- och rättsvetenskap (med nationalekonomi och statistik).</b> <i>Fogelqvist, T.</i>
Parlamentarism och proportionalism. (F. 1920, s. 547—54.) — <i>Gihl, T.</i> Den
ekonomiska krisen. (N. Sv. 1920, s. 506—15.) — <i>Heckscher, E. F.</i> Valutafrågan. (Sv. T. 1920,
s. 451—64.) — <i>Lagerbjelke, G.</i> Statsfinanserna och näringslivet. (N. Sv. 1920, s. 439—58.)
— <i>Mac Donald, R.</i> Independent labour party och industristaten. (T. 1920, s. 349—54.) —
<i>Pipping, H. E.</i> Ämbetsverk, ämbeten och titlar i Sverige och Finland. (N. T. 1920, s. 381—89.)
— <i>Sjöstrand, A.</i> Arbetets ekonomisering. (F. 1920, s. 555—69.) — <i>Stjernberg, N.</i>
Bostadsfrågan just nu. (F. 1921, s. 16—30.) — <i>Tenozv, N.</i> Den moderna parlamentarismens kris.
(F. 1920, s. 615—34.)

<b>Q. Ekonomi (med industri, handel och kommunikationer).</b> <i>Hägglund, K.</i> Den
svenska sulfitspritindustriens nuvarande läge. (Sv. T. 1920, s. 528—36.)

<b>S. Krigsväsen.</b> <i>Nordensvan, C. O.</i> Nationernas förbund och rustningarnas begränsning.
(N. Sv. 1920, s. 459—69.) — <i>Ribbing, O.</i> Arméns underbefälsfråga och dess plats i
försvarsproblemet. (Sv. T. 1920, s. 510—15.) — <i>Rosenblad, C.</i> Kring försvarsbudgeten.
(N. Sv. 1921, s. 6—12.)

<b>U. Naturvetenskap.</b> <i>Boethius, B.</i> En fågelskildrare. (Sv. T. 1921, s. 35—44.)

<img 1>
KNUT KJELLBERG.
</img>

</chapter>
<chapter name="† Knut Kjellberg.">
<h2>†
KNUT KJELLBERG.</h2>
Några minnesord av <sc>Fredrik Hjelmqvist.</sc>

För knappt aderton år sedan gav dåvarande redaktören G. H. von Koch
i årg. 1903 av Social tidskrift en karaktäristik av »Nordens märkesmän på
folkbiblioteksområdet». Sist i raden bland den svenska biblioteksrörelsens pioniärer
nämner han därvid namnen på »tvänne unga krafter, av vilka man har rätt att
hoppas mycket för folkbibliotekens framtid». Den ene av dessa var Knut Kjellberg.
Redan flera år hade denne varit känd som en av de främsta och mest omtyckta
populärvetenskapliga föreläsarna, men först hösten 1902 hade han knutits till
folkbiblioteksverksamheten. I september detta år hade han valts till ordförande i
Föreningen för folkbibliotek och läsestugor. Det var således en helt kort tid han
hade direkt sysslat med folkbiblioteksarbetet, »men», fortsätter redaktör v. Koch
med ord som fått en rikare uppfyllelse än han själv då kunde ana, »erfarenheten
från detta första år är sådan, att man med skäl kan hoppas på en ljus framtid för
föreningen och därmed för en stor del del av den svenska folkbiblioteksrörelsen,
om d:r Kjellberg står kvar som ordförande och ledare».

Det var en rörelse i sin begynnelse, för vilken Knut Kjellberg år 1902 blev
ledare. Själva initiativet hade han ej någon del i, men det blev hans
organisationsförmåga, hans aldrig sviktande ihärdighet, som gav företaget dess styrka,
och det var hans rika personlighet som gjorde, att verksamheten fick en så stor
betydelse.

1902 och 1921 — ej fullt två decennier — men mellan dessa år, som beteckna
början och slutet av Knut Kjellbergs verksamhet som ledare inom svenskt
folkbildningsarbete, ligger en period, som på detta område ej har någon motsvarighet
tidigare, och som, vad särskilt folkbiblioteken angår, alltid måste stå som
det stora genombrottets tid.

År 1902 lämnade staten ännu intet understöd åt de folkbildningssträvanden,
som samla sig omkring folkbiblioteken. Man hade ej hunnit längre än att
riksdagen just detta år med anledning av en motion av Fridtjuv Berg och E.
Hammarlund beslutat en skrivelse till konungen med begäran om utredning om statsbidrag
till sockenbibliotek. I Stockholm hade den ovan omnämnda 1900 stiftade
Föreningen för folkbibliotek och läsestugor öppnat Kungsholmens, Maria och Johannes
läsestugor. Till upprättande av de båda sistnämnda hade Stockholms stadsfullmäktige
anslagit tillsammans 7 000 kronor, och dessutom åtnjöt var läsestuga ett

årligt anslag av 1 500 kr. Till ytterligare en läsestuga (Katarina) beviljade
stadsfullmäktige 1902 ett engångsanslag av 3 500 kr. samt ett årligt anslag av 1 500 kr.
Från Stockholms stad utgick alltså vid denna tid till de fyra läsestugorna eller
»folkbiblioteken», som de från och med år 1903 kallades, ett understöd av
sammanlagt 6000 kr. per år, och år 1903 utgjorde hela antalet boklån som utlämnades
från dessa bibliotek ej mer än 10 814 band.

Hösten 1902 upprättade Föreningen för folkbibliotek och läsestugor en
bokförmedlingsanstalt, som det första året förmedlade böcker för ett bokhandelsvärde
av cirka 7 000 kr. Samma år uppsattes och utsändes föreningens 6 första
vandringsbibliotek.

År 1921 åter uppgår det understöd, som staten lämnar folk-, skol- och
studiecirkelbiblioteken till sammanlagt c. 278 000 kr. 876 folkbibliotek, 749
skolbibliotek och omkr. 2 000 studiecirkelbibliotek åtnjuta statsbidrag.

Folkbildningsförbundet, den organisation i vilken Föreningen för folkbibliotek
och läsestugor uppgick år 1903, har visserligen numera endast tre folkbibliotek i
Stockholms stad: Johannes, Katarina och Maria, men från dessa bibliotek och
från Arbetarinstitutets bibliotek, vars förvaltning delvis står under förbundets
ledning, utlånades sista året tillsammans 125 300 band. Stadens anslag till denna
gren av Folkbildningsförbundets verksamhet uppgår till över 68 000 kr.

Förbundets vandringsbiblioteksverksamhet har även den kraftigt utvecklats
Antalet boksamlingar uppgår till 240 och sista arbetsåret utsändes dessa 195
gånger. Starkast har emellertid utvecklingen varit i fråga om bokförmedlingen.
Då de nu gällande bestämmelserna av år 1912 angående statens understödjande
av folkbiblioteksväsendet genomfördes, blev Folkbildningsförbundet den ena av de
två bokförmedlingsanstalter, som erhöllo i uppdrag att förmedla statsbidragsböckerna
till biblioteken. På dess lott kom folk- och skolbiblioteken, och dess
förmedlingsbyrå har för närvarande en omsättning av c. 225 000 kr. per år.

Till förbundet självt lämnas innevarande år i statsunderstöd 23 000 kr., därav
13 000 för de avdelningar, som syssla med folkbiblioteken, och beloppet kan
redan detta år väntas bli höjt med några tusental.

Den utveckling som här skisserats får naturligtvis ej skrivas på Knut Kjellbergs
konto ensamt. Men hans medarbete märkes överallt, och den slutliga
organiseringen är i mycket hans verk. Han var en av de sakkunniga, som överarbetade
d:r Palmgrens förslag om folkbiblioteksväsendets ordnande, innan det lades fram
för riksdagen. När de nya bestämmelserna skulle sättas i tillämpning, togs hans
erfarenhet och hans organisatoriska begåvning starkt i anspråk.

Bland dem, som undertecknade inbjudan till det första allmänna svenska biblioteksmötet,
fanns även Knut Kjellberg, och Sveriges allmänna biblioteksförening
har vid flera tillfällen vid sina årsmöten haft den oskattbara förmånen av hans
medverkan. Böckernas uppgift och värde som kulturbärare hade ingen varmare
och mer tändande talesman än han.<footnote>Prof. Kjellbergs föredrag om Böckerna som kulturbärare finnes intaget i denna tidskrift,
årg. 1916, samt sedermera även i Bokstugan 1917, där det ingår i serien »Ur Prof. Knut
Kjellbergs föreläsningar».</footnote>

Och att Folkbildningsförbundet blivit vad det nu är, en central för svenskt
folkbildningsarbete, en primus inter pares bland sina äldre och yngre
broderorganisationer, det har helt varit Knut Kjellbergs förtjänst. Han var, det har med
rätta sagts, förbundets själ, ja han var, skulle man vara frestad att säga, förbundet
självt. Hans namn stall alltid vara oupplösligt knutet samman med detta.

Det som sagts gäller huvudsakligen Knut Kjellbergs organiserande och
administrerande verksamhet, och den bör ingalunda förbigås. Men vad han betytt för
de senaste decenniernas folkbildningsarbete i vårt land, det kan dock ej mätas i
siffror eller uttömmande anges genom skildring av organisatoriska resultat. Man
kommer där in på det oftast ej i yttre gripbar form påvisbara inflytande, som en
rik och adel personlighet utövar. Det var många trådar, som från verkställande
ledamotens rum på Folkbildningsförbundet gingo ut över allt Sveriges land till
personer av alla stånd och villkor, som hos honom funnit hjälp, uppmuntran,
själsläkedom.

Det fanns hos Knut Kjellberg en sällsynt harmonisk förening av skenbart
motsatta egenskaper. I mycket var han aristokraten. Man märkte starka intryck
från barndomshemmet, den göteborgska patricierfamiljen, och man behövde ej
känna honom särskilt nära för att förstå, att det fanns hos honom en djupt rotad
släktkänsla. Men det aristokratiska draget var ej förenat med någon snäv
exklusivitet. Få ha varit mera demokratiska än han, i den mening att för honom var
människa alltid människa, vilka så än de yttre villkoren kunde vara. Det
aristokratiska program, som han hyllade, det var, uttryckt med hans egna ord, en
personligheternas aristokrati, vilande på helt andra grunder än börden, penningen,
makten eller yttre privilegier överhuvudtaget. Det klingar likt programmet i Ibsens
Rosmersholm. Men Kjellberg var ej en idealist av Johannes Rosmers typ. Och
än mindre av Gregers Werles i »Vildanden». Han hörde ej till dem »som render
os fattigfolk på dörene med den ideale fordring». Därtill var han för klok och
sund. Han prutade ej av på idealet, men han förstod att »vi var fattigfolk».
Och framför allt: han såg på livet med godhetens och humorns blick i förening.
Han var som Warburg framhåller i festskriften vid hans femtioårsdag »ett lysande
exempel på att även hos oss svenskar en allvarlig livsverksamhet, ett rikt andligt
patos kan förenas med en uppsluppen vältalighet, ett glättigt skämt, en friboren
kvickhet».

Knut Kjellberg kunde varmt och mäktigt tolka känslorna i livets stora ögonblick.
Han var en av dem, om vilka man med användning av hans eget vackra
uttryck kan säga, att de »i andras själsliv . . . komma de sparsamma glöden, som
täckts av vardagslivets aska, att på nytt slå ut i full låga». Men han var ej
endast fylld av hänförelse för det stora och upphöjda. Hans dagliga gärning
visade också, att han ägde den trofasthet i det lilla och vardagliga, vari han
själv såg den enda fullt pålitliga faktorn i utvecklingen.

Och nu är han borta! Aldrig mer få vi se den glada goda glimten i hans
blick, aldrig mer njuta av hans sprudlande fantasis överraskningar, aldrig mer
känna oss burna av de mäktiga vågorna i hans vältalighet.

Men om det visar sig, att framtidens svenska folkbildningsarbete lyckas förena
pietet för gångna tiders kulturarv med fördomsfritt tillägnande av nya forsknings-
och tankeresultat, om det hävdar sanningskravet utan att sjunka ned till en torr
intellektualism, om det sätter som sitt mål personlighetens allsidiga utveckling, ej
blott förståndslivets, då reses den bästa minnesvården över Knut Kjellbergs
strävanden.

</chapter>
<chapter name="Bygdegårdar och bibliotek.">
<h2>BYGDEGÅRDAR OCH BIBLIOTEK.</h2>
Av Folkskollärare <sc>Emil Johanson.</sc>

Den mycket omtalade »tråkigheten på landsbygden» måste nog — om den
eljest verkligen förefinnes — motverkas genom praktiska åtgärder i syfte att
tillvarataga de andliga intressena och väcka sådana, där de ännu ej ha kommit
till synes. Ett uppslag, värt att ta vara på, är förslaget om s. k. bygdegårdar
för att avhjälpa den brist på goda lokaler, som ofta är det största hindret för
landsbygdens kulturella livaktighet. Bygdegårdstanken kan givetvis realiseras på
olika sätt, men förslagställarnas avsikt synes vara den att ena skilda politiska
åsiktsriktningar och folkbildningsorganisationer av olika slag i gemensam strävan
att för sina sammanslutningars verksamhet skaffa tak över huvudet. I bygdegården
skulle inrymmas lokaler för föreläsningar och föredrag, för studiecirklarnas arbete,
den skulle bli en samlingspunkt för bygdens politiska, sociala och kulturella
intressen. Enligt förslag från en av bygdegårdstankens främsta förfäktare skulle
även ekonomisk verksamhet t. ex. bankrörelse bedrivas inom bygdegårdens lokaler.
I samband med den övriga folkbildningsverksamheten skulle även kommunernas
och måhända studiecirklarnas bibliotek få sin plats inom bygdegårdarna.

Behovet av dessa bygdegårdar är synnerligen olika i skilda delar av vårt
land. I en del län är tillgången på lokaler för här åsyftade organisationer
tämligen väl tillgodosett, och där torde det bli svårt — och ganska onödigt! — att
skapa någon hänförelse för bygdegårdarna. Detta icke minst därför att de
lokaler, som finnas, tillkommit tack vare ett ihärdigt arbete och många gånger
betydande uppoffringar av nykterhets- och arbetareorganisationernas medlemmar.
Låt vara att dessa lokaler många gånger motsvara synnerligen minimala fordringar
i fråga om vacker arkitektur och praktisk inredning. Där bristen på lokaler
fortfarande är kännbar, bör emellertid frågan om en bygdegård dryftas. Vad som
i alla fall kan göra den intresserade betänksam, är den mängd av olika ändamål,
som bygdegården skall tjäna. Man torde nödgas begränsa sig åtskilligt, om ej
anläggningen på större orter ska bli alltför vidlyftig och den hemtrevnad försvinna,
som man avsett att  vinna.

Kunde genom bygdegårdarna åstadkommas en institution, som förde samman
folkbildningsintresset så att säga under ett tak, så hade säkert därigenom skapats
en god grundval för det samarbete mellan olika folkbildningsföretag, varom i
dessa dagar så mycket talats. För att de skola bli lämpliga lokaler för biblioteken,
kräves emellertid att åtskilliga förutsättningar uppfyllas. Först av allt måste gården
ha ett centralt läge. Då detta emellertid ingår i de allmänna förutsättningarna
för att en bygdegård skall fylla sitt ändamål, torde det vara tillräckligt att
endast påpeka saken. Vidare måste biblioteket få tillräckligt stort utrymme.
Det är ej nog med ett skåp i ett horn av ett för annat ändamål avsett rum.
Det bör bli ett stort rum eller kanske bättre två rum, så att läsrum också kunde
anordnas. Till bygdegården komme ju ofta folk, för vilka biblioteket och
läsrummet borde stå öppet som en tillflyktsort de stunder, som eljest måhända
slarvades bort i fåfäng väntan. Skall biblioteket kunna bli en sådan tillflyktsort
måste det ha egna lokaler. Och dessa böra vara hemtrevliga! Inte för trånga
men ljusa och glada. Skall biblioteken i bygdegårdarna i någon väsentlig grad
vinna på utbytet av de nuvarande ofta miserabla lokalerna, måste anordningarna

och inredningen bli tilldragande och lockande. Framför allt behövas anordningar
med öppna hyllor, som nu nästan alltid saknas. Vore det så, att endast
förekomsten av många och goda böcker vore tillräckligt för att av biblioteket skapa
den bildningshärd, som det kan vara, skulle många bibliotek på landsbygden
redan nu i full utsträckning vara dylika härdar. Men ofta är det nog så, att
det goda bokförrådet icke kan fullt utnyttjas. Det är detta bygdegårdarna
skulle hjälpa till med. Lånefrekvensen komme att öka betydligt dels på grund
av den trevligare anordningen, dels på grund av att så mycket folk av andra
anledningar komme åtminstone i bibliotekets närhet, och kanske man kan
travestera ordspråket »tillfället gör låntagaren». En sak av allra största betydelse
för bibliotekens utnyttjande vore, att alla folkbildningsorganisationer arbetade
under samma tak som biblioteket. Vid föreläsningar och på studiecirkelmöten
ges i regel litteraturanvisningar, men ofta hör man ej ens efter om de nämnda
böckerna finnas i biblioteket. Det är så långt dit, det blir inte av. Funnes
biblioteket i samma hus, ja, då vore det en annan sak, då gick man direkt ur
föreläsningssalen in i biblioteket. Studiecirklarna behöva ofta för sitt arbete
anlita det allmänna biblioteket, som ju vanligen är bättre försett med den
facklitteratur, som eventuellt ska användas. Det kan och bör naturligtvis ske även
under nuvarande förhållanden, men hur mycket lättare bleve inte samarbetet,
och hur mycket oftare komme det ej till stånd, om cirkeln och biblioteket
arbetade i samma folkbildningshem, bygdegården. Biblioteksverksamheten hade
tydligen  allt att vinna på realiserandet av bygdegårdstanken.

Vid landskommunernas kongress var frågan föremål för en synnnerligen livlig
debatt. Där framfördes av flera talare förslag att låta skolhusen bli dylika
bygdegårdar. Det synes mig emellertid självklart, att den tanken måste överges utan
vidare. Av en hel mängd orsaker, vilka här ej kunna vidröras, böra skollokalerna
användas uteslutande till <i>sitt</i> ändamål. Bakom detta förslag ligger dock den
åtminstone för mig mycket tilltalande tanken att få folkskolan till en knutpunkt
för hela bygdens bildningsarbete. Därför har hos mig uppstått tanken på, att
man på landsbygden kunde kombinera skolhus och bygdegårdar. Skolan och
det frivilliga folkbildningsarbetet skulle ha var sina lokaler i samma hus, men med
förbindelse mellan dem. Vårt folkbildningsarbete blir aldrig vad det måste bli, om
vi ej komma fram till ett intimt samarbete även med folkskolan. Det är
folkskolan, som skall leda barnen till det frivilliga, personliga självbildningsarbetet.
Biblioteket bör bli en institution, som barnen lära sig känna och älska. Hur mycket
naturligare bleve ej detta arbete för läraren, om det allmänna biblioteket funnes inom
samma väggar som skolan och så att säga inginge i dess undervisningsmateriell? En
jämförelse mellan folk- och skolbibliotek visar att de speciella skolbiblioteken äro betydligt
mindre. Man kan lugnt utgå från, att det är bl. a. de ofta dyra uppslagsböckerna, som
saknas i skolbiblioteken. Och var borde detta slags böcker finnas om ej i skolan, där
barnen finge lara sig handskas med dem? Jag tror därför, att önskemålet om
det stora kommunbibliotekets omedelbara närhet till folkskolan icke kan avfärdas
med, att så många skolor ha sitt eget bibliotek. Det är på ytterst få ställen
dessa ge barnen och läraren vad de behövde för undervisningen om böckers
bruk. Jag har här endast sökt antyda de stora fördelar för ett grundligt
folkbildningsarbete, som en kombination av folkskolan och bygdegården skulle ha. Jag är
visst inte omedveten om svårigheterna. Jag tänker därvid ej så mycket på,
att inom en kommun kan finnas många skolor men blott ett bibliotek, Men
att åvägabringa ett samarbete mellan skolmyndigheter och t. ex. en bygdegårdsförening,
som ger ovan antydda resultat, torde icke vara så lätt. Tanken är nog

för många chockerande, men den borde ventileras, och en lösning av såväl
ekonomiska som andra svårigheter kan säkerligen finnas.

Var än bygdegården skall förläggas bör den, som också av planens upphovsmän
påpekats, få en värdig stil och bli av en byggnadstyp, som passar in i bygden
och har dess egen prägel. I Bergslagen bör den få bergsmansgårdens karaktär,
i Skåne korsvirkeshusets och på andra håll de i varje trakt sedan gammalt säregna
byggnadsformerna. Som ovan nämnts äro behoven synnerligen olika, och flera
typer måste tänkas betingade icke blott av geografiska utan även av befolkningsförhållanden
o. d. Att planerna äro värda att föras ut i praktiken och ej endast bli föremål för
kongressuttalanden är självklart, icke minst för de biblioteksintresserade.

</chapter>
<chapter name="Om bindning av tidskrifter.">
<h2>OM BINDNING AV TIDSKRIFTER.</h2>
Av Biblioteksamanuensen, fil. d:r <sc>Harald J. Heyman.</sc>

När det gäller bindning av tidskrifter, finner man snart att alla »regler» inte
kunna hjälpa, att med andra ord typografer och tidskriftsutgivare äro uppfinningsrikare
än författare i biblioteksteknik, alldeles såsom en vanlig författare överträffas
av sin sättare i uppfinningsrikedom i att göra tryckfel. Just det som regler för
bindning skulle ge, ge de aldrig. Deras föreskrifter äro vanligen av sådant slag,
att varje människa, som har någon eftertanke, av sig själv gör vad reglerna
föreskriver. I våra dagar med krig och revolution dröjer det inte länge innan den,
som på ett större bibliotek sysslar med bindning av tidskrifter (i synnerhet gäller
detta naturligtvis i främsta rummet utländska sådana), finner sig ställd inför problem,
som ibland äro olösliga, men ofta kunna ha flera lösningar. Det ligger ju i öppen
dag att det är synnerligen viktigt, att den största möjliga konsekvens blir iakttagen.
Det enda sätt, på vilket man kan underlätta arbetet på denna punkt, är att söka
föra bindningsjournalen så, att man av den får så rikhaltiga upplysningar som
möjligt. Man bör alltså helst för tidskrifter eller ännu hellre alla publikationer av
fortsättningskaraktär (häftesverk, lärda sällskaps förhandlingar o. s. v.) föra en
journal på <i>kort.</i> På kortet kunna då anteckningar av olika slag göras; man finner
nämligen snart, att en viss publikations egendomligheter ha en bestämd tendens
att komma igen. Ett exempel förklarar lätt vad jag menar. Deutsche medicinische
Wochenschrift, en av de större tyska medicinska tidskrifterna, utkommer i
52 häften, som bilda två band om året. I juli kommer ett titelblad för första
halvåret och sista december kommer titelbladet för andra halvåret, titelbladet för
hela årgången samt register, som på sin andra sida är paginerat med en romersk
IV. Man kan här tänka sig flera möjligheter, men vad som är av vikt är, att
man gör lika alla år, så att läsaren finner registret på samma ställe i varje
årgång. Utgår man från att tidskrifter böra bindas så fort som det är möjligt, och
det är en princip, om viken ingen strid kan uppstå, när man känner, hur lätt
ett tidskriftshäfte kan försvinna, måste man i vårt fall givetvis skicka första
halvåret till bindning redan 1 juli. När sedan andra halvåret blir färdigt måste man
inklistra titelbladet till hela årgången i den redan bundna volymen. Registret
borde man sedan på grund av dess paginering sätta närmast efter titeln i del
två. Att sätta det i del 1 går ej, om man ej gjort en fals, då det omfattar ett

helt ark. Andra exempel erbjuda det otal tidskrifter, som ha ett »Beiblatt» eller
»Annexe». Ibland kan mer än ett år gå innan tillhörande bilagor komma. Om
man då av ekonomiska skäl måste binda tidskriften och dess bilaga tillsammans,
kan en liten anteckning på bindningskortet vara en god hjälp. Många franska
sällskaps förhandlingar dröja halvårsvis med sitt register, och när det äntligen
kommer befinnes det vara undangömt mitt inne i ett häfte, där man alls ej
väntat finna det. En viss fransk tidskrift har till regel, att i sista häftet för varje
årgång låta register och titel för <i>föregående</i> år följa med. Även här kan en
liten anteckning förhindra många fel, som annars i brådskan lätt skulle kunna
ske. I medelstora bibliotek kunde man kanske för fortsättningarnas del föra
bindningsjournalen på samma kort, som man använder till accessionskatalog.

Man kan naturligtvis ända ej reda sig i alla fall som kunna förekomma. En
engelsk entomologisk tidskrift, Psyche, förvånade mig härom året med att ha
räknat in titelbladet i den genomgående pagineringen, fast det satt inne i häftet i
närheten av slutet. Vad revolutionen i Tyskland ställde till, kan man få en
föreställning om genom att studera det sätt, på vilket till exempel Europäische Staats
und Wirtschafts-Zeitung kom ut. I fjärde årgången följer på N:o 35 så
småningom N:o 47. Pagineringen sjunker från 640 ned till 1. En liten not med
petitstil i N:o 47 ger följande upplysning: »Nummer 36—46 des Jahrganges
mussten wegen Liquidation der G. m. b. H. ausfallen.» Eller på svenska: »På
grund av konkurs utkomma ej N:o 36—46.» Dessa sist omtalade besynnerligheter
röra dock endast enskilda band av en tidskrift. Värre är det, när en hel
serie av band beröras. I Florens finnes, för att nu bära ta ett exempel ur högen,
en institution, som heter »Istituto di studi superiori in Firenze». Denna institution
ger ut flera serier »Pubblicatione», ordnade i olika grupper. För varje år under
tre års tid har bandnumreringen ändrats på en av dessa serier ända ifrån början!
Orsaken var den, att vissa arbeten, jag vill minnas att det gällde astronomi, togos
ut för att bilda en ny serie. Till denna grupp av underligheter får man också
räkna det alis ej ovanliga förhållandet, att en tidskrift ändrar titel utan att
påbörja en ny numrering. En otrevlig sak, mot vilken dock från logisk synpunkt
ingen invändning kan göras, är, när i en viss serie serier i serien förekomma,.
I U. S. National Museums bulletin kom del 50:1 år 1901 och ännu är denna
del ej avslutad. Den sist komna bär beteckningen 50:7 (1920.) Samma
institution har utgivit två skrifter, den ena numrerad 102 part 1., den andra 102
vol. 1., med ungefär samma men ej identiskt innehåll. Delen 102 är ännu ej
avslutad, så man kan ännu ej veta, huruvida någon mening finnes dold i denna
tämligen mystiska numrering. Men när det gäller exempel på numreringar är att gå
till utlandet verkligen att gå över ån efter vatten; här hemma ha vi ju »Svenska
landsmålen», som ju utgöra en klass för sig. Till slut är det ännu ett förhållande,
som borde påtalas, och det är vissa, särskilt engelskspråkiga tidskrifters sätt att;
trycka annonser och text eller, vilket kanske är ännu oftare förekommande, olika
pagineringar <i>på samma ark.</i> När man med mycken möda lyckats ordna en
sådan tidskrift, tyckes den bestå av en samling lösa blad, som förorsaka
bokbindaren ett betydligt ökat arbete och som en följd härav biblioteket ökade
kostnader. För den som är intresserad av hithörande frågor kan hänvisas till M.
Laues uppsats »Zeitschriftenkuriosa» i festskriften till P. Schwenke. [Beiträge zum
Biblioteks- und Buchwesen. 1913.]

</chapter>
<chapter name="Folk- och skolbiblioteken just nu samt deras behov av höjda anslag.">
<h2>FOLK-  OCH SKOLBIBLIOTEKEN JUST NU SAMT DERAS
BEHOV AV HÖJDA ANSLAG.</h2>
Av <sc>Knut Tynell.</sc>

<b>Folk- och skolbiblioteken år 1920.</b>

Statistiken över <i>folk- och skolbibliotek med statsunderstöd</i> år 1920 visar
följande siffror i fråga om antalet bibliotek, dessas verksamhet under sista
arbetsåret samt de lokala och statliga anslagen.

<table b><td c><td c><td c><td c><td c 3>Anslag. Kr.<td c 3>Genomsnittligt anslag<br>per  bibliotek. Kr.
<td c>1920<td c>Antal<br>bibliotek<td c>Band<td c>Lån<br>(1919)<td c>Lokalt<footnote>Talen äro avrundade.</footnote><td c>Stats-<td c>S:a<footnote>Talen äro avrundade.</footnote><td c>Lokalt<td c>Stats-<td c>S:a<td c>Statens<br>anslag<br>i % av<br>lokalt
<td c>Folkbibliotek:<td c><td c><td c><td c><td c><td c><td c><td c><td c><td c>
<td>Stad . . . <td r>82     <td c>260,634    <td c>655,927 <td c>233,300    <td c>28,697:35  <td c>262,000 <td c>2,845     <td c>350 <td c>3,195     <td c>12
<td>Land . . . <td r>794     <td c>554,529    <td c>655,770  <td c>125,600 <td c>110,739:86 <td c>236,350     <td c>158     <td c>139    <td c>297     <td c>88
<td r>S:a      <td r><b>876</b>    <td c><b>85,163</b> <td c><b>1,311,697</b> <td c><b>358,900</b> <td c><b>139,437:21</b> <td c><b>498,350</b>     <td c><b>410</b>     <td c><b>159</b>     <td c><b>569</b>    <td c><b>39</b>
<td c>Folkskolebibliotek:<td c><td c><td c><td c><td c><td c><td c><td c><td c><td c>
<td>Stad . . . <td r>74      <td c>66,806    <td c>320,415   <td c>25,200      <td c>9,875:—   <td c>35,075     <td c>341      <td c>133    <td c>474     <td c>39
<td>Land . . . <td r>589    <td c>204,609    <td c>631,001   <td c>6l,100    <td c>45,240:20  <td c>106,350     <td c>104       <td c>77     <td c>181    <td c>74
<td>Div. skolbibl. . . . <td r>86      <td c>60,984      <td c>46,188   <td c>15,300    <td c>11,775:—    <td c>27,075     <td c>178     <td c>137    <td c>315    <td c>77
<td r>S:a skolbibl. . . .<td r><b>749</b>    <td c><b>332,399</b>    <td c><b>997,604</b>  <<td c><b>101,600</b>    <td c><b>66,890:20</b>  <td c><b>168,500</b>     <td c><b>136</b>        <td c><b>89</b>     <td c><b>225</b>     <td c><b>66</b>
<td r>Sa bibliotek . . . <td r><b>1,625</b> <td c><b>1,147,562</b> <td c><b>2,309,301</b> <td c><b>460,500</b> <td c><b>206,327:41</b> <td c><b>666,850</b>    <td c><b>283</b>     <td c><b>127</b>    <td c><b>410</b>    <td c><b>45</b>
</table>

Alltjämt är det ej ens hälften av landets kommuner, som ha folk- eller
skolbibliotek, i det att av sammanlagt c:a 2,520 kommuner blott c:a 1,140 ha
statsunderstött bibliotek av någotdera slaget; och av dessa är det blott en ringa del
eller c:a 420 som ha både folk- och skolbibliotek.

Till de rena folk- och skolbiblioteken komma emellertid en del andra
biblioteksformer av i det stora hela motsvarande natur, som låna ut böcker till den
stora allmänheten. Hit höra de till studiecirklarna anslutna <i>studiecirkelbiblioteken,</i>
som bilda ett viktigt komplement till folkbiblioteken, i det att de mot en låg
avgift utlåna böcker till allmänhet inom kommunen. Siffrorna för studiecirkel
bibliotekens verksamhet under senaste arbetsår ha varit:<footnote>Samtliga siffror utom sista kolumnen tagna ur den statistik ang. förbunden, som lämnats
i Bokstugan. Statsanslaget är lika med hälften av det egna anslaget till bokinköp och
inbindning. Avvikelserna härifrån förklaras genom något avvikande beräkningsgrunder.</footnote>


<table b><td c><td c><td c><td c><td c 3><sp>Anslag</sp><footnote>Någon siffra fullt motsvarande summan för det lokala anslaget till de kommunala
biblioteken finnes ej. Den i här upptagna kol. för lokala anslag upptagna siffran är för hög, i
det att den upptager även andra utgifter än biblioteksutgifter, under det att å andra sidan
cirklarnas utgifter för biblioteken givetvis ej inskränka sig till de i kol. för bokinköp och
inbindning upptagna beloppen.</footnote>. <sp>Kr.</sp>
<td c>1919/201<footnote>Se Bokstugan 1920, s.164.</footnote> <td c>Antal<br>bibliotek<td c>Band<td c>Lån<td c>Lokalt<td c>Därav till<br>bokinköp och<br>inbindning
<td>I. O. G. T. . . . <td r>1,165         <td r>273,272           <td r>314,109           <td r>118,600             <td r>84,800         <td r>41,180:20
<td>A. B. F. . . . <td r>425           <td r>79,934           <td r>173,46             <td r>64,900             <td r>37,700          <td r>18,198:55
<td>N. G. T. O.<td r><td r><td r><td r><td r><td r>
<td r>(med T. O.)   <td r>323    <td r>37,770    <td r>38,918    <td r>22,700    <td r>16,600    <td r>7,652:60
<td>B. B. . . . <td r>190 <td r>14,069 <td r>20,293 <td r>10,300 <td r>8,300 <td r>4,553: 34
<td r>S:a <td r><b>2,103</b>         <td r><b>405,045</b>           <td r><b>546,466</b>           <td r><b>216,500</b>           <td r><b>147,400</b>         <td r><b>71,584: 69</b>
</table>

Också <i>vandringsbiblioteksverksamheten</i> har anslag av staten. Den bedrives
genom fyra förmedlingsanstalter, vilka senaste arbetsår utsände flera hundra
vandringsbibliotek, som tillsamman utlånade c:a 20,000 band, alla utan avgift för
låntagarna.

Till dessa statsunderstödda bibliotek komma emellertid ej så få <i>folk- eller
skolbibliotek, som ej sökt statsanslag</i> till sina bibliotek under senaste året, dels
över 400 bibliotek (därav bortåt 2/3 folkbibliotek och något över 1/3 skolbibliotek),
som tidigare ett eller flera år sedan år 1913 haft anslag av staten, men dels
också med all säkerhet ej så få, som överhuvudtaget aldrig sökt statsanslag.
Till den senare kategorien höra framför allt åtskilliga av biblioteken i våra största

<table b>
<td c>Några större ej statsunderstödda folk- och<br>skolbibliotek 1920                <td c>Band          <td c>Lån (1919) <td c>Anslag
<td>Folkbibliotek:<td r><td r><td r>
<td>Stockholm . . . <td r>105,000             <td r>390,00             <td r>113,000
<td>Göteborg . . . <td r>35,250             <td r>163,000               <td r>90,000
<td>Malmö . . . <td r>33,600             <td r>141,000               <td r>64,500
<td>Norrköping . . . <td r>100,000               <td r>40,000 <td r>29,500
<td r>S:a          <td r><b>273,850</b>             <td r><b>734,000</b>             <td r><b>297,000</b>

<td>Folkskolebibliotek:<td r><td r><td r>
<td>Stockholm . . . <td r>68,000                  <td c>?                      <td r>29,700
<td>Göteborg . . . <td r>20,427             <td r>98,954             <td r>13,895
<td>Malmö . . . <td r>7,012 <td c>? <td r>5,000
<td r>S:a        <td r><b>95,439</b>             <td r><b>98,954</b>             <td r><b>48,595</b>
</table>


städer, som ej söka statsanslag, därför att de ansett att föreskriften om ett lagt
maximum för anslaget gör att tillskottet skulle bli så obetydligt att det ej skulle
uppväga besväret med utskrivning av bokförteckningar o. s. v. För några av
de största av dessa städer lämnas här en statistisk sammanställning av
verksamheten under senaste år (se nederst å föregående sida).<footnote>Statsanslag har ej heller sökts av folkbiblioteken i Gävle, Västervik, Luleå m. fl.
städer, där ganska stora folkbibliotek finnas, samt av skolbiblioteken i Norrköping, Gävle, Borås,
Landskrona, Kristianstad, Ystad m. fl. städer, av vilka åtminstone flertalet torde ha ett ordnat
skolbiblioteksväsen. Den sammanlagda summan för samtliga folk- och skolbibliotek, som ej
sökt statsanslag, blir alltså, även om man blott tager hänsyn till städerna, åtskilligt större.
</footnote>

En sammanfattning av siffrorna för ovan upptagna bibliotek,som bedriva
folkbiblioteksverksamhet, ger alltså följande resultat:

<table b>
<td c>1920 (eller 1919/20)                    <td c>Antal<br>bibliotek         <td c>Band        <td c>Lån<br>(1919) <td c>Lokalt<br>anslag         <td c>Stats-<br>anslag
<td>Statsunderstödda folkbibliotek . . . <td r>876    <td r>815,163 <td r>1,311,697    <td r>358,900  <td r>139,437:21
<td>Statsunderstödda skolbibliotek . . . <td r>749    <td r>332,399    <td r>997,604    <td r>101,600    <td r>66,890:—
<td>Statsunderstödda studiecirkelförbund . . . <td r>2,103    <td r>405,045    <td r>546,446 <td r>c. 200,000    <td r>71,584:69
<td>Ej statsunderstödda folkbibliotek i 4 större städer . . . <td c>—          <td r>273,850    <td r>734,000    <td r>297,000        <td c>—
<td>Ej statsunderstödda skolbibliotek i 3 större städer . . . <td c>—        <td r>98,439  <td r><footnote>Siffran i denna kol. gäller blott en av de tre städerna.</footnote>98,954      <td r>48,5951        <td c>—
</table>

Om man till dessa siffror lägger även de över 400 folk- och skolbibliotek,
som tidigare något eller några av åren 1913—19 sökt anslag men ej sista året
gjort det, samt vandringsbiblioteken (med en utlåningssiffra av c:a 20,000 lån),
kommer man till en slutsiffra i fråga om antalet bibliotek om åtskilligt över 4,000
med över två millioner band och över fyra millioner lån samt lokala anslag av
över en million kronor och statsanslag av över 280,000 kr.

<b>Utvecklingen  av  de statsunderstödda folk- och skolbiblioteken sedan år 1913.</b>

<i>Folk- och skolbiblioteken</i> ha nu 8 gånger erhållit statsanslag enligt de av
riksdagen 1912 antagna bestämmelserna. Under denna tid har antalet bibliotek
och verksamheten vid dessa visat en glädjande tillväxt, trots de stora svårigheter,
med vilka biblioteken givetvis haft att kämpa under dessa år, som till stor del
sammanfallit med världskriget.

Utvecklingen framgår av en jämförelse mellan den ovan lämnade statistiken
för år 1920 samt siffrorna för första året, då biblioteken hade anslag enligt nu
gällande former. Statistiken för 1913 framgår av tabellen överst på följande sida.

Tiden 1913—20 uppvisar alltså en ej oväsentlig ökning på alla punkter.

Både antalet folk- och skolbibliotek har starkt tillvuxit, så att de sammanlagt
utgöra ungefär dubbelt så många som för 7 år sedan. Den givet starkaste
ökningen faller på skolbiblioteken, som nu äro  2 2/3 gånger så många som 1913,



<table b>
<td c><td c><td c><td c><td c 3>Anslag. Kr.<td c 3>Genomsnittligt<br>anslag per bibliotek. Kr.<td c>
<td c>1913<td c>Antal<br>bibliotek<td c>Band<td c>Lån<br>(1912)<td c>Lokalt<footnote>Talen äro avrundade.</footnote><td c>Stats.<td c>S:a<footnote>Talen äro avrundade.</footnote><td c>Lokalt<td c>Stats-<td c>S:a<td c>Statsanslag<br>i % av lokalt.
<td c>Folkbibliotek:<td r><td r><td r><td r><td r><td r><td r><td r><td r><td r>
<td>Stad . . . <td r>41       <td r>50,561     <td r>124,934    <td r>22,100    <td r>11,440:—    <td r>33,550     <td r>539     <td r>279     <td r>818      <td c>52
<td>Land . . . <td r>511     <td r>278,724    <td r>424,885     <td r>52,500    <td r>51,543:02  <td r>104,050     <td r>103      <td r>101      <td r>204     <td c>98
<td r>S:a      <td r><b>552</b>    <td r><b>329,285</b>    <td r><b>549,819</b>    <td r><b>74,600</b>    <td r><b>62,983:02</b>  <td r><b>137,600</b>     <td r><b>135</b>     <td r><b>114</b>     <td r><b>249</b>     <td c><b>84</b>

<td c>Folkskolebibliotek:<td r><td r><td r><td r><td r><td r><td r><td r><td r><td r>
<td>Stad . . . <td r>38       <td r>24,767    <td r>135,400      <td r>7,300      <td r>4,342:50    <td r>11,650     <td r>192     <td r>114     <td r>306     <td c>59
<td>Land . . . <td r>2l8       <td r>59,336    <td r>210,270    <td r>13,700     <td r>12,521:71     <td r>20,200       <td r>63        <td r>57      <td r>120     <td c>91
<td>Div. skolbibl. . . . <td r>23       <td r>14,855        <td r>4,761      <td r>3,050      <td r>2,637:40      <td r>5,700     <td r>133     <td r>115     <td r>248    <td c>86
<td>S:a skolbibl. . . . <td r><b>279</b>      <td r><b>98,958</b>    <td r><b>350,431</b>    <td r><b>24,050</b>    <td r><b>19,501:61</b>    <td r><b>43,550</b>       <td r><b>86</b>       <td r><b>70</b>     <td r><b>156</b>    <td c><b>81</b>
<td>S:a bibliotek . . . <td r><b>831</b>   <td r><b>428,243</b>    <td r><b>900,250</b>    <td r><b>98,650</b>    <td r><b>82,484:63</b> <td r><b>181,150</b>     <td r><b>119</b>       <td r><b>99</b>     <td r><b>218</b>    <td c><b>84</b>
</table>

under det att folkbiblioteken blott äro c:a 60 % flera. Härvid måste man
emellertid ihågkomma, att tillkomsten av nya skolbibliotek i ej så få fall varit endast
skenbar och berott på en uppdelning av ett äldre folkbibliotek med särskild
underavdelning för skolbarn i två fristående bibliotek.

Tillväxten märkes både i fråga om städer och landsbygd. I städerna fanns 1913
blott ett 40-tal folkbibliotek och ungefär lika många skolbibliotek med statsunderstöd.
Dels var det ganska många av de mindre städerna, som ej hade bibliotek, men dels var
det också åtskilliga ej blott av de allra största utan också av de medelstora städerna
som ej sökte statsanslag, fastän de skulle varit berättigade att erhålla dylikt. Nu
är antalet statsunderstödda bibliotek av vartdera slaget ungefär fördubblat, och
bl. a. ha flertalet medelstora städer nu tillkommit. Som vi senare skola finna
har tillkomsten av dessa större bibliotek medfört att siffrorna för bokbestånd,
boklån, inkomster o. s. v. för de statsunderstödda biblioteken i städerna, särskilt
folkbiblioteken, stigit i en mycket starkare proportion än för övriga arter av
bibliotek, en stegring som alltså i betraktande av det nämnda förhållandet till
stor del är endast skenbar. — De flesta av de nytillkomna biblioteken tillhöra
emellertid landsbygdens folk- och folkskolebibliotek, vilka ökats, de förra med bortåt
60 %, de senare till över 2 2/3 av siffran 1913. Allra starkast är ökningen för de
särskilda arter av skolbibliotek, som ha rätt till statsanslag på samma villkor som
folkskolornas bibliotek, vilka bortåt fyrdubblats (från 23 till 86; särskilt stark är
ökningen av bibliotek vid kommunala mellanskolor, från 2 till 31, och vid
småskoleseminarier, från 1 till 8; för de högre folkskolorna äro motsvarande siffror
3 och 8, för folkhögskolorna 17 och 39).

Samtidigt med att antalet bibliotek på detta sätt betydligt ökats, har emellertid
också omfattningen av verksamheten vid dessa bibliotek stegrats och detta
i ännu starkare proportion. Hela antalet band i stad och på land är nu c:a


1,150,000 mot för 7 år sedan c:a 430,000, hela antalet lån 2,300,000 mot c:a
900,000.

Också i fråga om anslagssummorna återkommer ökningen. Hela anslagssumman
är nu bortåt 670,000 kr. mot första året något över 180,000. Men dessa siffror
fördela sig nu på lokala anslag och statsanslag på ett helt annat sätt än 1913.
År 1913 var statens anslag bortåt lika stort som det lokala (84 %), under det
att det nu är åtskilligt lägre än hälften av det lokala (45 %). Minskningen av
statens andel, som återkommer i fråga om alla kategorier av bibliotek, även om
den av ovan antydda skäl är kraftigast i fråga om städernas folkbibliotek, beror
givetvis på föreskriften om ett maximum för statsanslag av 400 kr. för folkbibliotek
och 150 kr. för skolbibliotek.

Den sammanlagda ökningen av biblioteksanslagen sammanhänger delvis med
ökningen av antalet bibliotek, men också medelanslaget för varje särskilt
bibliotek har stigit, från 1913 i medeltal 218 kr. för bibliotek till nu 410 kr.
Ökningen håller sig såväl för landsbygdens folk- och skolbibliotek som för städernas
skolbibliotek obetydligt över eller under 50 %, under det att den för städernas
folkbibliotek är avsevärt högre, för »diverse skolbibliotek» däremot blott ungefär
hälften så stor.

Också för <i>studiecirkelbibliotekens</i> vidkommande beteckna de 7 gångna åren
en glädjande utveckling.

Av riksförbunden för bedrivande av biblioteksverksamhet hade år 1913 blott
ett enda statsanslag, under det att som redan nämnts nu fyra förbund nå upp
till det minimum i fråga om bokinköp, som berättigar till statsanslag.

Verksamheten vid samtliga de förbund, som f. n. ha statsanslag, uppvisade
år 1913 följande siffror.

<table b>
<td c><td c><td c><td c><td c 2>Anslag. Kr.
<td c>Siffrorna avse i fråga om<br>I. O. G. T. arbetsåret<br>1912/13, i fråga om övriga<br>år 1913/14<footnote>Enligt en redogörelse av lektor Oscar Olsson i Tidskrift för det svenska folkbildningsarbetet
1914 s. 157 ff. — Här upptages antalet studiecirklar och ej bibliotek, men dessa båda
siffror torde vid denna tid hå nära sammanfallit.</footnote><td c>Antal<br>studiecirklar<td c>Band<td c>Lån<td c>Lokalt<td c>Därav till bokinköp<br>o. inbindning
<td>I. O. G. T. . . . <td c>823       <td r>110,354       <td r>167,210         <td c>50,600             <td r>44,900
<td>A. B. F. . . . <td c>146           <td r>9,675            <td r>9,022              <td c>?                     <td r>7,300
<td>N. G. O. . . . <td c>104          <td r>11,969          <td r>12,751              <td c>?                     <td r>3,500
<td>T. O. . . . <td c>109              <td c>?                   <td c>?                  <td c>?                     <td r>4,200
<td>B. B. . . . <td c>166              <td c>?                   <td c>?                  <td c>?                     <td r>4,900
</table>

Antalet bibliotek har alltså sedan dess ökats med tillsammans bortåt 60 %, och
de lokala anslagen till bokinköp utgöra nu mer än 2 1/4 gånger så stort belopp
som för 6—7 år sedan. I fråga om Godtemplarorden kan en jämförelse ske på
alla punkter och uppvisar en ökning i fråga om bibliotekens antal med över
40 %, i fråga om antal band till bortåt 2 1/2 gånger så många, med avseende på
antal lån med ungefär 90 %. Siffran för eget bokinköp har bortåt fördubblats,
siffran för samtliga lokala studiecirkelanslag mer än fördubblats.

Det lokala medelanslaget för bokinköp vid I. O. G. T:s studiecirkelbibliotek



har stigit från 55 kr. år 1912—13 till 73 kr. nu eller med c:a 35 % I fråga
om de tre övriga studiecirkelförbunden har den äggelse, som ligger i att de nu i
motsats mot 1913 erhålla statsanslag, gjort att ökningen är något starkare; år
1913—14 växlade medelanslaget mellan 30 och 50 kr. i de olika förbunden,
under det att det nu är 44 till 89 kr. Ökningen är alltså 40—80 %.

Även <i>vandringsbiblioteken</i> ha betydligt utvecklats. Antalet lån från
vandringsbiblioteken ha under dessa 7 år stigit från c:a 8,000 till c:a 20,000
Statsanslaget har däremot ej ökats utan har stått kvar på samma belopp, 7,000 kr. För
1921 är emellertid föreslaget en ökning till 17,000 kr. (Bibl.-bl.  1921  s.  25).

<b>Bokprisernas stegring sedan 1913.</b>

Det är tydligt, att en ökning av anslagen av i flertalet fall blott c:a 50 %
sedan år 1913 och i vissa fall ännu lägre procentuell ökning faktiskt måste betyda
att biblioteken nu äro avsevärt sämre ställda än då. Var och en vet av egen
erfarenhet, att böckernas pris under dessa 7 år ökats högst avsevärt mer än med
50 %. En undersökning av en del bokpriser år 1913 och 1920 skall närmare
visa detta.

En jämförelse mellan 9 skönlitterära arbeten julen 1913 och julen 1920 av
samma författare (Henning Berger, Hj. Bergman, Sv. Lidman, L. Nordström,
E. Smith, Marika Stjernstedt, Elin Wägner, Runa och Hasse Z.) visar ett
sammanlagt pris år 1913 av 34:25 och nu av 84:—. I medeltal kostade alltså varje
arbete 1913 c:a 3:80 och 1920 c:a 9:30. Det nuvarande priset är knappt 2 1/2
gånger så högt som priset för 7 år sedan.<footnote>En jämförelse mellan det genomsnittliga priset för ark hos våra största förläggare ger
ungefär samma resultat. Genomsnittspriset 1913 var för en del på måfå valda arbeten c. 22
öre och 1920 ungefär 60 öre; eller nu ett pris 2 3/4 gånger priset för 7 år sedan.</footnote>

I fråga om barnböcker visar sig ungefär samma förhållande. Priset för de
av skolbiblioteken så starkt efterfrågade Saga-volymerna har tredubblats. För 10
andra typiska barnböcker 1913 har antecknats ett pris av 23:—, år 1920 55:50,
eller i genomsnitt det förra året 2:30, det senare 5:55, eller nu likaledes bortåt
2 1/2 gånger så mycket som 1913.

Man kan invända, att biblioteken givetvis till ej ringa del inköpa äldre litteratur,
och att för många bibliotek rentav större delen av bokinköpssumman torde
användas för äldre böcker. Det visar sig emellertid, att just de av biblioteken
allra mest efterfrågade äldre böckerna helt naturligt oupphörligt måste tryckas i
nya upplagor, varför priset för dessa stigit i ungefär samma proportion som för
de nyutkomna. För att konstatera prisstegringen har en undersökning gjorts i
fråga om följande 27 före 1913 utkomna svenska skönlitterära arbeten, som alla
torde tillhöra de böcker, som det stora flertalet bibliotek i allra första hand måst
anskaffa: Bondesson, Chronschougs memoarer, Elkan, Konungen, Fröding, Samlade
dikter, Geijerstam, Mina pojkar, Hallström, En gammal historia, Heidenstam,
Karolinerna, Heliga Birgittas pilgrimsfärd samt Vallfart och vandringsår, Karlfeldt,
Fridolins poesi samt Fridolins lustgård, Lagerlöf, Gösta Berlings saga, Jerusalem samt
En herrgårdssägen, Levertin, Legender och visor, Nya dikter samt Rococonoveller,
Molin, Ådalens poesi, Rydberg, Den siste atenaren, Dikter samt Vapensmeden,
Snoilsky, Svenska bilder, Starbäck, Engelbrekt, Strindberg, Hemsöborna,
Röda rummet samt Svenska öden och äventyr, Tegnér, Samlade skrifter, Topelius,
Fältskärns berättelser. Sammanlagda priset var 1913 57:75, under det att det

nu är 165:—. Det genomsnittliga priset per arbete var 1913 2:14, nu 6:11;
det nuvarande priset är alltså mer än 2 5/6 gånger så stort som priset för 7 år
sedan.

I fråga om den fackliga litteraturen torde förhållandet vara ungefär detsamma,
även om en jämförelse där är svårare beroende på en större ojämnhet i format,
olika rikt illustrationsmaterial o. s. v. Lättast är kanske jämförelsen i fråga om
vissa för större bibliotek — även folkbibliotek — viktiga uppslagsböcker, som
oavbrutet komma i nya upplagor. Beträffande 6 dylika (Sveriges rikes lag,
Kommunallagarna utg. av Hammarskjöld, Statskalendern, Vem är det, Adelskalendern,
Släktkalendern) visar en jämförelse år 1913 ett pris av 45:50, år 1920 av
133:50, eller en ökning till närapå det tredubbla. För Verdandis småskrifter
är priset fyrdubblat (från 0:25  till 1:—).

Härtill kommer emellertid, att i ej så få fall papperet i böckerna nu är avsevärt
sämre än tidigare och att ganska ofta originalbanden äro av sämre kvalitet,
vilket gör att nyanskaffning och ombindning nu i fråga om åtskilliga starkt
efterfrågade arbeten måste ske tidigare än förut.

Slutsatsen av de verkställda jämförelserna blir alltså, att bokpriserna äro c:a
2 1/2 à 3 gånger så höga som 1913 och att därvid beträffande den mest
eftersökta litteraturen ingen skillnad råder mellan äldre och nyutkommen litteratur.
Även bibliotekens övriga utgifter torde ha stigit i ungefär motsvarande proportion.

<b>Behovet av höjda biblioteksanslag.</b>

De lämnade siffrorna ge vid handen att biblioteksanslagen för att ha samma
realvärde nu som år 1913 måste vara 2 1/2 à 3 gånger så stora som då.
Under sådana förhållanden är det uppenbart, att den ökning med blott 50 % eller
t. o. m. lägre siffra som vi ovan funnit beträffande de flesta kategorier av
bibliotek, är alldeles otillräcklig.

Behovet av en avsevärd höjning av <i>statsanslagen</i> till folkbiblioteksväsendet har
redan förut framhållits av Sveriges allmänna biblioteksförening (Biblioteksbladet
1919, s. 127 ff.), men på denna sak är det ej behövligt att här närmare ingå,,
då den f. n. befinner sig under utredning genom en kunglig kommitté.

Det må blott med hänvisning till de lämnade siffrorna påpekas, att sammanlagda
realvärdet av statsanslaget till samtliga folk- och skolbibliotek nu måste
anses vara snarast något lägre än realvärdet av 1913 års anslag (det har blott höjts
till c:a 2,5 gånger anslaget 1913), fastän bibliotekens antal nu är ungefär dubbelt
så stort, så att alltså statsanslaget per bibliotek nu till sitt realvärde är ungefär
hälften av 1913. Detta beror givetvis till en del på att de lokala anslagen ej
tillräckligt höjts men beror också till ej oväsentlig del på att det sjunkande
penningvärdet gör att åtskilligt flera bibliotek nu än för 7 år sedan drabbas av det
alltjämt oförändrade maximet för statsanslag (1920 235 bibliotek mot 1913 blott
50 st.).

En blick på det stora antalet bibliotek med ett lokalt anslag alldeles lika med
maximum för statsanslaget visar också, att det omdöme, som fälldes av S. A. B.
i dess nyss nämnda skrivelse, »att det avklippande av möjligheten att med
stegrade egna anslag erhålla ytterligare höjning av statsbidraget som ligger i det
fixerade maximibeloppet, alltför ofta medfört att även sådana större kommuner,
som kunnat och bort lämna högre anslag, stannat vid denna gräns», är fullt
berättigat. Särskilt påtagligt framgår detta av följande siffror för skolbiblioteken:

bibliotek med lokalt anslag av högst 100 kr. 460 st., 101 —149 kr. 30 st., jämt
150 kr. (= maximum för statsanslag) 111 st., 151—200 kr. 47 st., 201—500
kr. 80 st., över 500 kr. 21 st. Det är alldeles uppenbart, att orsaken till att så
många skolbibliotek ha ett anslag av just 150 kronor är att ingen ökning av
statsanslaget därutöver kunnat vinnas, även om högre lokalt anslag lämnats; och
åtskilliga av dessa 111 skolbibliotek skulle otvivelaktigt haft ett synnerligen
välbehövligt högre lokalt anslag, om den sporre till en ökning av anslaget funnits,
som legat i möjligheten till ett högre statligt anslag.

Det är alltså ej blott statens anslag, som ej hållit jämna steg med de
stegrade omkostnaderna, utan ej heller <i>de lokala anslagen</i> ha stigit i
tillnärmelsevis samma proportion som bokpriserna. I genomsnitt äro de lokala
anslagen till ett folkbibliotek på landet nu blott c:a hälften högre än 1913, för
ett skolbibliotek på landet blott c:a 2/3 högre. Ej heller för städernas
vidkommande äro siffrorna avsevärt större, för ett folkbibliotek visserligen över 5
gånger, en höjning som emellertid av ovan utförda skäl till stor del är skenbar,
i det att den blott beror på att de medelstora stadsbiblioteken tillkommit, för ett
skolbibliotek däremot knappt 80 % högre än 1913. För de särskilda arter av
skolbibliotek som kunna få statsanslag på samma villkor som folkskolebiblioteken
är ökningen blott ungefär 73, för studiecirkelbiblioteken i medeltal blott c:a 45 %.
Härvid måste man emellertid ytterligare taga i betraktande att det ej gäller blott
att hålla uppe biblioteken på samma nivå som för några år sedan utan att det
på många ställen erfordras en kraftig utveckling av biblioteken. I alltför många
kommuner har man hittills ej sett sig i stånd att i den utsträckning som man
behövt, inköpa populärvetenskaplig litteratur i skilda ämnen eller arbeten i
praktiska fack. Man har ej kunnat tillgodose bibliotekets behov av uppslagsböcker
(lexikon, juridiska och biografiska handböcker, kartböcker o. s. v.), på många
ställen skulle man behöva inrätta läsesalar i biblioteken med utlagda tidskrifter
o. s. v., öppna åtminstone några timmar i veckan, i större samhällen även någon
läsesal för barn, eller man skulle behöva biblioteksfilialer i avlägsna delar av
församlingen o. s. v. Det är att hoppas att staten inom kort skall kunna i
avsevärt högre grad än nu stödja biblioteken, men alldeles oberoende härav böra
biblioteken redan nu söka ernå högre lokala anslag, som ej blott möjliggöra för
dem att följa med den nyutkommande litteraturen i samma utsträckning som före
stegringen av bokprisen utan även att utveckla biblioteken så att de alltmet
kunna fylla de krav som man har rätt att ställa på dem såsom centralpunkter
för det efter skolan fortsatta självbildningsarbetet ute i landets olika bygder.


</chapter>
<chapter name="Frågebyråer i Sverige.
II Svenska stadsförbundets kommunala centralbyrå.">
<h2>FRÅGEBYRÅER I SVERIGE.</h2>
<h3>II. SVENSKA STADSFÖRBUNDETS KOMMUNALA CENTRALBYRÅ.</h3>
Av Sekreteraren <sc>Henning Karlson.</sc>

Det år 1908 bildade Svenska Stadsförbundet har som bekant till ändamål att
tillvarataga städernas, köpingarnas och municipalsamhällenas gemensamma
intressen, främja samverkan dem emellan och sprida kunskap i kommunalpolitiska
ämnen. Till Förbundet äro nu anslutna samtliga städer med undantag för Skanör
med Falsterbo, 35 köpingar och 78 municipalsamhällen.

För främjande av Förbundets syften har upprättats en <sp>kommunal centralbyrå</sp>
med uppgift att följa den kommunala utvecklingen i Sverige och utlandet,
samla för studier i kommunala ämnen behövligt material, att besvara till byrån
inkomna förfrågningar och sköta Förbundets löpande ärenden. De anslutna
samhällenas myndigheter samt förtroende- och tjänstemän äga rätt att <sp>kostnadsfritt</sp>
anlita byrån för erhållande av upplysningar och utredningar i kommunala
angelägenheter.

Byråns utveckling torde bäst belysas av nedanstående översikt över antalet
behandlade ärenden under de gångna åren. Dessa utgjorde:
<table>
<td>1908 <td>(nov.-dec.) .     <td r>94         <td r>1915 <td>. . . . .     <td r>745
<td>1909 <td>. . . . .   <td r>319         <td r>1916 <td>. . . . .     <td r>790
<td>1910 <td>. . . . .   <td r>467         <td r>1917 <td>. . . . .     <td r>944
<td>1911 <td>. . . . .   <td r>580         <td r>1918 <td>. . . . .    <td r>934
<td>1912 <td>. . . . .  <td r>563         <td r>1919 <td>. . . . . <td r>1 491
<td>1913 <td>. . . . . <td r>688         <td r>1920 <td>. . . . . <td r>1 736
<td>1914 <td>. . . . . <td r>532<td r><td><td r>
</table>
Dessa siffror visa ju tydligt och klart, att byrån i allt högre grad anlitats för
utredningar och upplysningar i kommunala ämnen. I främsta rummet är det
naturligen Förbundets medlemmar själva, som tagit byråns tjänster i anspråk. I
den mån tiden och förhållandena medgivit, hava dock också en del utomståendes
förfrågningar besvarats. Särskilt tillmötesgående har därvid visats statens offentliga
institutioner. Inom byrån utförda utredningar av mera allmänt intresse hava
genom Svenska stadsförbundets tidskrift gjorts tillgängliga för en större allmänhet
och genom meddelanden till pressen har byrån sökt göra aktuella resultat av sitt
arbete kända för kommunalt intresserade i än vidare kretsar. Förfrågningarna
komma icke, som man lätt nog kunde vara böjd att tro, enbart eller ens
huvudsakligen från de minsta samhällena utan tillgång på skolade tjänstemän. Även de
största städerna hava visat sig vara flitiga frågare. Den glädjande iakttagelsen
har kunnat göras, att förtroende- eller tjänstemän, som en gång börjat anlita
byråns tjänster, gång efter annan under årens lopp återkommit.

Den kraftiga stegringen i siffrorna ovan för senaste åren sammanhänger i
första hand med dessas karaktär av kristid. »I nöden prövas vännen» heter det
och det vill verkligen synas, som om städerna under kristidens, svårigheter mer
än förut funnit sig hava behov och nytta av sin centrala utredningsbyrå. Många


nya och svårlösta spörsmål hava då tagit kommunalmännens krafter i anspråk.
Behovet att utnyttja erfarenheter och uppslag på andra platser har därför varit
större. Särskilt bostads- och lönefrågor hava varit föremål för livligare
konsultation. Utsträckningen av den kommunala rösträtten och därmed införande i
kommunalförvaltningen av nya förtroendemän utan de gamlas skolning och erfarenhet
har också gjort sig märkbar under de sista två åren.

Kommunala centralbyråns upplysningsverksamhet spänner över ganska vida
områden. En liten översiktlig gruppering av senaste årens ärenden torde klarlägga
detta faktum.

Utredningar av mera omfattande slag hava utförts rörande inkorporeringar samt
stads-, köpings- och municipalsamhällesbildningar. Med avseende på allmänna
organisationsfrågor hava råd och anvisningar lämnats rörande drätselkammarreglementen,
arbetsordningar och instruktioner av de mest skiftande slag. Utom
sekretariatet åt Stadsförbundets, av staten understödda finansråd har centralbyråns
finansavdelning ombesörjt placering av kommunala lån, besvarat skattefrågor
(speciellt rörande nöjesskatten), och frågor berörande budgetens uppställning m. m.;
en särskilt expert har tillhandagått med upplysningar i bokföringsfrågor. Rörande
städernas affärsdrivande verk hava uppgifter, speciellt angående taxor och tariffer,
lämnats. Med avseende å byggnads- och stadsplaneväsen hava anvisningar och
råd lämnats, skrivelser uppsatts och experter anskaffats. Hälsovårdsnämnder hava
erhållit biträde och råd vid ordnande av bostadsinspektion etc; utkast till av nya
hälsovårdsstadgan påkallade nya hälsovårdsföreskrifter hava uppgjorts.
Förekommande undervisningsfrågor hava företrädesvis rört kommunernas ställning till
enskilda, av dem understödda anstalter, skyldighet att bygga läroverkshus,
kommunalisering  av biografer etc.

En stor grupp av förfrågningar hava rört tolkningar, speciellt av kommunalförfattningarna
för stad och land men även de s. k. stadsstadgorna (byggnads-, brandshälsovårds-
och ordningsstadgan).

Huvudparten på senaste åren av alla förfrågningar har dock rört löne- och
bostadsproblemen. I den mån städerna började giva sina tjänstemän och arbetare
dyrtidstillägg, fick byrån ständigt och jämt tillhandahålla material och detsamma blev
förhållandet, när städerna slutligen inför dyrtidens tydligare tendens att bliva permanent,
på allvar börjat reglera sina löner. Bostadsfrågornas handläggning på olika håll i
kommunerna har byrån noga sökt följa och i Förbundets tidskrift relatera. När
statsunderstöd till bostadsproduktionen anslagits, har byrån genom tidskriften,
cirkulär etc. sökt verka för kännedomen om gällande bestämmelser samt därefter med
anvisningar eller i många fall uppsättande av ansökningshandlingar verkat för
utbekommande åt städerna av dylika understöd. I åtskilliga fall hava ritningar
anskaffats och arkitekter anvisats. I stor omfattning hava råd lämnats (till en
början genom särskilt anställd konsulent) åt hyresnämnderna, som också
tillhandahållits arbetsmaterial i form av blanketter m. m.; särskild kommentar till
hyresstegringslagen har utgivits.

Till byråns principer hör, att alla förfrågningar besvaras så snabbt som möjligt
och utan all byråkratisk omgång. Frågor kunna framställas såväl vid personligt
besök som i brev, pr telefon eller i telegram. Det senare är icke ovanligt. Rätt
så svårknäckta tolkningsfrågor anlända stundom telegrafledes på förmiddagen med
begäran om telegrams var till ett sammanträde några timmar senare. Förutsätter
en inkorporeringsfråga en »syn på stället», önskar en lönenämnd vid uppgörande av
löneregleringsförslag biträde av expert eller i övrigt när så påkallas, resa veder
-börande tjänstemän till ort och ställe, det må gälla en stad i Blekinge eller i

Norrland eller stationssamhälle i Västergötland. Konsultationen kommer då
vanligen gärna att röra sig om åtskilliga kommunala spörsmål utöver det, som varit
resans egentliga syfte. Vid översändandet av begärda faktiska uppgifter i en fråga,
tillåter sig byrån ofta, även oåtspord, att uttala sin mening om de framkomliga
vägarnas olika lämplighet. Stundom följes byråns anvisning, stundom icke men
mottages till synes alltid med tacksamhet.

De kunskapskällor, ur vilka byrån själv öser, äro framför allt stadsfullmäktigetrycket
från de olika städerna och ortspressen samt naturligen uppslagsböcker och
facktidskrifter. Byrån har nu tillgång till ett sextiotal ortstidningar. Ur dessa
klippes och klistras allt »kommunalt». Materialet registreras sedermera tillika med
stadsfullmäktigetrycket på ett vidlyftigt kortsystem. Registreringen omfattar
naturligen dock endast »viktigare frågor». När sedan en förfrågan ingår om
förhållandena i det ena eller andra avseendet i »jämförbara städer», behöver
svararen endast gå ut i kortlådan och hämta ett kort, så kan han med detta som
ledtråd lätt sammanställa behövliga uppgifter. Detta i teorien. I praktiken låser det
sig givetvis ibland. En fråga, som, när registreringen skedde, knappast kunde
räknas till »de viktiga frågorna», har några månader senare nått större aktualitet och
sökes då förgäves på korten. »Registerföraren» och övriga tidningsläsande
tjänstemäns minne får där supplera. I stor utsträckning erhåller byrån från städerna
särtryck av stadgar och reglementen. Genom bytesförbindelser med länsstyrelser
erhålles också dylika i »länskungörelserna». Samtliga registreras. Ett rätt rikligt
material finnes således. Ofta nog nödgas dock byrån besvära sina medlemmars
tjänstemän med särskilda enqueter för vissa frågor; i görligaste mån undvikes
detta dock. Med liknande sammanslutningar såsom Svenska fkttigvårdsförbundet,
Landskommunernas förbund m. fl. ävensom statens institutioner, framför allt
departementen, har byrån städse haft att glädja sig åt ett gott samarbete.

</chapter>
<chapter name="Ett Skånebibliotek till Ousby realskola.">
<h2>ETT SKÅNEBIBLIOTEK TILL OUSBY REALSKOLA.</h2>
Av Skriftställaren <sc>Pehr Johnsson.</sc>

Här och där vid våra mindre skolor och läroverk finner man ganska betydande
och märkliga bibliotek, i allmänhet tillkomna genom gåvor och donationer,
detta icke minst i Skåne. Vid Önnestads folkhögskola erhöll man sålunda genom
testamente för en del år sedan framlidne riksdagsmannen Ola Bosson-Olssons i
Maglehult betydande boksamling framförallt i historia och närgränsande
litteraturgrenar. Och nu i dagarna har Ousby realskola tillförts ett mycket betydande
bibliotek, säreget i sitt slag och enastående i sin utveckling, varför det kan vara
av ett visst intresse för Biblioteksbladets läsare att därom erhålla en redogörelse.

Även detta har tillkommit som en donation. Litteratören <i>Per Möller</i> i
Glimåkra, senast boende i Ugerup, har nämligen donerat hela sin samling av
skånelitteratur till nämnda skola, emot villkor att en mindre lägenhet blir för honom i
skolan upplåten, varjämte han å sin sida torde komma att tjänstgöra som bibliotekarie,
samt i fortsättningen vårda samlingarna och på samma gång ävenledes sörja för
dess ytterligare tillväxt. Någon skyldighet har han naturligtvis icke i detta avseende
iklätt sig; men med det levande intresse för böcker varav M. är i besittning
samt jämväl det intresse han har för samlingarnas tillväxt, torde detta i alla
händelser komma att ske.

Det ligger en vacker livsgärning och ett intresserat samlarearbete bakom detta
bibliotek. Möller, som är en sextioårig man och son till en folkskollärare i
Glimåkra, lärde under sin barndom att förfärdiga takstegar och takrännor, som han
sedermera med skjuts förde omkring till försäljning på den skånska landsbygden.
Under dessa resor torde också i någon mån hans hembygdskänsla ha blivit väckt
till liv. Denna tog sig nämligen redan tidigt uttryck i samlande av allt tryck
rörande Skåne, som han kom över. Detta intresse, parat med en brinnande
läslust, ökades med varje år som gick, under det att samlingarna mer och mer växte
och utvecklade sig. Under denna tid lönade det sig också att samla. Topografiska
arbeten hade icke då sprungit upp till sädana fantasipriser, som i våra dagar
göra sig gällande. Men på samma gång hade också Möller ganska begränsade

<img 1></img>
tillgångar. Vid varje tillfälle, som han besökte Lund, vilken stad alltid varit hans
stora dragningskraft, förde han emellertid allt större och större skatter med sig
hem till sina i Glimåkra befintliga samlingar, och dessa måste för varje år utökas
med någon ny hylla. Den i åtskilliga gammaldags fördomar bundna befolkningen
där uppe i den avsides liggande skogsbygden undrade på sitt sätt över en sådan
vurm. Att fylla hela rum med böcker var något, som man aldrig där sett maken
till. Icke ens prästen, den ende »ståndspersonen» i trakten, hade råd att lägga
sig till med något sådant. Men Per Möller visste på sitt sätt vad en sådan
samling en gång skulle komma att betyda. Och han fortfor, allt oförstående till
trots, att samla. Nu har han som ovan påpekats, överlämnat resultatet härav till
Ousby realskola. Många förslag har han haft under omprövning, men slutligen
stannade han för denna, såsom liggande hembygden närmast.

Så slutligen en kort redogörelse för innehållet i detta märkliga bibliotek.

En av huvudparterna i detta utgöres av topografi rörande Skåne. Alla mera märkliga
saker finnas inrymda häri, därvid ävenledes de flesta latinska disputationer,

som under äldre tider utkommit. Många rariteter, numera ytterst sällsynta, firmas
i denna samling. Vidare finnes skolhistoria och terminskataloger från universitet,
läroverk och folkhögskolor, en mycket omfattande samling, prästmötesavhandlingar
och predikningar från Lunds stift till ett antal av mer än hundra, predikningar
vid särskilda tillfällen samt kyrkliga tal och skoltal till ett antal, som torde
överstiga 3 à 400. Ett halvt tusental likpredikningar från olika skånska bygder? över
män såväl som kvinnor, förefinnas. Icke så få av dessa äro mycket sällsynta, att
icke säga svåråtkomliga. Av skönlitterära arbeten, med motiv från Skåne, finnas
väl ett par hundra och folkloristiken, bestående av sagor, sägner, visor och
varjehanda sådana saker, är representerad med ett hundratal större och mindre arbeten,
samt särtryck. Nationshistoria och nationstryck, varav mycket är av rent tillfällig
art, och följaktligen mera sällsynt, uppgår säkerligen till lika många nummer.
Ävenså festskrifter, utgivna av skolor, sparbanker och diverse organisationer.

Av skånska tidningar finnas betydliga mängder, bland annat en nästan fullständig
samling av äldre årgångar av Lunds veckoblad (Nytt och gammalt), vilken
som bekant redan under slutet av 1700-talet började utgivas. Lunds missionssällskaps
tidning finnes fullständig från 1847, likaså Skånes missionsblad från
1879, jämte åtskilliga andra. Även den religiösa litteraturen är rikt tillgodosedd
med nästan allt vad som berör Skåne och skånska förhållanden.

En annan intressant samling är »Almanackor från Lunds horisont» från år
1724, att nu icke tala om Kristianstads länsstyrelses allm. kungörelser från 1806—
1919, de båda länens hushållningssällskapers tidskrifter och handlingar,
stadsfullmäktigeprotokoller från skånska städer, motioner av skånska riksdagsmän under
en halv mansålder o. s. v.

En särskild samling och därtill en sådan, som ur flera avseenden erbjuder
mycket av intresse, är tidningsurklipp i skånsk topografi och personhistoria, som
i ett femtiotal kapslar finnas samlade. Många av dessa härleda sig årtionden
tillbaka i tiden och torde därför vara så gott som omöjliga att komma åt. Ofta
finnes det nämligen synnerligen värdefulla artiklar i berörda avseende i våra
tidningar. Men i allmänhet kastas denna efter läsningen bort och förstöres. Därför
är det nästan omöjligt att annorstädes än i våra offentliga bibliotek där
tidningsårgångarna i sin helhet samlas finna reda på något, som man önskar taga del av.
Men här finna vi oerhörda mängder samlade och inlagda på ett sätt att de
äro lätta att finna. I fråga om personhistoria utgör också den samling av
porträtt över mer eller mindre bemärkta skåningar, som samlats, ett mycket
värdefullt material. 4 à 5,000 sådana finnas inlagda i kapslar och dessutom
stora massor, som ännu icke blivit uppklistrade och ordnade.

Utom de nämnda samlingarna innehåller det Möllerska biblioteket hundratals
band i andra ämnen. En del av dessa böcker äro mycket gamla, härleda sig från
15- och 1600-talen, samt en del bundna i pergamentsband, som icke sällan äro av
konstnärlig beskaffenhet. Men ensamt Skånesamlingen omfattar cirka 4 à 5,000
nummer.

Ousby realskola har med denna samling fått sig ett bibliotek av i viss mån
enastående art och beskaffenhet. Vi ha nämligen icke vetskap om, att någon
annan skåning slagit sig på denna art av samlande. Fullständig skall naturligsvis
aldrig en sådan samling kunna bli, men så mycket kan sägas, att herr Möller
har i detta avseende säkerligen kommit fullständigheten närmare än någon annan.
Därom kan var och en förvissa sig, som vill göra ett besök i Ousby och betrakta
hans skatter, där dessa nu stå uppradade i en särskilt för ändamålet inrättad
bibliotekssal.

</chapter>
<chapter name="Frågan om en Svensk tidskriftsindex.">
<h2>FRÅGAN OM EN SVENSK TIDSKRIFTSINDEX.</h2>
Som i ett föregående häfte meddelats ingick Sveriges allmänna bliblioteksförening
i maj 1920 till Kungl. Maj:t med underdånig hemställan att Kungl.
Maj:t måtte föreslå riksdagen att till utarbetande och tryckning av en årlig svensk
tidskriftsindex anslå till Sveriges allmänna biblioteksforening ett årligt belopp av
högst 14,500 kr. att utgå fr. o. m. år 1921 (se Bibl.-bl. 1920 s. 169 ff.).

Ärendet remitterades dels till riksbibliotekarien, dels till kanslern för rikets
universitet.

Riksbibliotekariens yttrande i ärendet var av följande lydelse:

Behovet av en svensk tidskriftsindex, d. v. s. en förteckning över i tidskrifter och därmed
jämförliga publikationer offentliggjorda uppsatser och avhandlingar har länge gjort sig kännbart
i litterärt och vetenskapligt intresserade kretsar. Särskilt från bibliotekariehåll har betydelsen
för det dagliga biblioteksarbetet av en sådan publikation livligt framhållits. Sedan såväl en
dansk som nu senast en norsk tidskriftsindex blivit en verklighet, har önskemålet om även en
svensk tidskriftsindex framträtt allt starkare. Olika förslag ha också vid skilda tillfällen under
senare tider bragts å bane för att förverkliga planerna på en dylik publikations utgivande av
trycket. Här vill jag närmast erinra om det förslag, som jag i underdånig skrivelse den 31
augusti 1917 framlade för Eders Kungl. Maj:t och som gick ut på en hemställan att hos
riksdagen begära nödigt anslag för anställande i Kungl, biblioteket av en tjänsteman, som till
huvudsaklig sysselsättning skulle hava att i samband med den inom biblioteket verksamma
katalogiseringsavdelningens arbeten syssla med utgivandet av en svensk tidskriftsindex. På
grund av de brydsamma tiderna föranledde denna hemställan icke då någon Eders Kungl.
Maj:ts åtgärd, ehuru framställningen av departementschefen betecknades såsom synnerligen
beaktansvärd. Det hade varit min avsikt att vid lämpligt tillfälle upprepa min gjorda
underdåniga hemställan, men då tidsläget fortfarande är det ogynnsammaste för ett sådant företag,
särskilt på grund av de oavbrutet stegrade tryckkostnaderna, vilka dessutom nödvändiggöra en
förnyad utredning av mitt en gång framlagda förslag, och då viktigare önskemål förelegat och
fortfarande föreligga för Kungl. biblioteket, för vilkas förverkligande myndigheternas medverkan
är erforderligt, har jag tills vidare icke ansett mig böra ännu återupptaga frågan om utgivandet
av en svensk tidskriftsindex genom Kungl. bibliotekets försorg.

Då emellertid Sveriges allmänna biblioteksförening nu ansett sig kunna göra hemställan
om ett statsanslag av avsevärd storlek för förverkligandet av planen på en svensk tidskriftsindex,
måste jag mot den gjorda framställningen göra vissa erinringar, beroende på att den av
Biblioteksföreningen förebragta utredningen icke synes mig tillfyllest.

Jag vill då först framhålla, att det bland bibliografiens målsmän råder tvekan, huruvida en
<i>årlig</i> tidskriftsindex är den bästa och lämpligaste formen för tidskriftsuppsatsers registrering.
För biblioteksarbetet liksom för den enskilde forskaren torde utan tvivel tidskriftsbibliografier
omfattande längre perioder vara att föredraga. Med tiden torde det nämligen bliva rätt så
besvärligt att i en följd av årliga tidskriftsindices söka reda på en uppsats, vars utgivningsår man
i många fall icke känner. Förr eller senare skola också register för större eller kortare perioder,
antagligen i likhet med accessionskatalogen minst tioårsperioder, visa sig nödvändiga och
erfordra ytterligare arbetskrafter och kostnader. Ehuru det icke kan förnekas, att en årlig
tidskriftsindex, som utkommer i tid, d. v. s. snarast möjligt efter det år, vars tidskriftslitteratur
den avser att förteckna, har stora fördelar just genom snabbheten i offentliggörandet, där sådan
kan vinnas — den danska tidskriftsindexen för år 1918 har först nu utkommit —, bör dock,
såsom föreningen även gjort i sin skrivelse, framhållas, att årsbibliografier sedan gammalt
utgivas i ett flertal viktiga vetenskapsgrenar, varigenom behovet av en årlig tidskriftsindex

åtminstone delvis täckes. Sålunda utkomma regelbundet årliga bibliografier i historia, litteraturhistoria,
skön konst, nordiska språk, flera naturvetenskapliga discipliner, vilka senare dessutom
alla för Sveriges vidkommande behandlas i International catalogue of scientific literature, vilken
viktiga bibliografiska publikation efter att under krigsåren hava legat nere nu åter skall
upptagas. Dessa bibliografier äga därjämte det företrädet, att det icke endast är tidskriftsuppsatser,
som registreras, utan även självständiga skrifter, ja någon gång viktigare tidningsartiklar. Det
största önskemålet ur bibliotekssynpunkt vore naturligtvis en allmän svensk tidskriftsindex
avdelad i vissa större perioder, såsom — 1800, 1800-talet, 1900—1920 eller dylikt. Men härtill
fordras arbetskrafter, varöver våra offentliga bibliotek nu icke förfoga, då de befintliga helt
krävas för det ständigt växande dagliga biblioteksarbetet; likaså torde kostnaderna för dylika
publikationers utgivande av trycket för närvarande nästan bliva oöverstigliga. I min
underdåniga skrivelse den 31 augusti 1917 föreslog jag också, att den begärda nya tjänstens
innehavare även skulle erhålla i uppdrag att insamla material och förbereda utgivandet av
tidskriftsindices för även äldre perioder. Av det nu sagda torde framgå, att frågan huruvida en årlig
eller en flera år omfattande tidskriftsindex är den lämpligaste, icke kan anses vara tillräckligt
utredd. Jag anser mig böra tillägga, att inom Kungl, biblioteket den meningen gör sig
gällande, att en tidskriftsindex, som omfattar en period av fem år, är den lämpligaste och den
för biblioteksarbetet bekvämaste formen för en icke retrospektiv tidskriftsbibliografi.

Emot Biblioteksföreningens förslag att åt föreningen uppdraga utgivandet av en svensk
tidskriftsindex kunna också flera invändningar göras. Det framgår nämligen icke av föreningens
skrivelse, huru detta rätt vidlyftiga företag skall efter eventuellt erhållet statsunderstöd anordnas
och arbetet utföras. Att utan vidare taga den danska tidskriftsindexen till förebild, synes icke
lämpligt, då densamma, huru förträfflig den är, dock är behäftad med vissa olägenheter
beroende på en alltför detaljerad klassificering, bristen på författareregister m. m. Vidare torde
man få antaga, att själva redigeringsarbetet kommer att utföras på något av de stora
statsbiblioteken, Kungl. biblioteket eller universitetsbiblioteken i Uppsala och Lund, där det för
utgivningen nödiga materialet finnes fullständigt samlat, samt anförtros åt någon skolad
biblioteksman. På grund härav synes det ur alla synpunkter lämpligast, att utgivningsuppdraget direkt
lämnades till något av dessa bibliotek, vars chef ägde att övervaka arbetet och anförtro
detsamma åt lämplig tjänsteman. Det torde vidare vara fullt i sin ordning, att, om för ändamålet
ett betydande statsanslag ställes till förfogande, även en ansvarig statsinstitution erhåller i
uppdrag att utföra arbetet och icke en privat sammanslutning, om vars livskraft och framtida
intresse för saken man nu icke kan döma. I främsta rummet synes Kungl. biblioteket, vars
huvudändamål det är att såsom ett svenskt nationalbibliotek samla och för forskning och
studium tillhandahålla all svensk litteratur, vara den institution, åt vilken ifrågavarande uppdrag
bör överlämnas. Härtill berättiga icke blott de uppgifter, som åligga Kungl. biblioteket vid
bevarandet av den tryckta svenska litteraturen i allmänhet, utan även det bibliografiska arbete,
som med särskilt anslag bedrives i och för den svenska avdelningens fullständiga
katalogiserande. För detta arbete är det ett önskemål, som hittills endast till ringa del kunnat
förverkligas, att i den svenska huvudkatalogen kunna införa även viktigare tidskriftsuppsatser. Dock
bör ett samarbete i en eller annan form med universitetsbiblioteken icke vara uteslutet, utan
tvärtom önskvärt.

Vad slutligen frågans ekonomiska sida beträffar, synes icke heller denna vara på ett
tillfredsställande sätt utredd i föreningens skrivelse, i det att såväl arvodes- som
tryckningskostnaderna synas vara för lagt tilltagna. Även här torde en förnyad prövning vara erforderlig.
Jag får därför i underdånighet hemställa, att det med anledning av den av Sveriges allmänna
biblioteksförening gjorda framställningen täcktes Eders Kungl. Maj:t att låta genom tillkallade
sakkunniga eller på sätt Eders Kungl. Maj:t finner för gott verkställa ytterligare utredning
angående lämpligaste sättet och kostnaderna för utgivandet av en svensk tidskriftsindex.


Kanslern remitterade ansökan till rektorsämbetena vid Uppsala och Lunds
universitet samt vid Karolinska institutet. Från båda universitetens sida avgåvos
i korthet varmt tillstyrkande utlåtanden, som stödde sig på yttranden av
vederbörande överbibliotekarie. Med stod av ett yttrande av bibliotekarien för
Karolinska institutet tillstyrkte däremot institutets lärarekollegium ytterligare utredning.
Bibliotekariens yttrande var av följande innehåll:

Livligt instämmande i den allmänna motivering, som av föreningens styrelse förebragts
rörande det obestridliga behovet av en svensk tidskriftsindex, måste jag dock uttala den
övertygelsen, att en sådan index — dels i betraktande av det ännu relativt ringa antalet svenska
medicinska periodiska publikationer, dels med hänsyn till den omständigheten, att en mycket
betydande del av den värdefullaste svenska medicinska litteraturen publiceras i utländska
facktidskrifter — i det Karolinska institutets bibliotek skulle få jämförelsevis ringa användning, så
framt den ej komme att med största möjliga fullständighet upptaga även i utländska tidskrifter
och serieverk tryckta uppsatser och avhandlingar av svenska författare. Vidare kan jag ur säker
källa meddela, att återupptagandet av den under kriget nedlagda »International catalogue of
scientific literature» planeras, vilken även excerperar den svenska naturvetenskapliga och
medicinska periodiska litteraturen och bl. a. upptager de i Institutets biblioteks tidskriftslitteratur
synnerligen rikt representerade facken <i>Physiologi</i> (med experimentell psykologi, farmakologi och
experimentell patologi) och <i>Bakteriologi.</i> Då dessa planer förverkligas, borde givetvis för
undvikande av dubbelarbete den svenska tidskriftsindexens blivande redaktör träffa
överenskommelse med den planerade internationella katalogens redaktion om organiserat samarbete på
vissa områden. Trots de besparingar, som kunde göras härigenom, vågar jag betvivla att det
begärda anslagsbeloppet skulle visa sig tillräckligt.

Då det är av största vikt, att ett företag av denna omfattning från början planeras med
vederbörlig hänsyn till <i>alla</i> därmed sammanhängande önskemål och praktiska faktorer, och då
det är av stor betydelse, att detsamma efter påbörjandet fortsättes med skyndsamhet och
precision, får jag föreslå något uppskov för allsidig utredning — bl. a. för inhämtande av yttranden
från sakkunniga representanter för naturvetenskapliga och tekniska fackbibliotek — och för
mera tillförlitliga kostnadsberäkningar, byggda på resultatet av denna utredning.

I anslutning till det yttrande, som inkommit från Karolinska institutet, hemställde
kanslern om ytterligare utredning i de av institutets bibliotekarie angivna punkterna.

Ärendet har därpå för vinnande av ytterligare utredning av Kungl. Maj:t
remitterats först till skolöverstyrelsen, som tillstyrkt S. A. B:s hemställan under
hänvisning till ett yttrande av andre bibliotekskonsulenten av följande innehåll:

Efter att hava betonat, huru behövligt det är att få till stånd en allmän förteckning över
betydelsefullare svenska tidskriftsuppsatser, en svensk »tidskriftsindex», redogöres i S. A. B:s
ansökan för de tidskriftsindices, som utgivits i Förenta staterna, England, Frankrike, Belgien,
Tyskland, Danmark och Norge. Därefter lämnas en kort historik över vad som åtgjorts i
Sverige för åstadkommande av en tidskriftsindex. Frågan togs upp till behandling i en diskussion
på S. A. B:s tredje årsmöte år 1917, varefter den fördes fram av riksbibliotekarien i en
underdånig skrivelse den 31 aug. 1917, i sammanhang med begäran om anslag till en ny tjänsteman
vid Kungl. biblioteket, som bl. a. skulle ha sig anförtrodd redigeringen av en årlig svensk
tidskriftsindex. Riksbibliotekariens framställning vann dock ej nådigt bifall och frågan om en
svensk tidskriftsindex hade därmed skjutits undan för ett par år, till dess den nu närmast med
anledning av ett initiativ från det Nordiska interparlamentariska rådets sida togs upp av
S. A.  B.

Biblioteksföreningens styrelse ansluter sig, beträffande de allmänna principer, som den anser
böra läggas till grund för en svensk tidskriftsindex, i det bela till dem, som tillämpas i

motsvarande företag i Danmark och Norge. Indexen bör alltså vara årlig, den bör vara ordnad
efter fack och förses med alfabetiskt ämnesregister. Med utgångspunkt i att indexen skall
komma att omfatta omkring 400 tidskrifter (dubbelt så många som den danska) anses
omfånget, med iakttagande av utrymmesbesparande metoder, kunna beräknas till 400 sidor, och det
är denna siffra som styrelsen lagt till grund för sina beräkningar angående kostnaderna.

Arvodet åt redaktören anser föreningen ej kunna sättas lägre än till 5,500 kronor.
Tryckningskostnaderna upptagas med stod av inkommet anbud från ett förlag till 9,000 kronor, i
vilket belopp ingår ersättning för 200 exemplar som skola lämnas till staten, varjämte förlaget
förbundit sig att tillhandahålla övriga exemplar genom bokhandeln till ett pris ej överstigande
7:50 kronor. Sammanlagt skulle alltså efter S. A. B:s beräkningar för åstadkommande av en
svensk tidskriftsindex behövas ett årligt anslag om  14,500 kronor.

I sitt utlåtande över S. A. B:s ansökan har riksbibliotekarien inledningsvis erkänt att
behov förefinnes av en svensk tidskriftsindex, men då viktigare frågor förelåge för Kungl.
biblioteket, för vilkas förverkligande myndigheternas medverkan vore erforderligt, hade han icke
ansett sig böra återupptaga frågan om utgivandet av en svensk tidskriftsindex genom
Kungl. bibliotekets försorg. Beträffande den av S. A. B. uppgjorda planen har han vissa erinringar
att göra. Riksbibliotekarien anser först och främst att det borde utredas, om icke en flera år
omfattande tidskriftsindex kunde vara lämpligare än en årlig. Vidare ställer han sig starkt
avvisande mot förslaget att S. A. B. skulle erhålla i uppdrag att utgiva denna tidskriftsindex.
Om för ändamålet ett betydande statsanslag ställdes till förfogande, borde en ansvarig
statsinstitution få i uppdrag att utföra arbetet och icke en privat sammanslutning, om vars livskraft
och framtida intresse för saken man nu icke kan döma. Slutligen anser riksbibliotekarien, att
såväl arvodes- som tryckningskostnaderna av S. A. B. tagits upp till för låga belopp.
Riksbibliotekariens yttrande utmynnar i en hemställan, att K. M:t måtte genom tillkallade sakkunniga
eller på annat sätt låta verkställa ytterligare utredning angående lämpligaste sättet och
kostnaderna för utgivandet av en svensk tidskriftsindex.

Kanslern för rikets universitet har remitterat S. A. B:s ansökan till rektorsämbetena vid
Uppsala och Lunds universitet samt vid Karolinska institutet för inhämtande av vederbörandes
yttranden.

Från Lund och Uppsala ha kommit förordande uttalanden. Överbibliotekarien vid Uppsala
universitetsbibliotek anbefaller »på det varmaste den gjorda framställningen till det
beaktande och det understöd den obetingat måtte anses förtjäna». Det enda han erinrar om är
att det belopp som beräknats vara erforderligt för själva arbetets utförande synes honom vara
»alltför knappt tillmätt». Överbibliotekarien vid Lunds universitetsbibliotek tillstyrker på det
livligaste ansökan, »som avser ett ur bibliotekssynpunkt synnerligen behjärtansvärt ändamål».
Bibliotekarien vid Karolinska institutet har däremot några anmärkningar att framställa mot den
uppgjorda planen. Han understryker starkt »det obestridliga behovet av en svensk
tidskriftsindex», men anser att den skulle få jämförelsevis ringa användning i det Karolinska institutets
bibliotek, om den ej komme att »i största möjliga fullständighet» upptaga även i utländska
tidskrifter och serieverk tryckta uppsatser av svenska författare. Han framhåller vidare vikten av
att den svenska tidskriftsindexens blivande redaktör träffar överenskommelse med redaktionen
för den planerade »International catalogue of scientific literature» om organiserat samarbete på
vissa omåden. Huvudanmärkningen synes dock vara att han anser de gjorda kostnadsberäkningarna
otillförlitliga, och han föreslår därför »något uppskov för allsidig utredning — bl. a. för
inhämtande av yttranden från sakkunniga representanter för naturvetenskapliga och tekniska
fackbibliotek». Kanslersämbetet för rikets universitet hemställer i anslutning till det uttalande, som
avgivits av Karolinska institutets bibliotekarie, att K. M:t måtte låta verkställa ytterligare
utredning i ärendet i de i berörda utlåtande angivna hänseendena.

Såsom synes av vad ovan relaterats har det bland de fackmän på biblioteksområdet, vilka
satts i tillfälle att uttala sig om den föreliggande ansökan, yppats olika meningar angående den.

av S. A. B. gjorda hemställan. Cheferna för universitetsbiblioteken i Uppsala och Lund ha
båda utan ringaste tvekan förordat densamma. Däremot ha från Kungl. bibliotekets håll —
såväl av dess chef som av en av dess tjänstemän i hans egenskap av bibliotekarie vid
Karolinska institutet — uttalats betänkligheter, som i båda fallen föranlett yrkanden om ytterligare
utredning.

En viss anledning till denna olikhet i ståndpunkterna kan måhända ligga i en divergens
redan i fråga om värdesättningen av de olika uppgifterna för en tidskriftsindex. Dessa kunna
å ena sidan sägas vara av mera historisk-bibliografisk natur: att tillhandagå historisk forskning
i detta ords vidsträcktaste mening på olika områden med anvisande av det material, som
ingår i tidskrifter, och därvid icke minst att bereda möjlighet att följa en författares produktion
även när det gäller hans i tidskrifter och serieverk offentliggjorda uppsatser och avhandlingar.
Men å andra sidan hör det till uppgifterna för en tidskriftsindex att stå dem till tjänst, som
önska att följa med de senaste framstegen inom vetenskap eller praktisk verksamhet eller som
vilja studera något av dagens problem. Med all den olikhet, som man i övrigt kan finna
mellan olika tidskrifter, är det ett gemensamt drag för så gott som alla att deras värde i icke
oväsentlig grad ligger i aktualiteten och att, även om deras betydelse ingalunda försvinner med
åren, denna i regel måste anses vara störst under tiden närmast efter publicerandet.

Om man lägger störst vikt vid den förstnämnda sidan av en tidskriftsindex' uppgifter, är
det ju ganska naturligt, att man kan ställa sig tveksam om vilkendera form som skulle vara
den lämpligaste för utgivandet av en svensk tidskriftsindex: antingen detta borde ske årligen
eller femårsvis.

För S. A. B:s styrelse, icke mindre än för det Nordiska interparlamentariska rådet, vilket
— som ovan nämnts — tagit initiativet till den av föreningen verkställda utredningen, har intresset
emellertid i alldeles övervägande grad varit det rent praktiska: att fortast möjligt söka åstadkomma
att de uppsatser, som offentliggöras i svenska tidskrifter, i vidast tänkbara kretsar måtte komma
till användning och bli till nytta. S. A. B:s styrelse har därför utan tvekan ansett det mest
trängande behovet vara att få utarbetad en årlig index över de löpande tidskrifternas innehåll.
Och det måste anses vara så mycket mindre anledning till någon tvivelrådighet som man i
alla de länder, där man för närvarande utgiver en tidskriftsindex, har avsett att den skall
utkomma minst en gång om året. I Förenta staterna, där man visat sig mera än i något
annat land behjärta betydelsen av snabbhet i bibliotekens upplysningsarbete, går man t. o. m.
så långt, att man ger ut tidskriftsindices månatligen.

Såsom ett särskilt skäl för att det skulle vara mindre behövligt med en <i>årlig</i> tidskriftsindex
i vårt land hänvisar riksbibliotekarien till det även av S. A. B. omnämnda förhållandet
att årsbibliografier sedan gammalt utgivas i ett flertal viktiga vetenskapsgrenar. Ifrågavarande
bibliografier offentliggöras emellertid i tidskrifter, som i regel betinga ett rätt högt pris och
vilkas innehåll ofta är av den art att man ej kan förorda att det stora flertalet av de för den
större allmänheten avsedda biblioteken anskaffar dem, även om de en eller annan gång kunna
innehålla uppsatser av stort allmänt intresse. Den planerade tidskriftsindexen skulle däremot
bli synnerligen billig: det är tänkt att den skall kosta 7 kr. 50 öre i bokhandeln samt
tillhandahållas alla medlemmar av S. A. B. till 2/3 av bokhandelspriset, d. v. s. till ett pris av 5
kronor. I priset skulle alltså icke ligga något hinder för en ganska vidsträckt spridning, och
med ledning av indexen skulle ett litet bibliotek, som ej anser sig ha råd att hålla många
tidskrifter, från något större bibliotek, t. ex. distriktbiblioteken, om sådana komma att inrättas,
kunna erhålla till låns enstaka årgångar av en tidskrift. Härtill kommer att de nämnda
specialbibliografierna icke omfatta på långt när alla fack. Såsom i ansökan framhålles kan man
därför ej anse att specialbibliografierna göra det mindre behövligt att få till stånd en allmän
ärlig förteckning över svenska tidskriftsuppsatser.

Riksbibliotekarien har som ovan relaterats dragit starkt i tvivelsmål lämpligheten av att utgivningen
av den föreslagna indexen skulle såsom i ansökan hemställes uppdragas åt S. A. B.,


»en privat sammanslutning, om vars livskraft och framtida intresse för saken man nu icke kan
döma».

Beträffande detta torde endast behöva erinras om att statsmakterna vid olika tillfällen ha
visat sig hysa en starkare tilltro till den nämnda föreningens livskraft och intresse, i det att
riksdagen på Kungl. Maj:ts förslag beviljat densamma dels ett årligt anslag om 3,000 kronor för
utgivande av Biblioteksbladet, dels 7,000 kronor för utarbetande och tryckning av
bibliotekshandböcker, innefattande klassifikationssystem, katalogregler och författarnummerlista. För
övrigt torde framgå av den i föreningens ansökan lämnade historiken jämförd med uppgifter som
lämnas i riksbibliotekariens eget yttrande att föreningen tagit upp frågan på nytt först sedan
den skjutits åt sidan av Kungl. biblioteket.

Det är dessutom intet som hindrar att även om utgivningsarbetet t. v. skulle anförtros åt
S. A. B., som nu visat sig ha intresse för att saken snarast möjligt bringas till lösning, det i
en framtid, om så skulle anses lämpligare, kan överlämnas till någon statsinstitution.

Vad vidare angår den av Karolinska institutets bibliotekarie framställda erinran att det
skulle vara önskvärt att den svenska tidskriftsindexen upptoge med största möjliga
fullständighet även i utländska tidskrifter och serieverk tryckta uppsatser och avhandlingar av svenska
författare, kan det ju möjligen hava ett visst historiskt-biografiskt intresse att få till stånd en
dylik bibliografi, men de övervägande skälen torde dock tala för att man vid denna index,
liksom i regel vid dylika nationella bibliografier inskränker sig till att upptaga den inom landet
tryckta litteraturen och överlåter åt det säkerligen ganska ringa fåtal, som kan vara intresserat
av att forska efter svenskars bidrag till utländska tidskrifter att söka hjälpa sig fram med
tillhjälp av utländska bibliografier. En utvidgning av planen på detta område skulle säkerligen
också medföra ej obetydligt ökade kostnader för redaktionsarbetet.

Mot Karolinska institutets bibliotekaries betonande av angelägenheten av att möjligheterna
av ett samarbete mellan den blivande redaktören för en svensk tidskriftsindex och redaktören
för den planerade internationella naturvetenskapliga katalogen böra undersökas torde ingen
invändning kunna göras. Det är en sak som måste anses alldeles självklar och vilken bör vara
mycket lätt att arrangera, när man äntligen kommit så långt å ömse håll att redaktörerna äro
utsedda. Såsom institutets bibliotekarie mycket riktigt anmärker, torde emellertid en dylik
samverkan ej kunna medföra någon nedsättning i de beräknade redaktionskostnaderna. Dessa
ha nämligen redan satts så lagt som man ansåg sig kunna gå under förutsättning att alla de
möjligheter iakttoges som kunde erbjuda sig till samarbete med andra likartade bibliografiska
företag.

Vad slutligen den anmärkning angår, som framställts av såväl riksbibliotekarien som
institutets bibliotekarie, att kostnaderna hava upptagits till för lagt belopp, har redan i det
närmast föregående framhållits, att redaktionskostnaderna måste anses synnerligen lagt beräknade,
och det är icke otänkbart att det skall visa sig att de äro upptagna till väl lagt belopp.
Beräkningen av tryckningskostnaderna grundar sig på det överslag, som gjorts angående omfånget
och vilket som nämnts, stödjer sig på uppgifter lämnade angående de motsvarande företagen i
Danmark och Norge. Det är visserligen tänkbart, att det i framtiden kommer att visa sig
önskvärt att i indexen taga med flera tidskrifter än det fyrahundratal, som S. A. B:s styrelse
utgår från i sina beräkningar. Det måste emellertid anses väl motiverat att man ej lägger
planerna för stort från början, och det torde ej kunna bestridas att man inom ramen av de
beräknade 400 sidorna skall kunna få med allt väsentligt inom den svenska tidskriftslitteraturen.

Med anledning av vad som ovan anförts får jag vördsamt hemställa att Överstyrelsen måtte
tillstyrka den av S. A. B. gjorda framställningen om ett årligt anslag fr. o. m. år 1921 om
14,500 kronor.

Frågan har senare av Kungl. Maj:t remitterats till riksbibliotekarien för avgivande av
förnyat utlåtande.

</chapter>
<chapter name="Ändrade bestämmelser angående statsunderstöd till folkbiblioteksväsendet.">
<h2>ÄNDRADE BESTÄMMELSER ANGÅENDE STATSUNDERSTÖD
TILL FOLKBIBLIOTEKSVÄSENDET.</h2>
Genom en kunglig kungörelse den 31 dec. 1920 n:r 948 ha vissa förändringar
vidtagits i fråga om bestämmelserna angående statsunderstöd till
folkbiblioteksväsendet. Särskilt märkes, att <i>hädanefter ansökan skall ställas till
skolöverstyrelsen</i> och ej som tidigare till Kungl. Maj:t. Villkoren för statsunderstöd äro
däremot oförändrade.

I enlighet med riksdagens beslut vid föregående riksdag utgår statsunderstöd
fr. o. m. i år även åt bibliotek vid <i>sjukvårdsinrättningar,</i> varvid följande
föreskrifter gälla:

§ 13.
Understod av statsmedel med belopp, ej överstigande en krona för sängplats för år räknat,
må till styrelse för sjukvårdsinrättning, som åtnjuter understöd av allmänna medel, utgå för
uppehållande av ett bibliotek vid inrättningen.

§ 14.
För åtnjutande av de i § 13 omnämnda understöden för upprätthållande av bibliotek vid
sjukvårdsinrättning skola följande villkor gälla, nämligen :

a) att den, som är ansvarig för inrättningens drift (landsting, kommun eller styrelse),
förbinder sig att för bibliotekets utveckling och vard under det år, för vilket statsbidrag sökes,
tillskjuta minst lika mycket som statsbidragets belopp, varvid anslag till bestridande av
lokalkostnad, däri inbegripna avgifter för lokalens uppvärmning, belysning och renhållning, icke får
medräknas;

b) att för biblioteket finnes en styrelse, bestående antingen av styrelsen för den inrättning,
där biblioteket är upprättat, eller av särskilda av inrättningens styrelse därtill utsedda
personer;

c) att beviljat statsbidrag må uppbäras endast i form av bundna böcker, valda ur av
ecklesiastikdepartementet eller skolöverstyrelsen utgivna kataloger och förmedlade till biblioteket
genom statsunderstödd förmedlingsanstalt;

d) att för biblioteket finnes en föreståndare eller bibliotekarie, som handhar den närmaste
skötseln av boksamlingen och ombesörjer upprättandet av katalog däröver;

e) att styrelsen för biblioteket skall beträffande bokurvalet inhämta yttrande av en nämnd,
bestående av högst fyra medlemmar, däribland bibliotekets föreståndare samt, där så lämpligen
ske kan, minst två av patienterna utsedda personer;

f) att biblioteket regelbundet vissa tider i veckan kostnadsfritt skall hållas tillgängligt för
patienter och sjukhuspersonal för begagnande på stället och lån, dock att i fråga om
epidemisjukhus  böckerna må tillhandahållas endast enligt av sjukhusets läkare bestämda regler;

g) att biblioteket skall vara underkastat samma bestämmelser i avseende på lokal,
inspektion, försäkring, bokbestånd och böckers avhändande från biblioteket, som äro stadgade för
folk- och skolbibliotek; samt

h) att biblioteket skall vara skyldigt att underkasta sig den kontroll och de villkor, som
övrigt av skolöverstyrelsen prövas nödiga och lämpliga.

§ 15.
Vederbörande sjukhusstyrelse skall före den 1 december året före det, för vilket statsbidrag
sökes<footnote>I en övergångsbestämmelse föreskrives, att ansökan om understöd för år 1921 skall
insändas till skolöverstyrelsen <i>före den 1 juni 1921.</i></footnote>, till skolöverstyrelsen insända ansökning, ställd till överstyrelsen, med uppgift å beloppet
av det bidrag, som åstundas, och åtföljd  av:

a) handlingar, som styrka, att kontanta bidrag från annat håll å minst lika stort belopp
som det begärda statsbidraget stå till bibliotekets förfogande för det år, för vilket statsbidrag
sökes;

b) intyg om att bibliotekets förvaltning under det sistförflutna kalenderåret utan anmärkning
granskats i samma ordning som vederbörande sjukvårdsinrättnings förvaltning;

c) redogörelse för bibliotekets verksamhet under det sistförflutna kalenderåret enligt
formulär II, ävensom summariskt förslag till inkomst- och utgiftsstat för det närmast följande året;
samt

d) förteckning å samtliga de böcker, som införlivats med biblioteket, sedan ansökning om
statsbidrag senast ingavs, ävensom ett exemplar av allt tryck rörande biblioteket, som under
samma tid utgivits, jämte avskrift av därunder antagna, i tryck icke föreliggande stadgar eller
stadgeändringar rörande biblioteket; dock att, då ansökning första gången ingives, vid densamma
skall fogas dels en förteckning över bibliotekets <i>hela</i> bokbestånd, dels ett exemplar av gällande
stadgar.

</chapter>
<chapter name="Tvättbara bokband.">
<h2>TVÄTTBARA BOKBAND.</h2>
I sin uppsats »Hur vi börja» i Biblioteksbladet n:r 4 för 1920 skriver fröken
Hildur Lundberg:

»S. k. tvättbara klotsorter äro bra, de flesta äro dock tunna och hårda, så att
de brytas lätt mellan ryggen och pärmen.»

Jag har gjort samma erfarenhet under sökandet efter ett gott bindningsmaterial
för folkskolebibliotekens böcker. Till sist rekvirerade jag prov av ett amerikanskt
fabrikat: Du Pont Fabrikoid, Wilmington, Delaware, U. S. A., och har funnit
detta tillfredsställa alla anspråk på ett särskilt för barnböcker passande material.
Fackmän säga, att det är det bästa bindningsmaterial för alla biblioteksböcker
och ersätter fullkomligt skinnband. Det är vida överlägset dermatoid.

Fabrikoid finns i flera färger och tjocklekar men är alltid mjukt och smidigt,
kan ej brytas och är lätt att trycka på. Det är prydligt att se på och har
hittills kostat i den svenska marknaden omkring 60 öre pr band för böcker av
vanlig storlek.

Alla nya böcker för folkskolebiblioteken i Göteborg bindas nu i fabrikoid.

Bokbindare Nils Linde, Pusterviksgatan 9, Göteborg, har välvilligt lovat att på
begäran skicka prov mot porto. <tab><tab><tab><tab><tab><tab><i>Alvida Sandberg.</i>

</chapter>
<chapter name="Dansk och Norsk tidskriftsindex.">
<h2>DANSK OCH NORSK TIDSKRIFTSINDEX.</h2>
Under år 1920 utkom fjärde årgången av Dansk tidsskriftindex, avseende uppsatser
offentliggjorda i danska tidskrifter under år 1918, och samma år utgavs
årgång 2 av Norsk tidsskriftindex, avseende år 1919.

Under det man i Sverige alltjämt diskuterar frågorna hur en svensk tidskriftsindex
bör vara anordnad, vad den skall beräknas kosta, vem som skall ge ut
den o, s. v., har man sålunda i Danmark hunnit med fyra årgångar och i Norge
med två.

Utgivarna ha beträffande båda puplikationerna alla åren varit desamma: i den
danska de båda ledarna av danskt folkbiblioteksarbete Svend Dahl och Thomas
Dössing, i den norska bibliotekarien vid universitetsbiblioteket i Kristiania W. P.
Sommerfeldt.

Antalet tidskrifter som registrerats är det samma i båda tidskriftsindices,
200, men omfånget är mer än dubbelt så stort i den danska (Dansk
tidsskriftindex XXIII + 347 s., Norsk XIX + 151 s.). Till en del beror
detta på rent typografiska anordningar. Under det att den danska
tidskriftsindexen rymmer 42 rader à c. 55 typer på sidan, kan den norska ha 45
rader med ända till 70 typer pr rad. Medan det därför i den förra är så
gott som regel att en uppsatstitel tager mer än en rad, får stora flertalet titlar i
den senare plats på en enda. På de 10 första sidorna finnas i den norska i
allt 311 titlar, i den danska blott 173. Det är emellertid ej ensamt de
typografiska anordningarna som förklara skillnaden i omfånget. Redaktionen för Norsk
tidsskriftindex har även i denna årgång tillämpat principen att av biografiska
uppsatser i huvudsak blott taga med sådana, som hava ett starkare framträdande
sakintresse vid sidan av det personhistoriska, t. ex. litteratur- eller ekonomihistoriskt.
Tillvägagångssättet, som innebär en avsevärd besparing i utrymme, har försvarats
med hänvisning till Deichmanske bibliotekets förteckning över biografier, men kan
ej anses vara annat än en beklaglig nödfallsutväg. Under det att avdelningen
»personalhistoria» i den danska index omfattar 35 sidor och kan beräknas
innehålla mellan 6 o. 700 titlar, ger ett hastigt överslag vid handen att till samma
grupp endast äro att hänföra c. 120 av de i den norska upptagna titlarna.
Utom de här anförda förklaringarna till olikheten i omfång, är det slutligen också
antagligt, att man måste räkna med ett något större antal uppsatser per tidskrift
i Danmark än i Norge.

Det kan därför ej förnekas att den danska tidskriftsindex gör ett mera
ståtligt och imponerande intryck än den norska. Men den senare är fullt
tillfredsställande. Trycket är visserligen sammanträngt men skarpt och tydligt. Då
sålunda intet väsentligt förloras, men däremot en betydande utrymmesbesparing
vinnes, måste det anses vara misshushållning, om inte en eventuell svensk index
anslöte sig närmast till det norska föredömet.

Det har sitt stora intresse att även ur innehållets synpunkt jämföra den norska
och den danska indexen. Det säger ej så litet om de religiösa förhållandena i
de båda länderna, att den katolska kyrkan upptar nära två sidor i den danska
indexen, under det att ej en enda norsk tidskrift år 1919 synes ha innehållit
någon uppsats berörande katolicismen. Däremot ha 30 norska tidskriftsuppsatser

behandlat den skarpa kyrkostriden mellan de gammal trogna och nyteologerna.
Högst förvånansvärt är att arbetarfrågan har behandlats så mycket oftare (i bortåt fem
gånger fler uppsatser) i norsk än i dansk periodisk press. Till en del kan detta
måhända förklaras därav, att den norska indexen avser ett senare år än den
danska, men i det stora hela är det nog ett uttryck för att de sociala
motsatsförhållandena äro skarpare tillspetsade i Norge än i Danmark. Däremot är det
endast vad man kan vänta, när man finner att lantbruk med binäringar i
åkerbrukslandet Danmark är så mycket starkare uppmärksammat än i Norge.
Hithörande frågor taga c. 18 % av utrymmet i den danska men endast 14 % i den
norska. En karaktäristisk egendomlighet är att norrmännen ansett sig behöva
en särskild avdelning för nyodling, en avdelning som alldeles saknas i den danska
indexen. Slutligen får man ett starkt intryck av det livliga teaterintresset i
Danmark, då man konstaterar att den danska indexen har 47 titlar rörande
skådespel, opera, ballett och teaterhistoria, under det att den norska endast har
summa 3.

Allt i allt har man i den danska och den norska tidskriftsindexen fått
synnerligen förträffliga hjälpmedel att följa med den litterära produktionen på ett
område, som spelar en stor roli men där ända viktiga bidrag så lätt kunna förbises.
Och det är inte utan en känsla av avund en svensk biblioteksman bläddrar igenom
de båda volymerna. <tab><tab><tab><tab><tab><tab><tab><tab><tab><tab><tab><i>F. B.</i>

</chapter>
<chapter name="Natur och kultur.
En ny populärvetenskaplig skriftserie.">
<h2>NATUR OCH KULTUR.</h2>
En ny populärvetenskaplig skriftserie.

Som en del av det andliga arvet efter professor Knut Kjellberg kan man
även på sitt sätt betrakta den skriftserie med ovanstående namn, som nu
påbörjats av Svenska andelsförlaget, under en redaktionskommitté, där Knut Kjellberg
satt som ordförande och fil. lic. Iwan Bolin är sekreterare och drivande kraft.
I den festskrift, som av Biblioteksbladet överlämnades till prof. Kjellberg på hans
femtioårsdag, riktade prof. Frans v. Schéele en uppmaning till jubilaren att taga
initiativet till och med sin auktoritet stödja en populärvetenskaplig skriftserie, som
kunde komplettera redan förefintliga serier med en samling »kortfattade
handböcker i olika vetenskaper eller delar av vetenskaper, ägnade att sätta i händerna
på dem, som genom allvarliga självstudier vilja skaffa sig bildning». Som ett
direkt resultat av denna vädjan kan man betrakta Natur och kultur, som med
rätta bär som undertitel Folkbildningsförbundets skriftserie.

Programmet för serien är att den skall innehålla skrifter av två slag, dels populära
<i>grundläggande</i> böcker i varje ämne, där detta skall klarläggas, definieras
och kortfattat beskrivas, dels mera <i>speciella</i> arbeten, vilka skola bygga på den
kunskap, som inhämtas i de grundläggande böckerna. Bland dessa speciella
arbeten skola även komma <i>praktiska</i> handböcker för utövare av olika yrken. I
alla arbetena skola ingå litteraturhänvisningar för mera ingående studier.

Av Natur och kultur föreligga nu de fyra första delarna: i. <i>Elander, R.,</i>
Jorden och dess liv. — 2. <i>Rendahl, C.,</i> o. Söderborg, B., Populär astronomi.
— 3. <i>Starck, G.,</i> Matenens struktur. — 4. <i>Bolin, I.,</i> Kemien och vad den
lär oss i det praktiska livet. I. Oorganisk kemi.

Utstyrseln är synnerligen förträfflig, både med hänsyn till papper och tryck.
Omfånget växlar mellan 128 och 183 sidor, och priset utgör haft. kr. 3:50 och
inb. i trevliga röda klotband 4:50. Skrifterna utgå i »subskriptionsserier» om 6
band, för tillsammans kr. 21:—, resp. kr. 27:—, med 10 % rabatt för
subskribenter.

Bland utlovade bidrag märkas »Skönhet och trevnad i hemmet» av arkitekt
Malmsten, »Paulus» av professor Gillis Wetter, »Modern liberalism», av redaktör
Fogelqvist, »Modern socialdemokrati» av lektor E. Wigforss, »Modern statsrätt»
av professor S. Wallengren, »Om bokens historia» av riksbibliotekarien Collijn,
»Arkeologi» av antikvarien Arne. Serien hör till den litteratur, som bör finnas i
<i>alla</i> bibliotek. <tab><tab><tab><tab><tab><tab><tab><tab><tab><tab><i>F. H.</i>

</chapter>
<chapter name="Gemensamt katalogtryck för flera
bibliotek inom samma kommun.">
<h2>GEMENSAMT KATALOGTRYCK FÖR FLERA
BIBLIOTEK INOM SAMMA KOMMUN.</h2>
Vid olika tillfällen har betydelsen av en samverkan mellan skilda bibliotek
inom samma kommun påpekats, och därvid har bl. a. antytts fördelarna av att
vid tryckning av kataloger dessa om möjligt göras gemensamma för alla för den
stora allmänheten tillgängliga bibliotek inom kommunen. Man kan därvid trycka
de olika bibliotekens kataloger efter varandra i samma häfte, men i regel torde
det vara att föredraga att samarbeta de särskilda bibliotekens kataloger till en
enda, en anordning vilken emellertid förutsätter en likartad uppdelning av
litteraturen i samtliga bibliotek.

I övrigt kunna givetvis olika principer tänkas tillämpade med avseende på den
typografiska anordningen.<footnote>Att här gå in på de allmänna principerna för uppgörandet av en tryckt katalog tillåter
ej utrymmet. Bäst är i regel att den tryckta katalogen är systematisk, uppdelad i olika
avdelningar efter vetenskapsgrenar, varvid inom varje avdelning böckerna ordnas alfabetiskt efter
författarens namn. Man bör sammanföra alla delar av ett arbete på en rad (se exemplen), i st. f.
att, som ofta sker i tryckta kataloger för mindre bibliotek, ge varje del eller årgång sin rad.</footnote> Ett par prov på dylika kataloger från sista året kunna
förtjäna att återgivas till tjänst för dem som önska att göra försök i liknande
riktning.

Ett gott exempel på en katalog av denna art är den inom <i>Väse socken</i> i
Värmland år 1920 utgivna. Denna katalog är gemensam för kommunens
skolbibliotek, dess folkbibliotek samt 4 nykterhetsorganisationers bibliotek. Katalogens
uppställning framgår i övrigt av följande prov, omfattande början av avdelningen
historia.

<table b>
<td><td c>S          <td c>I          <td c>II         <td c>III        <td c>IV         <td c>V
<td c><b>I. Historia.</b><td c><td c><td c><td c><td c><td c>
<td><b>Backman, Gaston,</b> Människans förhistoria . . . <td c>—        <td c>—         <td c>—           <td c>1          <td c>—         <td c>—
<td><b>Berg, Bengt,</b> Där kriget rasar . . . <td c> —        <td c>—         <td c>—         <td c>—           1           <td c>—
<td><b>Bergman, Johan,</b> Antiken . . . <td c>—        <td c>—           <td c>1           <td c>—         <td c>—         <td c>—
<td><b>Bergman, Johan,</b> och <b>Svensén, Emil,</b> Världshistorien. I—VII . . . <td c>—         <td c>—           <td c>2            <td c>2            <td c>2—       <td c>—
<td><b>Bergstrand, W.,</b> (Marcellus). Ministerskiftenas historia . . . <td c>—          <td c>1           <td c>—         <td c>—         <td c>—         <td c>—
<td><b>Bergstrand W,.</b> Riksrättstragedien . . . <td c>—          <td c>2           <td c>—          <td c>—         <td c>—          <td c>—
<td><b>Bergstrand W,.</b> Unionens historia . . . <td c>—          <td c>3           <td c>—          <td c>—         <td c>—          <td c>—
<td><b>Birt, Theodor,</b> (tysk), Romare . . . <td c>—        <td c>—         <td c>—          <td c>—           <td c>7           <td c>—
<td><b>Björlin, Gustaf,</b> Kriget med Norge 1814 . . . <td c>—         <td c>—          <td c>—           <td c>3           <td c>—         <td c>—
<td><b>Bulwer, E. L.,</b> (eng.), Kort världshistoria . . . <td c>—         <td c>—           <td c>3           <td c>—          <td c>—          <td c>—
<td><b>Carleson, C. N.,</b> Världskriget . . . <td c>—        <td c>—        <td c>—         <td c>4         <td c>—        <td c>—
<td><b>Clason, Sam.,</b> Gustaf II Adolf . . . <td c>—       <td c>—        <td c>—         <td c>5         <td c>—        <td c>—
<td><b>Fryxell, Anders,</b> Berättelser ur svenska historien . . . <td c>—        <td c>4—      <td c>—        <td c>—        <td c>—         <td c>—
<td><b>Forbes, A.,</b> (eng.), Minnen från krig och fred . . . <td c>—        <td c>8         <td c>—         <td c>—        <td c>—        <td c>—
<td><b>Geijer, E. G.,</b> Svenska folkets historia. I—III . . . <td c>—        <td c>9—      <td c>—        <td c>—        <td c>—        <td c>—
</table>
De sex kolumnerna till höger äro reserverade var och en för sitt bibliotek,
varvid bokstaven S betecknar skolbiblioteket och siffrorna I—V de övriga
biblioteken. Om ett bibliotek har en av de i katalogen uppptagna böckerna, utmärkes
detta genom angivande i vederbörande biblioteks kolumn av en siffra, utmärkande
det nummer inom avdelningen historia, som boken har i biblioteket i fråga.
Klassifikationssystemet är det i statens katalog för folk- och skolbibliotek använda.

Den som vill låna historisk litteratur får alltså genast i katalogen en överblick
över samtliga historiska arbeten inom socknens sex bibliotek. I fråga om utlåningen
gäller att »lånen äga i regel rum i det bibliotek, där boken hör hemma, liksom
den ock dit återlämnas; dock skall biblioteken, i den utsträckning som så låter
sig göra, söka förmedla boklån mellan varandra». Det är uppenbart, att en
katalog av denna natur och den här medgivna rätten till lån även mellan de olika
biblioteken avsevärt skall underlätta de studieintresserades läsning. De få hela
socknens samlade bokförråd att tillgå i st. f. blott det närmaste bibliotekets.

Också för bokinköpen kan en gemensam katalog vara av värde, i det att man
lättare undviker onödiga dubbelanskaffningar. Att åtskilligt utrymme i katalogen
kan sparas genom dylikt gemensamt tryck därigenom att man slipper att upptaga
en bok på flera olika ställen är också tydligt.

Ett annat exempel på en katalog av tämligen motsvarande natur är den som 1920
utgavs av <i>Mora folkbibliotek.</i> Katalogens uppställning visas av följande
prov:

<h3>K. Historia.</h3>
<b>K. Allmän historia.</b>
<table>
<td><td><b>Bang, Gustav</b><td r>
<td><b>N</b> <td>Europeisk kulturhistoria, 1, 2 . . . <td r>K 45 e I, II.
<td><td><b>Bearne, Catherine</b><td r>
<td><b>N</b> <td>En drottning från Napoleons hov . . . <td r>K 48
<td><td><b>Bergman, Johan, och Svensén, Emil,</b><td r>
<td><b>S</b> <td>Världshistorien, berättad för svenska folket. 1—7. . . . <td r>K 65 v I—VII
<td><td>1, 2. Antikens historia.  3. Medeltidens historia. 4.<td r>
<td><td><tab>Upptäckternas och reformationens tidsålder. 5.<td r>
<td><td><tab>Konungarnas tidevarv. 6—7. Nationalitets- och världspolitikens tid . . . <td r>
<td><td><b>Bååth, Albert Ulrik</b><td r>
<td><b>NÖ</b> <td>Nordiskt forntidsliv. 2 ex. . . . <td r>K 120,5
<td><td><b>Bååth-Holmberg, Cecilia<td r>
<td><b>N</b> <td>Kampen för och emot negerslaveriet . . . <td r>K 121
<td><td><b>Bäckström, P. O.</b><td r>
<td><b>N</b> <td>Tidsbilder. Historisk läsebok. 2—4 . . . <td r>K 122,5 t II—IV
<td><b>N</b> <td>Översikt av de europeiska staternas politiska historia . . . <td r>K  122,5 ö
<td><td><b>Carlyle, Thomas</b><td r>
<td><b>N</b> <td>Om hjältar, hjältedyrkan och hjältebragder i historien . . . <td r>K 131
<td><td><b>Gadelius, Bror</b><td r>
<td><b>S</b> <td>Tro och övertro i gångna tider.  1, 2 . . . <td r>K 283 t I—II.
</table>
De med fetstil utmärkta bokstäverna i vänstra kanten ånge, i vilken av bibliotekets
fyra avdelningar (N, S, V, Ö) boken är uppställd. Bokens nummer står till höger.
I motsats mot i den förut omnämnda katalogen ha valts hoppande nummer, så att
om nya böcker tillkomma, dessa skola kunna skjutas in mellan de föregående,
varjämte, i de fall då flera böcker finnas av samme författare, tillagts
begynnelsebokstaven på titeln för att skilja de olika arbetena åt. En dylik metod med
hoppande nummer har givetvis avsevärda fördelar framför de fasta numren, som
ej tillåta inskjutandet av nya arbeten mellan de gamla, och särskilda tabeller för
dylikt bruk äro under utarbetande av den av Sveriges allm. biblioteksförening
tillsatta katalogkommittén, varför ett bibliotek, som önskar övergå till »hoppande
nummer» lämpligen kan invänta dessa tabeller. Klassifikationssystemet i den
sistnämnda katalogen är i huvudsak detsamma, som uppgjorts av denna kommitté,
och som från denna årgång tillämpas i Biblioteksbladet.

Båda de ovannämnda katalogerna kunna vara till nytta för den, som önskar uppgöra
en katalog efter motsvarande principer. Möjligen skulle man kunnat önska
utsättandet av tryckår vid alla ej skönlitterära arbeten, vilket här ej skett. <i>K. T.</i>

</chapter>
<chapter name="Sveriges allmänna biblioteksförening
kallas härmed till sitt
sjunde årsmöte">
<h2>SVERIGES ALLMÄNNA BIBLIOTEKSFÖRENING</h2>
<h3>kallas härmed till sitt
SJUNDE ÅRSMÖTE
den 25—26 juli 1921 i Stockholm.</h3>
Mötet öppnas kl. 11 f. m. å Ateneum för flickor, Sveavägen 48 (vid Adolf Fredriks kyrkogård).

Styrelsen har beslutat att framlägga förslag om följande ändring av § 3 i
föreningens stadgar:

Årsavgiften är 5 kr. (för närvarande: 3 kr.). Ständig medlem betalar en
gång för alla minst 100 kr. (för närvarande: 50 kr.) — — —

Föreningsmedlemmar, som önska ytterligare något ärende behandlat å årsmötet,
böra snarast möjligt och senast den 30 juni meddela detta till föreningens
sekreterare, adr. Vasagatan 23—25, Stockholm.

Närmare program offentliggöres längre fram.

Stockholm den 28 april 1921.
<tab><tab><tab><tab><tab><tab><tab><tab><b><i>Anders Grape</i></b>
<tab><tab><tab><tab><tab><tab><tab><tab>ordförande.
<tab><tab><tab><tab><tab><tab><tab><tab><tab><tab><tab><tab><i>Fredrik Hjelmqvist</i>
<tab><tab><tab><tab><tab><tab><tab><tab><tab><tab><tab><tab><tab>sekreterare.



</chapter>
<chapter name="Biblioteksnotiser.">
<h2>BIBLIOTEKSNOTISER.</h2>
<b>Nya biblioteksfrågor vid årets riksdag.</b> I föregående häfte (s. 24 f.) refererades de i
statsverkspropositionen vid årets riksdag begärda anslagen till bibliotek. Ytterligare ett par
anslagskrav av denna natur ha senare framlagts.

I särskild proposition har föreslagits, att av förslagsanslaget till folkbibliotek får fr. o. m.
år 1922 utgå <i>dels</i> understöd till skoldistrikt med statsunderstött skolbibliotek med ett belopp
av lägst 15 kronor och högst 150 kronor, för år räknat, för upprättande och underhåll av en
boksamling för fortsättningsskolan såsom särskild avdelning av skolbiblioteket, <i>dels</i> understöd
till styrelse för statsunderstödd lärlingsskola, yrkesskola eller hushållsskola med ett belopp av
lägst 15 kronor och högst 150 kronor, för år räknat, för upprättande och underhåll av ett
skolbibliotek; dock att, där beträffande viss kommun statsunderstöd anses böra tillkomma
kommunen tillhöriga skolor av mer än en av nyss angivna skolformer, understödet skall utgå till en
för samtliga dessa skolor gemensam biblioteksstyrelse med lägst 15 kronor och högst 150 kronor
för varje skolform.

Därjämte har Kungl. Maj:t föreslagit, att som bidrag till Arbetarnes bildningsförbunds
organisations- och administrationskostnader anvisas ett anslag om 12 000 kr. för år 1922 samt ett
lika stort belopp i tilläggsanslag för år 1921, varjämte ävenledes 12 000 kr. föreslagits för
godtemplarordens studieverksamhet. I första kammaren ha herrar Sandler och Oscar Olsson
föreslagit ett anslag om 15 000 kr. till vardera av de båda organisationerna.

<b>Bibliotekskurser</b> komma att under sommaren 1921 hållas i Stockholms län den 18—23
juli (förfrågningar kunna göras hos bestyrelsens kassör riksdagsman N. A. Berge, Hagalund),
i Malmöhus län den 1—6 augusti (föreståndaren för Malmö arbetarebibliotek F. Berlin, Folkets
hus, Malmö), i Gottlands län den 8—13 augusti (folkskollärare A. R. Sundahl, Visby), i
Kronobergs län den 22—27 augusti (läroverksadjunkten O. Fridlund, Växjö).

<b>Studieresor till danska bibliotek.</b> För en svensk folkbibliotekarie är för närvarande
mycket att studera i Danmark. Biblioteksområdet tyckes vara ett fält, där man i vårt
sydliga grannland trots allt fortfarande arbetar under uppåtgående konjunkturer. Den danska
folkbiblioteksrörelsens nestor, professor A. S. Steenberg, har välvilligt lovat att till ett följande
häfte av Bibl.-bl, skriva en redogörelse för de bibliotek och biblioteksförhållanden i Danmark, som
en svensk framför allt kan ha utbyte av att studera, »en dansk biblioteksförare för svenskar»
alltså. Och bibliotekskonsulenten Jørgen Banke (adr. Esbjerg) har erbjudit sig att skaffa logis
och kost under några veckor på olika danska bibliotek i landsorten för svenska bibliotekarier,
som vilja göra en studieresa dit. Skulle vi kunna lova det motsvarande åt danska kolleger,
som vilja studera t. ex. studiecirkelverksamheten i Sverige? Redaktionen tar tacksamt emot
erbjudanden och skall föra dem vidare.

<b>Kamp mot smutslitteraturen!</b> Representanter för Arbetarnes bildningsförbund har
utfärdat ett upprop, i vilket riktas en kraftig maning mot de geschäft som bedrivas med
estetiskt och moraliskt mindervärdig litteratur. Uppropet är tryckt i form av dels cirkulär,
dels affisch och rekvireras från A. B. F:s centralbyrå, Brunnsvik, Sörvik.

<b>Biblioteksmateriel</b> tillhandahållas genom Folkbildningsförbundet, Norrlandsgatan 17,
Stockholm, till följande priser.
<table><td>Accessionsjournal (inb.) . . . <td r>4:50
<td>Statistikjournal . . . <td r>3:—
<td>Utlåningsjournal . . . <td r>2:50
<td>Bokfickor (jfr Bibl.-bl. 1920, s. 162 f.) . . . <td r>1000 st. 11:—
<td>Bokfickor . . . <td r>500 st. 6:—
<td>Bokfickor . . . <td r>100 st. 1:25
<td>Bokkort, gula, blå, skära . . . <td r>1000 st. 9:—
<td>Bokkort, . . . <td r>500 st. 4:75
<td>Bokkort, . . . <td r>100 st. 1:—
<td>Kortpåsar, vita, skära . . . <td r>1000 st. 11:50
<td>Kortpåsar, . . . <td r>500 st. 6:—
<td>Kortpåsar, . . . <td r>100 st. 1:25
<td>Låneregler att inklistra i böckerna . . . <td r>1000 st. 15:—
<td>Låneregler . . . <td r>500 st. 8:—
<td>Låneregler . . . <td r>100 st. 2:—
<td>Katalogkort . . . <td r>1000 st. 18:—
<td>Katalogkort . . . <td r>500 st. 9:50
<td>Katalogkort . . . <td r>100 st. 1:95
<td>Ledarkort . . . <td r>100 st. 8:75
<td>Ledarkort . . . <td r>50 st. 4:50
<td>Kataloglåda (av polerad ek med vridbar stång) . . . <td r>27:50
<td>Kortlåda för utlåning med små fack (av furu) 35 x 29  (5 fack å kortsidan,<td r>
<td><tab>4 fack å långsidan) . . . <td r>16:—
<td>Kortlåda med flyttbara klaffar (av furu) 43 x 35 . . . <td r>16:—
<td>Blanketter för ansökan om statsbidrag (hel sats) . . . <td r>1:25
</table>
Blanketter för bokrekvisitioner erhållas mot insändande av frimärken till belopp av 10 öre
för en blankett med 5 öres tillägg för varje därutöver rekvirerad blankett.

<b>Bygdegårdar.</b> Frågan om bygdegårdar, som behandlas i en uppsats i detta häfte av
Biblioteksbladet, framfördes till diskussion vid landskommunernas kongress år 1919. (Se härom
»Landskommunernas kongress 1919. Berättelse utg. av Sven Odén», Centralförb. f. soc. arb.
1920, pris 4:—.) Diskussionen inleddes genom ett föredrag av lantbrukaren P. H. Sjöholm
»Om den allmänna folkbildningen och behovet av lämpliga samlingslokaler på landsbygden»,
och i den efter föredraget följande diskussionen deltogo utom inledaren 16 personer. Till
kongressen framlades en broschyr med titel »Bygdegårdar över allt på vår landsbygd» av en
kommitté  med frih. Gösta Tamm som ordförande.

<b>Affärsmannens registrering av tidskriftsartiklar.</b> Betydelsen för den praktiske affärsmannen
av att inregistrera tidskriftsartiklar framhålles i en nyligen utkommen broschyr
»Hur den praktiske affärsmannen arbetar», (Sv. andelsf. 1920, pris 4:—), vilken bl. a.
innehåller förslag till registerkort för detta ändamål. Att det skulle vara en betydande tidsbesparing
även för »den praktiske mannen» att snart få till stånd en tidskriftsindex i vårt land är
uppenbart, och även från deras synpunkt är det därför livligt att önska att den snart blir en
verklighet.

<b>Landskommunernas folk- och skolbibliotek.</b> I en uppsats i decemberhäftet 1920 av
Meddelan den från svenska landskommunernas förbund behandlar Fil. d:r Knut Tynell
»Folk- och skolbiblioteken i våra landskommuner», varvid bokurval, lokaler, bibliotekariens arbete,
bibliotekens ekonomi o. s. v. i korthet behandlas.
<b>Accessionskatalogens tioårs-register.</b> Under redaktion av bibliotekarien S. Hallberg
har utarbetats ett Tegister över årgångarna 1906—1915 av Sveriges offentliga biblioteks
accessionskatalog. Senare hälften av detta register utkom i slutet av förra året, och härmed ha
alla de, som äro intresserade av våra större biblioteks förvärv av utländsk litteratur, fått ett
utmärkt hjälpmedel för sitt studium. I detta tioårsregister, som är det tredje i ordningen, ha
vidtagits vissa förenklingar och förbättringar, som underlätta användningen. Priset är för båda
delarna tillsammans 5 kr. Stads- och läroverksbibliotek kunna emellertid erhålla arbetet gratis
vid hänvändelse till Kungliga biblioteket.

<b>En samling studieplaner</b> för studiecirklar har utgivits av rektor Justus Elgeskog under
titel »Cirkelstudier» (Nationalgodtemplarordens förlag, Örebro, pris 1:—). Efter några
inledande ord om studiecirkelns uppgift och arbetssätt lämnas en förteckning över en del tidigare
på olika håll publicerade studieplaner i olika ämnen (tillsamman 34 st.), varefter lämnas 17
st. nya planer, om 1800-talets svenska litteratur, Almquist, Rydberg, Strindberg, Heidenstam,
H. C. Andersen, Folklivstudier, Några nutida svenska konstnärer, Mänsklighetens representanter,
Ur gamla Greklands historia, Roms historia, Det mänskliga själslivet, Samhällslära,
Alkoholfrågan, Astronomi, Lantbruksstudier (2 st.).

<b>Bokstugans</b> hittills utkomna häften för år 1921 omfatta bl. a. fortsättning av professor
Knut Kjellbergs uppsatser om Personlighetpkultur, en uppsats av lektor Oscar Olsson om
Studiecirklarna i utländskt folkbildningsarbete, studieplaner i Roms historia, socialism,
religionspsykologi, halländsk hembygdsforskning och nykterhetsfrågan. Tidskriften, som ej bör
saknas bland tidskrifterna i bibliotekens läsesalar, kostar för årgång (med 10 häften) 3:75 kr.

<b>Bildningsmöjligheter i Dalarna.</b> Under denna titel har Dalarnas folknögskolekursförening
(adress Brunnsvik, Sörvik) utgivit en illustrerad redogörelse för de olika folkbildningsföretag,
som äro i verksamhet i Dalarna. Den börjar med upplysningar om Dalarnas
hembygdsförbund och i Dalarna befintliga kulturhistoriska muséer av Karl-Erik Forsslund, Karl
Trotzig m. fl. Därefter redogöres för de olika folkhögskolorna, för folkhögskolekursföreningen,
för Bergslagets praktiska ungdomsskolor samt för föreläsnings-, studiecirkel- och
biblioteksverksamheten i Dalarna. Det innehållsrika lilla häftet kostar 1 kr. och är väl värt att tagas till
mönster i andra landskap. (I fråga om Västmanlands län utgavs redan för ett par år sedan av
landstingets folkbildningskommitté en motsvarande redogörelse, som utdelas gratis.)

<b>Kungl. bibliotekets</b> årsberättelse för år 1920. Bland märkligare förvärv till Kungliga
biblioteket, som under året gjorts, kan i fråga om den tryckta litteraturen nämnas en förut
endast i litterära källoT känd bannbulla mot Sten Sture d. ä. m. fl. av år 1503, vilken är det
äldsta tryck rörande svensk politisk historia. Handskriftsavdelningen har erhållit flera
betydande tillökningar, bl. a. brev och papper rörande utgivandet av Geijer-Afzelius Svenska
folkvisor, brev från Jenny Lind till hovrättsrådet H. M. Munthe, brev och papper ur Sven
Adolf Hedins kvarlåtenskap, vilka senare dock först år 1930 må hållas tillgängliga för
allmänheten, brev till artisten Robert Haglund från flera av 1880- och 90-talens mera bemärkta
svenska författare och konstnärer. Ett intressant materialförvärv har skett undeT året genom
inköpet av en s. k. photostat för fotografisk reproducering av handskrifter och tryck. Härigenom
har det blivit möjligt att kunna inom bibliotekets murar för ett särdeles billigt pris reproducera
textsidor, vilket särskilt kan komma till nytta när det gäller sällsynta eller på grund av ålder
ömtåliga handskrifter och tryck. Priset för fotografiska reproduktioner har tillsvidare fastställts
till 75 öre för kopia i s. k. hel storlek och 50 öre i halv storlek.

Som vanligt innehåller årsberättelsen en specificerad redogörelse för det svenska boktrycket
föregående år, i detta fall för år 1919. Summa band och häften utgör omkr. 34,000, helt
obetydligt högre än år 1918, och ännu ei uppgående till siffran för år 1917 (c. 36,500).

<b>Stockholms arbetarbibliotek</b> har fr. o. m. år 1921 börjat utsända en periodisk
publikation med titel »Meddelanden från Stockholms arbetarbibliotek», avsedd att utkomma med
4 häften årligen. Den innehåller dels en förteckning över nyutkommen litteratur och utgör
därigenom ett supplement till den under fjolåret utkomna tryckta katalogen över biblioteket,
och dels komma att inflyta notiser och meddelanden av intresse för bibliotekets besökare.
Varje häfte kostar 5 öre. Dessa »Meddelanden» motsvara alltså till sin natur dem, som förut
utsänts av bl. a. bibliotek i Kristiania,  Bergen och Köpenhamn (se Bibl.-bl. 1920, s. 186).

<b>Bogens verden,</b> den danska bibliotekstidskriften, innehåller också i sina senaste nummer
åtskilligt av intresse för en svensk publik. Prof. A. S. Steenberg lämnar en redogörelse
för några danska biblioteksbyggnader med åtskilliga planer och illustrationer. Arkitekt Carl
Jörgensen ger en del instruktiva anvisningar hur man skall skapa en god biblioteksinteriör, med
ritningar till bord, stolar och pulpet för handböcker o. d. P. C. Paaske meddelar en del
erfarenheter rörande förhållandet mellan skolor och bibliotek i England. Bibliotekarie Sigfus
Blöndal har påbörjat en undersökning av Köpenhamns biblioteksförhållanden. Harald Paulsen
ger en kort översikt över anläggandet av särskilda planschsamlingar i biblioteken, och professor
Steenberg redogör för minnen från sitt biblioteksarbete. I förra årgången lämnas en
redogörelse för svenskt studiecirkelarbete, och i den pågående har från svenskt håll, av amanuensen
J. L. Samzelius, förts fram en del förslag angående de vetenskapliga bibliotekens inköp av
utländsk litteratur. — Bland innehållet i övrigt märkas åtskilliga notiser från danskt
biblioteksarbete, recensioner o. s. v. Tidskriften kostar 8 kr. för år och omfattar ungf. 20 ark årligen.

<b>For folkeoplysning,</b> den norska tidskriften för bibliotek och föreläsningsverksamhet,
innehåller i sina senaste häften bl. a. en redogörelse av fröken Alvida Sandberg för »Några
sidor av svenskt biblioteksarbete», ett par artiklar av John Ansteinsson om biblioteksorganisation
i Förenta staterna samt en utredning av skolinspektör Schulstad om nyorganisering av
folkskolornas bibliotek i Kristiania. Dessutom biblioteksnotiser och recensioner. Priset är 3
kr. årligen för 6 häften.

<b>Den norska folkbibliotekskatalogen.</b> Av den av norska Kirkedepartementet utgivna av
Karl Fischer redigerade »Katalog over bøker skikket för folkeboksamlinger» har utkommit
tillägg 1919 och 1920 omfattande i huvudsak litteratur för 1918 och 1919. Jämte boktitlarna
innehåller katalogen enstaka korta anmärkningar om vederbörande arbeten samt hänvisning till
recensioner i tidskriften For folkeoplysning. I likhet med föregående kataloger (Hovedkatalog
1913 samt 5 föregående tillägg) utgör katalogen ett gott hjälpmedel för den som önskar inköpa
norsk och dansk litteratur i större utsträckning. Särskilt bör därvid också påpekas det i
tillägg 1917 intagna förslaget till handbibliotek för läsrum.

<b>Köpenhamns kommunbibliotek</b> har utsänt tryckta kataloger över huvuddelen av sitt
bokbestånd. Hittills ha utkommit 8 häften. Den dansk-norska litteraturen är delad i 6 olika
häften, som tillsamman kosta 3:05 kr. Den utländska litteraturen är fördelad på två kataloger,
en över facklitteratur (pris 2:—) och en över skönlitteratur (pris 0:50). Den utländska
avdelningen innehåller bl. a. en rikhaltig samling svensk litteratur (c. 600 skönlitterära och 1 000
fackliga arbeten). — De större folkbibliotek, som inköpa litteratur på tyska, franska och
engelska språken, torde i brist på lämpliga prisbilliga uppslagsböcker till hjälp vid litteraturvalet
i många fall kunna ha god nytta av att använda Köpenhamnskatalogen som uppslagsbok. —
Senare utkomma även kataloger över bibliotekets musikavdelning och handboksamling.

</chapter>
<chapter name="Litteratur">
<h2>LITTERATUR</h2>
</chapter>
<chapter name="A. Bok- och biblioteksväsen.">
<h3>A. Bok- och biblioteksväsen.</h3>
<b>Linder, L[udvig].</b> Bibliografisk förteckning över innehållet i Svenska skogsvårdsföreningens
(Föreningens för skogsvård) publikationer iqo2—1919. Utg. under
medverkan av G. Schotte. Sv. skogsvårdsfören., Sthm 1920. 288 s. <i>Aaaq.</i> <b>25:—.</b>

Innehåller såväl en systematisk som en alfabetisk förteckning över innehållet i föreningens
olika publikationer (bl. a. Skogsvårdsföreningens tidskrift, dess folkskrifter och tidskriften
Skogen).

Den stora betydelse, som Svenska skogsvårdsföreningens utgivareverksamhet haft och har
för vårt lands skogsskötsel, gör att det för alla skogsintresserade måste vara till största gagn
att ha tillgång till bibliotekarie Linders omsorgsfulla och överskådliga bibliografi.

<b>Schotte, Gunnar.</b> 1919 års skogslitteratur. (Särtr. ur Skogsveckans program
1920.) Sv. skogsvårdsfören., Sthm 1920. [21 s.] <i>Aaaq.</i> <tab><b>0:50.</b>

En systematisk förteckning upptagande samtliga svenska böcker och tidskriftsuppsatser på
området samt viktigare norska, danska och finsk-svenska arbeten.
</chapter>
<chapter name="B. Skrifter av allmänt och blandat innehåll.">
<h3>B. Skrifter av allmänt och blandat innehåll.</h3>
<b>Holmberg, Teodor.</b> Med sköld och svärd för svenskhet och etisk kultur.
Gle. 1920. 296 s. <i>Bb.</i> <tab><b>7:50.</b>

Denna samling av uppsatser i nationella och etiska ämnen är präglad av förf:s fosterländska
sinnelag och ideella livssyn. De äga ett obestridligt värde icke minst som uttryck för ett i vår tid
väl behövligt sanningssägande. Även om icke envar på alla punkter kan följa förf. — detta
gäller mest hans politiska funderingar — så måste dock alla skänka sitt fulla erkännande åt
betydelsen i den kamp han för med svärd och sköld för höga ideal. Man önskar en god spridning
åt boken. <tab><i>J. F.</i>
</chapter>

<chapter name="C. Religion.">
<h3>C. Religion.</h3>
<b>Aulén, Gertrud.</b> Kristendomens väg till folken. Missionshistoria. I. 2 uppl.
Diak. 1920. 368 s. Kart., litt. <i>Cl.</i> <tab><b>9:50.</b>

Det föreliggande arbetet är den första moderna, på vårt språk skrivna missionshistorien
och fyller därmed en i hög grad kännbar lucka i vår inhemska litteratur. Författarinnan har
närmast velat giva en handledning i ämnet för lärare och seminarieungdom, så mycket mera
nödvändig nu då missionshistorien enligt den nya kristendomsundervisningsplanen för
folkskolorna fått en plats på skolschemat. Hennes arbete lämpar sig emellertid för var och en
som vill skaffa sig inblick i detta ämne. Det har fått mycket goda vitsord av fackmän på området.
Det maktpåliggande urvalet ur det rika och skäligen olikartade materialet synes vara gjort med
omsorg och skicklighet. Den nu utkomna förra delen behandlar, efter en tillbakablick på äldre
tiders missionsarbete, missionen i österns kulturländer, Indien, Kina, Japan och Korea. <tab><i>E. M. R.</i>




<b>Bensow, Oscar.</b> Biblisk ordbok. 2. Ordförklaringar (biblisk realencyklopedi).
Ev. fost. 1920. 239 s. <i>Cc.</i> <tab><b>8:—;</b> inb. <b>10:—.</b>

Med denna del föreligger B:s arb. komplett. D. 1 utgör en konkordans över bibelspråk
(ang. denna jfr Grkat. Tillägg 1, s. 4), den nu föreliggande d. 2 innehåller förklaringar över
mått, mynt, vikt m. m. (biblisk arkeologi), upplysningar om djur- och växtnamn samt
person- och ortnamn och utredningar om de bibliska begreppen.

<b>Eklund, J[ohan] A[lfred].</b> Vår kyrka och vi med flera föredrag. Sv. kristl.
stud. 1920. 162 s. (Sv. kristl. studentrör. skriftser. 115.) <i>Ca.</i> <tab><b>4:—.</b>

Boken utgör en samling föredrag från de senare åren. Främst märkes det som hölls vid
de svenska kyrkodagarna i Hälsingfors 1918, dit författaren kallats såsom representant för den
svenska kyrkan, behandlande svenskt kyrkoliv under det senaste tidsskedet, vidare ett vid
samma tillfälle inför Hälsingfors universitet hållet föredrag »Från auktoritetstanke till
utvecklingslära». I »Kristendom och nationalitet» går författaren skarpt till rätta med
nationalitetstankens utgestaltning i nyaste tid. »Nationalitetens själviska, världsvända maktliv för till
döden». <tab><i>E. M. R.</i>

<b>Evangeliet</b> och kyrkan. Föredrag vid tionde allmänna kyrkliga mötet i
Stockholm 1920 av Harald Hjärne, Anna Sörensen, Rob. Malmgren, J. Källander,
C. A. Hedlund, Carl Sebardt, John Melander, Otto Centervall, P. H. Sjöblom,
Fabian Månsson, Nathan Söderblom, Gustaf Thorsell, Viktor Rundgren och
Manfred Björkquist. Diak. 1920. 89 s. <i>Ca.</i> <tab><b>2:50.</b>

Med stort intresse läser man här de föredrag och diskussionsinlägg som vid det allmänna
kyrkliga mötet i Stockholm 1920 behandlade ovanstående ämne. Mest uppmärksamhet tilldraga
sig ovillkorligen P. H. Sjöblom, Arbetarrörelsens materialism, och Fabian Månsson, Evangeliet
och samhällets förnyelse. På ett märkligt sätt bära de vittnesbörd om den pågående kampen
mellan materialism och religiös idealism inom arbetarevärlden. Man är naturligtvis ej
berättigad att av dessa enstaka röster draga några vittgående slutsatser, men onekligen äro de
symptom på att den religiösa frågan börjat träda in i ett annat läge än det varuti den befann sig
ännu för blott några få år sedan. <tab><i>E. M. R.</i>

<b>Förbundet</b> för kristet samhällsliv. 1—6. Birkagården, Sthm  1919—20. <i>Cf.</i>
1. Beskow, Natanael. Det radikalaste reformproprammet. <tab><b>0: 60.</b>
2. Beskow, Natanael. Kristendom och krig. <tab><b>0:75.</b>
3. Thysell, Sam. Ny grund och nytt mål. Ekonomiska reformtankar. <tab><b>1:—.</b>
4. Pfannenstill, M. Demokrati och personlighet. <tab><b>0:60.</b>
5. Almquist, Sigfrid. Framtidens skola. <tab><b>1:25.</b>
6. Julen, J. Gudsrikestanken och kristligt samarbete. <tab><b>0:60.</b>

De ovannämnda skrifterna äro utgivna av det år 1919 startade »Förbundet för kristet
samhällsliv». Detta förbund vill, såsom D:r Beskow i den förstnämnda programskriften säger, vara
en budbärare om Jesu evangelium som en samhällsomskapande makt. Det vill låta kärlekens
och rättfärdighetens ljus falla över samhällsfrågorna och väcka samvetena. Kristendomen är i
själva verket det radikalaste reformprogrammet. D:r Beskows ståndpunkt i fråga om kriget har
kanske ytterligare utvecklats utöver det föreliggande föredraget sedan han nu anslutit sig till
den s. k. Bilthofenrörelsen. — Pastor Thysell tar upp de ekonomiska spörsmålen och söker
att med utgångspunkt från den kristna tanken om förvaltareskap draga upp några reformlinjer.
(Ang. Almquists skrift jfr nedan s. 99.) Det torde icke kunna vara delade meningar om att
det mål Förbundet för kristet samhällsliv satt sig före är i hög grad behjärtansvärt. Svårt är
naturligtvis att finna vägen fram till målet. Meningarna kunna vara och äro delade. Men det
är bättre att ärligt och ivrigt sträva framåt, även om man skulle misstaga sig, än att blott
kritisera och sitta stilla. <tab><i>E. M. R.</i>

<b>Holmquist, Hjalmar.</b> Bilder ur kyrkohistorien, religions- och missionshistorien.
För folkskolans högsta klasser. Nst. 1920. 162 s. <i>Cj.</i> <tab>Inb. <b>4:50.</b>

Vår mest läste kyrkohistoriske författare iiar här skänkt den svenska folkskolan en kortfattad
kyrkohistorisk lärobok, som, samtidigt som den giver verklig kunskap, är av den art


att den med nöje kan läsas av vem som helst. Den har intet av den tyngd över sig, som man
i forna dagar förknippade med ordet lärobok. Förtjänstfullt är att författaren medtagit
lämpligt religionshistoriskt och missionshistoriskt material. <tab><i>E. M. R.</i>

<b>Müller, Johannes.</b> Vem var Jesus? Övs. [fr. ty.] av H. Hägglund. Sv. kristl.
stud. 1920. 69 s. (Sv. kristl. studentrör, skriftser. 116.) <i>Ccda.</i> <tab><b>1:60.</b>

Bland denne författares många arbeten, av vilka flera blivit överflyttade till vårt språk, torde
det föreliggande vara ett bland de allra bästa. <tab><i>E. M. R.</i>

<b>Samtal</b> om kyrkan. Föredrag vid tionde allmänna kyrkliga mötet i Stockholm
1920 av C. A. M. Lindman, Hj. Danell, Tor Andræ, Hj. Holmquist, Axel
Ihrmark, N. Söderblom, G. Ribbing, Karl E. Öhman, A. G. Joelsson. Diak.
1920. 108 s. <i>Cg.</i> <tab><b>2:75.</b>

Här äro samlade en del vid det allmänna kyrkliga mötet i Stockholm 1920 hållna föredrag.
Man gläder sig över att de blivit bevarade i bokform, enär vad som här bjudes ger god
vägledning, när man vill tänka över och bilda sig en uppfattning om de brännande kyrkliga
spörsmålen. Om man skall särskilt peka på några av föredragen, skulle det vara prof. Hj.
Holmquists »Är kyrkan i Sverige statskyrka?», ärkebiskopens »Kyrkans frihetskrav» och
hovrättsrådet G. Ribbings »Statens ställning till kyrkans frihetskrav». <tab><i>E. M. R.</i>
</chapter>

<chapter name="D. Filosofi.">
<h3>D. Filosofi.</h3>
<b>Kant, Immanuel.</b> Grundläggning av sedernas metafysik. Övs. [fr. ty.] av
G. Leffler. 2 uppl. med inledn. av Alf Nyman. B. & B. 1920. 115 s. Portr.
(Berömda filosofer 15.)  <i>Dg.</i> <tab><b>3:50.</b>

Denna nya svenska uppl. av Kants i etikens historia epokgörande arbete har försetts med
en belysande inledning av doc. Nyman (ang. föregående uppl. jfr Grkat. s. 30).

<b>Tagore, Rabindranath.</b> Personlighetetens värld. Övs. av A. Carr. Nst.
1920. 168 s. <i>D.</i> <tab><b>9:—.</b>

Innehåll: Personlighetens värld. — Vad är konst? — Den andra födelsen. — Min skola
— Meditation. — Kvinnan.

Tagore har fått erfara vådan av att vara alltför vidsynt och universell. Ehuru han direkt
uttalat sig mot teosofien, tyckas somliga teosofer betrakta honom som en av sina egna, och
kristna teologer visa honom en överraskande respekt. Om nu också kvinnosaksrörelsen skulle
lägga beslag på honom, vore detta mer berättigat, ty en mer »feministisk» uppsats än »Kvinnan»
i den föreliggande essaysamlingen får man leta efter. Där ställes det kvinnliga idealet upp mot
det manliga. Det är emellertid, väl att märka, de speciellt kvinnliga egenskaperna, passivitet,
renhet, vördnad, självförsakelse, Tagore på österländskt sätt förhärligar. Den nuvarande
kulturen är, menar Tagore, baserad på ekonomi och politik och dess konsekvenser, militarismen;
den kommande skall däremot enligt hans åsikt vara baserad ej på konkurrens, utan på
växelverkans ideal, och i detta kommande samhälle får kvinnan sin rätta plats. Av de övriga
uppsatserna torde den blott alltför allmänt hållna »Min skola» vara intressantast, i de övriga vet
man ofta ej, var gränsen går mellan österländsk spekulation och västerländska inflytelser. <i>H. Sg.</i>

<b>Till</b> besläktade själar. Tankar om livets mening och mål. Utdrag saml. och
utg. av Caroline Lewenhaupt. W. & W. 1920. 254 s. <i>D.</i> <tab>Inb. <b>8:50.</b>

Antologier av olika slag äro icke så talrika i vår litteratur som t. ex. i den engelska. De ha sitt
givna värde, även om man helst skulle se att författarnas skrifter i sin helhet lästes, ej blott
utdrag ur dessa. Den föreliggande upptager en del prov på modernt tänkande i livets högsta
frågor. Vi möta namn sådana som Tagore, J. Brierley, Helen Keller, Ch. Wagner, R. W. Trine,
O. S. Marden, R. Miller, M. Björkquist. Även från Seneca och Tolstoy förekomma uttalanden.
Totalintrycket av urval oeh sammanställning kan sammanfattas så: ädel och hög etisk idealism
med religiöst inslag. <tab><i>E. M. R.</i>
</chapter>
<chapter name="E. Uppfostran och undervisning.">
<h3>E. Uppfostran och undervisning.</h3>
<b>Almquist, Sigfrid.</b> Uppfostran och undervisning i svensk skola. Nst. 1920.
100 s. <i>Eabc.</i> <tab><b>3:75.</b>

Efter en kortfattad karakteristik av de olika ungdomsåldrarna ger förf. en framställning
av vad läroverk och flickskolor böra skänka sina elever och huru varje ämne skall bidraga
härtill. Särskilt framhålles vilje- och känslolivets betydelse för skolan, där det fullkomligt
utträngts av den grekiskt-skolastiska intellektualismen.

När ett så stort ämne skall behandlas på 100 sidor, blir framställningen naturligtvis ofta
mera schablonmässig, men på åtskilliga punkter har man ett starkt intryck av förf:s
personlighet. Särskilt tycks förf. vara förtrogen med undervisningen i kristendom, naturkunnighet
och matematik. <tab><i>A. H—r.</i>

<b>Brandell, Georg.</b> Pedagogik på psykologisk grundval för folkskoleseminarier
och andra undervisningsanstalter samt för självstudium. Bv. 1920. 213 s.
Ill., litt. <i>Ea.</i> <tab><b>8:50.</b>

En sammanfattning av den moderna experimentella pedagogikens resultat. Först en mer
allmän översikt över barnpsykologien, därefter den pedagogiska tillämpningen; till sist en
mycket kort översikt över det svenska skolväsendets organisation.

Förf. står tydligtvis ganska främmande för engelska och amerikanska psykologers i vissa
fall banbrytande arbeten; däremot refereras tyska författare rätt kritiklöst. Flera ytterst intressanta
och viktiga frågor vidröras endast mera i förbigående, t. ex. utsagans tillförlitlighet. <i>A. H—r.</i>

<b>Rudenschöld, Thorsten.</b> Skrifter. D. 1. Tankar om ståndscirkulation.
2 uppl. Lst. 1920. 25 + 147 s. Portr. (Pedagog. skr. 89.) <i>Eabb.</i> <tab><b>3:—.</b>

Utvecklingen har visserligen under de 75 år, som förflutit sedan första upplagan av denna
bok kom ut, gått i en helt annan riktning än förf. hoppades; men ända innehålla hans sociala
funderingar ofantligt mycket av intresse — inte blott kulturhistoriskt — för nutida läsare.

Var och en bör få sin plats i samhället efter begåvning och inte efter föräldrarnas ekonomiska
och sociala förhållanden. Därför böra alla genomgå samma skola, som skall i lika hög grad
grundlägga kroppslig arbetsförmåga som dygd och ett ädelt sinnelag.

Genom hela boken känner man en personlighet som är gripen av en fullkomlig hänförelse
för dessa sina idéer; och därför har man gärna överseende med hans för en modern läsare ofta
tunga språk.

Häftet innehåller dessutom en liten välskriven biografi och en kort men klar översikt
över Rudenschölds författarskap och idéer av kanslirådet J. Franzén. <tab><i>A. H—r.</i>
</chapter>

<chapter name="F. Språkvetenskap.">
<h3>F. Språkvetenskap.</h3>
<b>Hammarlöv, Ant.</b> Svenskt rimlexikon. D. 1. Enkelrim. Fri. 1920. 304 s.
<i>Fcb (x).</i> <tab><b>12:—.</b>

Förf. — f. d. trävaruhandlare — har sedan 1905 arbetat på sitt rimlexikon, vars första del
— »enkelrimmen» — nu publicerats. En följande del skall behandla »dubbelrimmen», varmed
förf. menar »sammansatta ord, som rimma med varandra uti två, tre eller flera av sina stavelser».

Verket vittnar fördelaktigt om sin upphovsmans levande intresse och kolossala flit, men
på samma gång, förklarligt nog, om hans brist på filologisk skolning. I vetenskapligt avseende
står det avgjort efter sin närmaste föregångare, Leksells svenska rimlexikon (1905), som
Hammarlöv ej omnämner och förmodligen ej känt till. Både i fråga om bestämningen om
rimordens uttal och i fråga om grupperingen av materialet, som blivit mycket splittrat, synas
berättigade anmärkningar kunna göras. Exempelvis må anföras, att man hos Leksell, men ej hos
Hammarlöv får veta, att <i>goter</i> kan uttalas med å-ljud i första stavelsen och att
<i>humaniora</i> kan ha ö-ljud i näst sista. Att <i>aversion</i> och <i>inversion</i> hos
Hammarlöv stå i olika grupper, liksom

att detsamma är fallet med <i>exspiration</i> och <i>inspiration, infusion</i> och <i>konfusion, konservation</i>
och <i>reservation,</i> är oförklarligt.

I förordet, vars något oklara och bristfälliga form röjer den ovane skribenten, säges det, att
ordförrådet — d. v. s. rimorden — skulle omfatta omkring 150,000 ord; hos Leksell torde enligt
dennes förord rimmens antal överstiga 55,000. Då enligt min beräkning i medeltal endast
ungefär 200 rimord (ibland visserligen mer, men ibland mycket mindre) förekomma på sidan i
Hammarlövs verk — alltså i den nu utkomna volymen på 304 s. något över 60,000 —, måste
författaren ha medräknat även de böjningsformer, som icke upptagits särskilt. Men även under
denna förutsättning förefaller summan 150,000 vara bra hög.

Att rimordens antal är större än hos Leksell, fastän denne har åtskilligt, som Hammarlöv
saknar, t. ex. <i>brasilisk, Isaura, leben, Preben,</i> beror nog väsentligen därpå, att den
sistnämnde upptagit många flera namn (vissa av familjenamnen ha försetts med föregående
initialer), dessutom en mängd utländska ord och fraser (t. ex. eine Mutter, den lustiga
kontaminationen <i>ein Drink</i>), många — stundom välvalda, stundom osannolika
hopställningar av ord (t. ex. <i>för disträ att</i> under <i>äat, ett knyst att</i> under <i>ystat,
fick i Ryd en</i> under <i>yden</i>) samt ej få, stundom ganska anskrämliga nybildningar (t.
ex. <i>galenskaplig, gigantska</i>). Vissa rimord upptagas med samma uttal mer än en gång
(både såsom enkla och såsom ingående i fraser), alltså äro t. ex. både <i>fläng</i> och i <i>flygande fläng</i>
uppslagsformer. Om många bland de Hammarlövska rimorden gäller det, att de varken använts
eller komma att användas i svensk diktning.

Någon excerpering av våra förnämsta skalders rimord ligger ej till grund för arbetet.
Annars skulle man ej sakna de Rydbergska rimorden <i>Anadyomene, gepider, myosot, zevs,</i> de
Karlfeldtska <i>Kristo, Mefisto, traj. <tab>T. H.</i>

<b>Montgomery, Albert.</b> 30 000 främmande ord och uttryck i svenska språket.
Med förklaringar och uttalsbeteckning. 2 uppl. utg. av Emil Amelin. B. & B.
1920. 729 s. <i>Fcb(x).</i> <tab>Inb. <b>12:—.</b>

En ny något utvidgad upplaga av en för biblioteken, särskilt deras referensavdelningar
värdefull uppslagsbok.
</chapter>

<chapter name="G. Litteraturvetenskap.">
<h3>G. Litteraturvetenskap.</h3>
Jfr arbetena om Almquist, Bremer, Fröding, Strindberg och Topelius på <i>L.</i>

<b>Lamm, Martin.</b> Upplysningstidens romantik. Den mystiskt sentimentala strömningen
i svensk litteratur. D. 2. H. G. 1920. 600 s. <i>Gc.</i> <tab><b>36:—,</b> inb. <b>49:—.</b>

Då första bandet av detta arbete utkom, framhölls i denna tidskrift (årg. 1918 s. 183), att vår
litteraturhistoria riktats med ett verk, som både genom synpunkternas originalitet och materialets
intresse måste tillmätas ett synnerligen högt värde. Det nu utkomna andra bandet, med vilket
verket föreligger i fullbordat skick, jävar ingalunda detta omdöme. Med utomordentlig
lärdom och överdådig framställningskonst har författaren skildrat stigandet och kulminationen
av den mystiskt-fantastiska underström, som hela 1700-talet igenom går parallellt med den
rationalistiska, av Voltaires inflytande behärskade riktningen. Viktiga delar av den svenska
1700-talslitteraturen ställas härigenom i helt och hållet ny belysning och avvinnas förnyat
intresse. Glanspunkter i arbetet äro teckningen av Thorild (med avgörande polemik mot Albert
Nilssons ensidiga och i allt väsentligt missvisande Thorildtolkning), framställningen av
Ehrensvärd och hans konståskådning, analysen av den franska klassicitetens stilideal, historiken
över frimurarordens uppkomst och utveckling under 1700-talet (med synnerligen roande detaljer
ur de hemliga ordensceremonierna), skildringen av Kellgrens senare verksamhet (med
identifiering av föremålet för Den nya skapelsen) o. s. v. Arbetets vetenskapliga karaktär
hindrar icke, att det med nöje och behållning läses även av icke fackbildade. För större
bibliotek bör det givetvis anskaffas. <tab><i>O.  W—n.</i>
</chapter>


<chapter name="H. Skönlitteratur.">
<h3>H. Skönlitteratur.</h3>
<b>Curwood, James Oliver.</b> Kazans son. Övs. [fr. eng.] av A. Å-m. Dbg.
1920. 247 s. <i>Hcee.</i> <tab><b>7:25.</b>

Berättelsen tilldrager sig i Kanadas vildmarker, där bokens hjälte, en varghund, under
strider och äventyr utvecklar sina vargegenskaper till högsta fulländning. Med vilddjursinstinkten
kämpar emellertid den människan underdåniga hundnaturen, som då han råkar i fångenskap
slutligen tager överhanden. Författaren är lika förtrogen med djurens som med pälsjägarnas
liv i de stora skogarna, och då händelseförloppet i boken är spännande, fyller denna även alla
anspråk på en »rolig» bok. Boken, som utgör forts, av »Kazan» (Grkat. <i>u,</i> s. 10), är även
lämplig som ungdomsbok. <tab><i>H. W—k.</i>

<b>France, Anatole</b> [pseud. för <i>J. A. Thibault</i>]. Lille Pierre. Övs. [fr. fra.]
av Hugo Hultenberg. Nst. 1920. 267 s. <i>Hcej.</i> <tab><b>7:50.</b>

En synnerligen fin bok, en kritiskt lagd naturs barndomshistoria, kanske mindre idyllisk
än vanliga skildringar från detta område men ingalunda blottad på fägring. Märkligt är det,
att den gamle mästaren kunnat alstra något så friskt och färgrikt. <tab><i>Rg.</i>

<b>Jacobsen, J[ens] P[eter].</b> Niels Lyhne. Övs. [fr. da.] av Jarl Hemmer.
B. & B. 1920. 241 s. <i>Hceda.</i> <tab><b>6:—.</b>

Att översätta Niels Lyhne borde icke vara behövligt. Men när nu faktiskt många svenskar
ogärna läsa danska, har väl en god tolkning sin uppgift. <tab><i>F. V.</i>

<b>Jørgensen, Johannes.</b> Den yttersta dagen. Övs. [fr. da.] av Hugo
Hultenberg. Lb. 1920. 109 s. <i>Hceda.</i> <tab><b>3:75.</b>

Det är en av den berömde danske diktarens tidigare böcker, som på detta sätt införlivats
med vår litteratur; en skildring av en döendes »yttersta dag», då hans hela liv passerar revy.
Den griper som vanligt både med sin lyrism och sitt religiösa patos. <tab><i>F. V.</i>

<b>Reck-Malleczewen, Fritz.</b> Fru Exotika. Till sv. [fr. ty] av Julia Pripp. Sv.
andelsf. 1920. 156 s. (Populära romaner.) <i>Hcef.</i> <tab><b>5:50.</b>

En riktigt rolig berättelse från det tropiska Sydamerika med spänning, äventyr och intressanta
typer. Litterärt står den på högre plan än vanliga äventyrsböcker, ja, kan knappt räknas
till den sorten. <tab><i>F. V.</i>

<b>Rosny, J. H.</b> d. ä. [pseud. för <i>J. H. H. Boex</i>]. Kampen om elden. En
roman från urtiden. Övs. fr. fra. av J. Bring. Gle. 1919. 304 s. <i>Hcej.</i> <tab><b>9:75.</b>

Det är en svår uppgift att i berättelsens personliga form skildra en avlägsen tids människor
och deras liv, och det gäller icke minst det mest avlägsna tidskedet i människans
historia, urtiden, den paleolitiska stenåldern. Uppgiften sätter stora krav på sin man. Den
förutsätter ej blott en grundlig kunskap om tiden rent vetenskapligt-etnologiskt men fordrar också
fantasiens flykt och dess tukt, en god smak. Brister det konstnärliga, blir framställningen lätt
pedagogisk, blir en läseboksmässig och pedantisk presentation av människor som knacka flinta
och röra i eldstaden. A andra sidan får inte korrektheten alltför mycket sättas i sticket för
kravet på liv och rytm "och konstnärlig uppfattning av det rent mänskliga.

J. H. Rosny har lyckats. Det är över huvud sällan man träffar en så fängslande bok, så
konstnärlig och stark helt igenom. Boken är inte bära en berättelse, den är själv ett stycke
liv, levat i rasande täkt och skälvande av våldsam kraft. Den lämnar kvar hos läsaren ett
oförgätligt intryck av naturens mäktighet i brytningstiden mellan istiden och nutiden.

Realiteterna i boken grunda sig tydligen på goda kunskaper om den paleolitiska tiden
överhuvud. Men författaren har undvikit större misstag genom en konstnärligt sett mycket
lyckad allmängiltighet i framställningen. Han undviker detaljer och låter läsaren ana eller
själv tänka sig särdragen. Han fastslår intet land med dess nutida namn och ger inga tidsmärken
medelst moderna vetenskapliga facktermer. Dessa skickliga grepp ger honom en större


frihet, utan att denna stöter den specialkunnige. Hans människoraser skildras med de
överdrifter som vi pläga återfinna hos äldre tiders upptäcktsresande; läsaren har svårt att identifiera
dem med de få raser vi känna från skelettfynden men tar ändock ingen anstöt.

Närmare hållpunkter för tidsperspektivet lämnar den väldiga djurvärld, som fyller en stor
del av boken med sitt kampfyllda, flämtande liv. Den stora anhopningen av djurarter verkar
emellertid en smula programartad, även om djurens samtidighet i stort sett är bevisad genom
grottfynden och ristningar med djurbilder: det torde närmast vara slutet av sista stora
nedisningens tid, arkeologiskt taget mousterientiden författaren avser att skildra, såsom detta skede
tedde sig å de isfria vidderna i västra Europa. Något som vädjar till läsarens överseende äro
de ofta överdrivna måtten; när bokens hjälte ser en mammut, som är 12 armlängder hög,
bör detta uppfattas på samma sätt som ett barns okritiska beskrivningar av stora djur;
mammutens medelhöjd är som bekant 3,5 meter.

Ett område, där författarens fantasi ej är bunden av några faktiska upplysningar från
forntiden, är skildringen av växtvärlden; vad vi därutinnan veta om den paleolitiska tiden är ytterst
ringa och de få fynden härröra dessutom från en tidigare period. Författaren har icke heller
sparat sig något, när det gäller att måla de stora fältens och de ändlösa träskens mångskiftande
och färgrika växtvärld; det är dock möjligt, att en växtbiolog skulle reservera sig mot
sammanställningen och anhopningen av vissa växtarter.

Huvudidén i boken — kampen om elden — är baserad på det antagandet att det i tidiga
kulturskeden måste hava funnits stammar, vilka väl känt elden, som en gång vunnits t. ex.
som åskeld, men ej förstått konsten att framställa eld; slocknar elden på härden, genom
vanvård, häftiga regn eller genom överfall, står stammen redlös. Författaren tänker sig här en
sådan situation, varvid tre unga män åtaga sig att hämta eld långt fjärran ifrån hos fientliga
stammar; de utföra sitt uppdrag under otroliga lidanden och talrika strider — det är kampen
om elden.

Motiv från denna kulturnivå — ovetenhet om eldens framställande — hava använts av
andra författare; Johannes V. Jensen t. ex. använder det i sin bok »Bræen» (översatt till
svenska med titel Jökeln, Grkat. s. 102). Det är emellertid en öppen fråga, om man inte bör
antaga, att konsten att framställa eld var väl känd i Västeuropa i paleolitisk tid med dess
framskridna flintteknik; flintknackningen ger ju gnistor, som lätt kunna uppfångas. Å andra
sidan kan det ju tänkas, att vissa stammar av för oss okända anledningar varit efterblivna på
denna punkt.

Jag känner ej arbetet i dess franska form, men doktor Bring har ord om sig att vara en
fin kännare av franska språket och litteraturen, vilket borgar för att han verkligen lyckats
avvinna originalet dess ända och dess nyanser, i den mån det är möjligt. Den svenska
språkbehandlingen klickar på en och annan punkt — översättaren använder t. ex. det danska
skickelse i betydelsen skepnad, gestalt; dock äro de anmärkningar som kunna göras försvinnande
och förringar icke det tack som d:r Bring kan göra anspråk på för sin möda att göra den
svenska allmänheten bekant med en så betydande bok som  »Kampen om elden». <tab><i>B. S.</i>

<h3>He. Skönlitteratur: svensk.</h3>
<b>Demitz, Gösta.</b> Av jord. Skiss. W. & W. 1920 94 s. <i>Hcb.</i> <tab><b>4:—.</b>

En omogen men icke temperamentslös berättelse om ett par helt unga människors kärlek. <tab><i>F. V.</i>

<b>Haugard, Joel.</b> Syskonen Karel. A. B. 1920. 144 s. <i>Hcb.</i> <tab><b>5:—.</b>

En historia om två syskon, brodern som med uppoffrande kärlek underkastar sig alla
inskränkningar för systern, en njutningslysten och ytlig egoist. Vid hans dödsbädd håller hon
en monolog om att börja ett nytt liv och bryta sig ur allt elände hon trasslat in sig i. Hela
historien, fin och med en viss ungdomlig sprödhet, är skriven i en objektiv berättarform, där
samtalen mellan de uppträdande oftast refereras, varigenom en del av liv och handlingsmoment
flyttas undan och det hela blir liksom avlägsnare. Boken dock visst läsvärd och ägnad att
ställa problem under debatt' för läsaren. <tab><i>M. F.</i>

<b>Hemmer, Jarl.</b> Prins Louis Ferdinand [av] Preussen. En romantiskt cykel.
A. B. 1920. 79 s. Portr. <i>Hcb.</i> <tab><b>4:—.</b>

»En romantisk cykel» säger underrubriken, och diktsamlingen, skriven med en viss bravur
och glans, besjunger en ung vildhjärna till prins, hans svärmerier, serenader, dueller och övriga

romantiska rekvisita. Lättflytande och elegant vers, som dock ibland kan förfalla till förvånande
plattheter. Dikten vill vara en »doft från en förgången och vårlig tid, som stormande förgick»
och väl ger den något av detta men den håller en knappast heller längTe kvar i sin stämning
än »några lekfullt korta ögonblick». <tab><i>M. F.</i>

<b>Josephson, Ragnar.</b> Imperfektum. Nst. 1920. 184 s. <i>Hcb.</i> <tab><b>8:—.</b>

Hur många böcker ha ej skrivits om Uppsala och det egenartade livet där. Skulle man
göra upp en bibliografi över alla Uppsalaskildringar, bleve det säkert en ganska omfångsrik
volym. De flesta — men icke alla — av dessa skildringar ha väl hållit sig företrädesvis till
de ungdomliga upptågen, nöjeslivet, sorglösheten. Josephson däremot skildrar endast studielivet,
de ensamma drömmarna, det intensiva arbetet vid studielampan och den vemodiga, trötta känsla,
som ofta kan övermanna den unge tänkaren, av forskningens egendomliga overklighetsliv.
Även det ensidiga studielivets avigsiçlor: den högspända kritiken, torkan och tilltäpptheten,
värdesättningen av personer efter enbart intellektuella normer har förf. ett skarpt och säkert
öga för. En viss kulturtrötthet kommer ofta till synes, men det man helst minnes äro de med
poetisk vibration och lyriskt skimmer gjorda skildringarna av studielivets intellektuella kristalliska
rus. De bli ofta besjälat och känsligt skrivna hymner till forskningens beständighet. <tab><i>Hj. L—n.</i>

<b>Jändel, Ragnar.</b> Under vårstjärnor. Dikter. Tiden 1920. 66 s. <i>Hcb.</i> <b>3:50.</b>

En subjektiv och frasfri men oklar, religiöst färgad, symbolistisk lyrik med ganska tunt
innehåll och åtskilligt även i formellt avseende att arbeta sig ur. <tab><i>M. F.</i>

<b>Kellin, Sam.</b> Vers och poesier. A. B. 1920. 90 s. <i>Hcb.</i> <tab><b>3:75.</b>

Till omväxling med de vemodsfyllda stämningsackord, varmed våra unga lyriker pläga
debutera, är detta en synnerligen uppfriskande presentation: en bred och solig humor, stundom
en ganska uddig satir. En del av dikterna äro skrivna på skånskt landsmål och åtminstone
för en skåning särdeles njutningsrika. Rytmiken är lättflytande med en ledig versifikation och
samlingen i sin helhet väl värd att göra bekantskap med. <tab><i>M. F.</i>

<b>Strindberg, August.</b> Efterslåtter. Berättelser, dikter, artiklar. A. B. 1920.
491 s. (Saml. skr. 54. Supplement del 1.) <i>Hcb.</i> <tab><b>12:—,</b> inb. <b>15:50.</b>

I denna volym ha samlats berättelser, dikter och artiklar, av vilka flertalet ej förut varit
tillgängliga i bokform. Här finnes bl. a. »Sagan om Herkules», som förut endast varit tryckt
som manuskript i 13 ex. och i ett senare tjuvtryck. Titeln »Efterslåtter» torde Strindberg
själv, bestämt för några tidigare publicerade noveller, som här återfinnas. Av artiklarna beröra
några kvinnofrågan, men de flesta konstnärliga och litterära ämnen. För Strindbergsforskningen
och Strindbergsvännerna är det ju synnerligen värdefullt att ha allt detta samlat — uttalanden
i en mängd aktuella frågor, mycket karakteristiska för sin upphovsman och skrivna med den kända
Strindbergska ensidigheten, häftigheten, träffsäkerheten, ovederhäftigheten och genialiteten. <i>Hj. L—n.</i>

<b>Ullman, Gustaf.</b> Den onde och flickan och andra historier. A. B. 1920.
158 s. <i>Hcb.</i> <tab><b>4:75.</b>

Tyvärr kan man näppeligen fälla något annat omdöme om dessa än om Ullmans senare samlingar
av småhistorier. De äTO föga betydande, uppränningen och behandlingen erbjuder ej
mycket av intresse, själva pricken över i'et saknas. <tab><i>M. F.</i>

<b>Widén, Albin.</b> Kärlekens eld. Roman. W. & W. 1920. 144 s. <i>Hcb.</i> <tab><b>6:—.</b>

En historia om en olycklig, icke oävet skildrad kärlek och en nog oklar och oförklarad
kvinnotyp, dock utan starkare grepp. <tab><i>F. V.</i>
</chapter>

<chapter name="I. Skön konst (med musik och teater).">
<h3>I. Skön konst (med musik och teater).</h3>
Jfr arbetet om Beethoven på <i>L.</i>

<b>Fischer, Ernst.</b> Västergötlands kyrkliga konst under medeltiden. Nbl. 1920.
4:o. 159 s. Ill., litt. (Västergötland. A:2.) <i>Ibc.</i> <tab><b>8:—.</b>

Arbetet ingår i serien: Västergötland, som har till uppgift att lämna bidrag till
landskapets kulturhistoria och naturbeskrivning.

Då förf. deltagit i den stora undersökning, som pågår inom landskapet för det omfattande
verket Sveriges kyrkor och utarbetat de två hittills utkomna häftena rörande Västergötland
samt dessutom förut behandlat delar av landskapets gamla kyrkliga konst, har han en
omfattande kännedom om sitt ämne.

Som inledning, ej blott i början, utan också vid bokens särskilda avdelningar, lämnas
korta och upplysande redogörelser för vad som skall behandlas. Förf. begynner med
Västergötlands kristnande och de första kyrkorna, frågar sedan varifrån det inflytande kommit, som
satt spår i landskapets gamla kyrkliga konst, från Tyskland, från England, dels anglosachsiskt,
dels norrmanniska från Danmark—Skåne, o. s. v. Därefter behandlas stenskulpturen, däribland
dopfuntar och gravstenar, och till sist monumentalmåleri, guldsmedskonst, textilier och
järnsmide.

Boken, som är rikt illustrerad, är förtjänt av vidsträckt spridning, särskilt i Västergötland,
bland enskilda och i folkbiblioteken, men är av värde för dessa bibliotek även i andra trakter.

Till sist en hemställan, att författare, som vända sig till de breda lagren, måtte vinnlägga
sig att så vitt möjligt använda svenska ord i stället för främmande. Kor-rundel torde i regel
kunna användas för apsid, dörrfält för tympanon, inflytande eller påverkan för influens o. s. v. <i>L. T.</i>

<b>Romdahl, Axel L[udvig].</b> Spanska konstintryck. A. B. 1920. 107 s. Ill. <i>Ibk.</i> <tab><b>9:—.</b>

Skildringar av spansk konsthistoria alltifrån morernas tid intill 1800-talet. Romdahl är ej
endast kunnig konsthistoriker, han är begåvad skribent, och boken är icke mindre känslig och
underhållande än saklig. <tab><i>F. V.</i>

<b>Små</b> konstböcker. 19. Carl Wilhelmson. Gle. bokh. 1920. 64 s. <i>Ibc.</i> <tab><b>2:—.</b>

Ett nytt häfte av en förträfflig serie (ang. föreg, häften jfr Grkat. s. 153). Varje häfte
innehåller 60 ypperliga reproduktioner i litet format jämte några biografiska notiser som
inledning och utgör ett gott och billigt bildmaterial för studier av ifrågavarande konstnär.

Strzygowski, Josef. Den kristna kyrkokonstens ursprung. Nya rön och
riktlinjer inom konstforskningen. Övs. [fr. ty.] av Lula Ungewitter och Gerda
Boethius. Diak. 1920. 224 s. Ill. <i>Ib.</i> <tab><b>25:—.</b>

Bakom förf:s nu utkomna bok ligga hans föredrag i Olaus Petri-stiftelsen, varför arbetet
först utkommit på svenska.

Förf. för oss in i en värld, som till stor del kommit i dagen under den 35-åriga forskaregärning,
genom vilken han blivit den förnämste kännaren av den östkristna konsten. Där
finner han den kristna kyrkokonstens begynnelse, där utvecklade den sig utan trycket av
härskarebud och fastslagen kyrklig sed, en produkt av där inhemskt byggnadssätt och den fria
konstnärsandens skapande, och detta på en tid, då kristendomen inom romarriket var en
förföljd religion. Byggnadsmaterialet, det soltorkade teglet, förde i dessa träfattiga trakter till
valvbyggnader, i Iran kupolen, som sedan vidare utvecklades i Armenien, i Mesopotamien
däremot tunnvalvet. Materialets förgänglighet krävde en beklädnad med plattor av olika ämnen,
som snart pryddes antingen efter de bildlösa religionernas art, med oändlighetsmönster,
flätverk, sådana vi finna dem t. ex. i Islams konst, eller också, som den framställande konsten
krävde, med bildverk av olika slag. Vi se, hur dessa byggnadsformer vandra mot väster och
möta den trätäckta basilikan, medelhavsländernas, Roms och Hellas kyrkobyggnadsform,
framvuxen ur dessa trakters hedniska tempelbyggnadsformer. De påverka varandra ömsesidigt, och
trådarna vävas på olika sätt samman under kyrkokonstens vidare utveckling.


Den här skisserade uppfattningen står i bestämd motsats till den äldre. Inför vissa slutsatser
står man frågande. Många gåtor förbli olösta, och striden är hård mellan nytt och
gammalt. Men horisonten har på ett ytterst betydelsefullt sätt vidgats.

För studiet av föreliggande bok krävas ej blott vissa religionshistoriska och konsthistoriska
förutsättningar, utan också tillgång till ett ganska rikt bildmaterial, sådant det finnes i förf:s
»Alt-Iran u. die Völkerwanderung» och framför allt hans »Die Baukunst der Armenier und
Europa». Även behöves kännedom om Italiens äldsta kyrkliga konst, ej minst Ravennas,
samt om Sydfrankrikes och Spaniens gamla kyrkokonst. <tab><i>L. T.</i>
</chapter>

<chapter name="K. Historia.">
<h3>K. Historia.</h3>
Jfr arbetena om Eckardstein, Schönberg och. Skytte på <i>L.</i>

<b>Brusewitz, Per Emil.</b> Det röda zarriket. Intryck och erfarenheter från en
resa i Ryssland 1920. H. G. 1920. 140 s. <i>Kmac.</i> <tab><b>6:50.</b>

Ett politiskt neutralt ögonvittnes iakttagelser på vitt skilda områden av livet i bolsjevismens
centra, omfattande tiden 25 febr.—29 mars. Några verkligt pålitliga exakta uppgifter
kunna givetvis ej erhållas under den korta tiden av en månad, men förf. yttrar sig med
prisvärd försiktighet. På det hela taget synes enligt förf:s mening en förbättring ha inträtt sedan
slutet av år 1918, från vilken tid de närmast föregående skildringarna rörande förhållandena i
Ryssland härstamma. Penningvärdet har visserligen ytterligare sjunkit, och det till ett sådant
djup, att penningen praktiskt taget ej längre spelar någon roli inom landet, men sovjetmakten
har i viss mån konsoliderats, och livsmedelstillgången har avsevärt förbättrats. Industriens
produktionsförmåga är visserligen sämre än 1 1/2 år tidigare men visar på flera viktiga områden
uppåtgående tendenser i jämförelse med de närmast föregående månaderna, vilket, om det är
sant, skulle innebära en stor förbättring, då nedgången alltsedan monarkiens fall fortsatt i allt
raskare tempo. De förutvarande borgerliga elementen ha nu i mycket stor utsträckning sett sig
nödsakade att träda i bolsjevismens tjänst och ha i många avseenden genom sin
praktiskt-ekonomiska erfarenhet kunnat göra sina nya herrar goda tjänster. Å andra sidan ha många
»borgerliga» lyckats utverka åtskilliga förmåner och göra alltjämt sitt inflytande gällande, för
att staten skall lämna friare spelrum åt den privata företagsamheten och medgiva privata
vinster i stor skala (huvudsakligen i form av entreprenadpremier). Detta skulle delvis innebära
en återgång till de av bolsjevismen förkastade samhällsformerna men behövde icke beteckna
bolsjevismens fullständiga kapitulation, ty ett fullständigt upphävande av statens kontroll över
produktionsmedlen anses även i borgerligt sinnade kretsar otänkbart. — Denna bok svär i viss
mån emot dagspressens samtidigt och senare förekommande sensationella skildringar av ögonvittnen,
vilka, om de icke själva äro bolsjeviker, enstämmigt förfäkta, att bolsjevikregimen framkallat
ett hopplöst elände. I Brusewitz' bok förekomma icke de temperamentsfulla utbrott av
indignation, som knappast saknas i någon annan icke-bolsjevikisk miljöskildring från dessa dagars
Ryssland, men detta innebär ingalunda, att han tror på bolsjevismens utvecklingsmöjligheter.
Bokens »lugna» ton torde helt enkelt kunna förklaras därmed, att förf. avrest till Ryssland i
den fasta tron, att fullständigt kaos skulle råda där, och blev överraskad att finna <sp>relativt</sp>
drägliga förhållanden. <tab><i>A. H.</i>

<b>I</b> revolutionens Frankrike åren 1792—1795. Brev från en engelsk dam till
hennes bror i England. Övs. till fra., företal och kommentarier av H. Taine. Fr.
fra. av Simon Brandell. W. & W. 1920. 234 s. <i>Kjd.</i> <tab><b>9:—.</b>

H. Taines anseende som historieforskare har i betänklig grad rubbats, sedan en yngre
generation av revolutionshistoria börjat undersöka hans förhållande till sina källor; det har
bl. a. visat sig, att han med en häpnadsväckande godtrogenhet tager för gott varje bidrag, som
passar in i hans mot revolutionen starkt antipatiska ståndpunkt. Dessa brev, som första
gången utgåvos i London 1796, »återupptäcktes» och översattes till franska av Taine, som i deras
svartmålningar såg lika instruktiva som märkliga vittnesbörd om den föregivna engelska
författarinnans goda omdömes- och skildringsförmåga. Att breven äro apokryfiska, antagligen
författade av deras förste utgivare, en engelsk skriftställare utan vidare anseende, och att de sakna
såväl historiskt som litterärt värde är numera allmänt erkänt, och deras överflyttande till svenskt
språk synes fullkomligt överflödigt. <tab><i>G. Cqt.</i>


<b>Nyqvist, G[ustaf] A[larik].</b> Världskriget. Kortfattad översikt. Nst. 1920.
96 s.  Ill., portr., kart. <i> Kacdad.</i> <tab><b>6:50.</b>

En av en militär fackman skriven summarisk framställning av de militära förutsättningarna
för kriget och av krigshändelserna samt en ganska utförlig kronologisk förteckning över viktigare
händelser under kriget.

<b>Wilhelm II</b> [tysk kejsare]. Från »Willy« till »Nicky». 75 brev från kejsar Wilhelm II
till tsar Nikolaj II 1894—1914. A. B. 1920. 197 s. Ill., portr <i>Kfe.</i> <tab><b>10:—.</b>

En bok av stort historiskt men även mänskligt intresse, visande den temperamentsfulle och
utan allt tvivel uppriktigt välmenande kejsar Wilhelm i hans relationer till tsaren. Breven
funnos hos tsaren, när han mördats, och ha förut publicerats i amerikanska och europeiska
tidningar men nu, samtidigt i flera land, framlagts i bokform. <tab><i> F. V.</i>

<b>Öman, Ivar.</b> Världskrigets män. Nst. 1920. 224 s. Litt. <i>Kacda.</i> <tab><b>9:50.</b>

En uppslagsbok innehållande korta biografiska uppgifter samt ibland kanske något
subjektiva omdömen om ett stort antal ledande statsmän och militärer på ömse sidor under
världskriget. Av givet värde särskilt för de större bibliotekens referensavdelningar, även om ej så få
felaktigheter påvisats i de anförda uppgifterna.
</chapter>

<chapter name="L. Biografi (med genealogi).">
<h3>L. Biografi (med genealogi).</h3>
<b>L(s). Biografi: samlingar.</b>

Jfr arbetet av Grip på<i> P.</i>

<b>Fries, Ellen.</b> Svenska kvinnor. 2 uppl. utg. av Sigrid Björklund. Nst. 1920.
468 s. Litt. <i>Lc(s).</i> <tab><b>20:—.</b>

Under biografiens form lämnas här ett mycket värdefullt bidrag till den svenska kvinnans
historia, som ännu till större delen är oskriven. Urvalet har bestämts dels av tillgången på
tillförlitliga källor, dels av en önskan att erhålla representanter för olika riktningar och
tidevarv. Den första upplagan utkom redan 1889—91; i den nya upplagan ha därför en del
omarbetningar måst göras som en följd av nya forskningsresultat under den mellanliggande tiden.
Bland de på olika områden märkliga kvinnor, som här avporträtteras, märkas den heliga
Birgitta, Kristina Gyllenstierna, Karin Månsdotter, Ebba Brahe, drottning Kristina, Hedvig
Charlotta Nordenflycht, Anna Maria Lenngren, Fredrika Bremer. <tab><i>G—a L.</i>

<b>L. Biografi: särskilda personer.</b>

<sc>Almquist, Carl Jonas Love.</sc> <b>Almquist, S[igfrid]</b>. Ur C. J. L. Almquists
författarliv. Nst. 1920. 119 s. <i>Le.</i> <tab><b>4:25.</b>

Fem uppsatser om Almquist, av vilka dock ingen meddelar något väsentligt nytt utöver
vad vi redan känna om A:s författarskap och åskådning. För folkbiblioteken har arbetet
därför knappast något intresse.  <tab><i>O.  W—n.</i>

<sc>Beethoven, [Ludvig van].</sc> Brev. I urval övs. [fr. ty.] av Gunnar Norlén.
Med inledning av Tobias Norlind. Lb. 1920. 176 s. Portr. <i>Lb</i>. <tab><b>7:50.</b>

Den goda inledningen till boken lämnar läsaren en bättre möjlighet till förståelse av den
store musikerns brev, vilka i och för sig äro högst intressanta men dock säkerligen icke äro
njutbara för en större allmänhet. Detta gäller givetvis i främsta rummet de många breven, som
avhandla musikaliska frågor. Något samlat intryck av författarens personlighet giva breven
knappast, men väl en intressant inblick i hans arbets- och tankevärld. <tab><i> J. F.</i>


<sc>Bremer, Fredrika.</sc> Brev, saml. o. utg. av Klara Johanson och Ellen Kleman.
D. 4. 1857—1865. Med tillägg 1832—1865. Nst. 1920. 676 s. <i>Le.</i> <b>44:—,</b> inb. <b>50:—.</b>

Härmed föreligga Fredrika Bremers brev i en samlad upplaga, som avslutas med ett personregister
till samtliga delar. Priset för hela arb. är för häftat ex. 85 kr., för bundet ex. 98 kr.

<sc>Eckardstein, Hermann von.</sc> Levnadsminnen och politiska anteckningar.
Övs. fr. ty. av Karin Jensen, f. Lidforss. W. & W. 109. 263 s. Portr. <i>Lb.</i> <b>15:—.</b>

Dessa memoarer kunde 'ha varit mycket intressanta. Författaren har som tyskt legationsråd
i London under de båda årtionden, då världskriget förbereddes, varit med i själva centrum
för det diplomatiska arbetet och borde som icke mången annan kunnat lämna upplysningar om
skärpningen av de tysk-engelska motsatserna. Han har varit synnerligen väl initierad i de
engelska hov- och diplomatkretsarna och även under resor i det övriga Europa träffat och
blivit personlig vän med furstar och statsmän, lärde och konstnärer, idel bekanta namn. Men
hans egna ord i bokens företal synas just i fråga om dessa levnadsminnen beaktansvärda: »I
fråga om politiska memoarer av statsmän och diplomater måste herrar historieforskare vara på
sin väkt och ej utan vidare taga allt för kontant. Ty personlig fåfänga och den för den
mänskliga naturen utmärkande benägenheten för tendentiös färgläggning spela också här i de flesta
fall en ej obetydlig roll.» Det ligger i sakens natur, att de flesta av författarens uppgifter äro
okontrollerbara, men man torde lugnt kunna säga, att författaren icke kan frånkännas något av
de fel, han själv anser politiska memoarer som oftast vara behäftade med. Hans på nästan
varje sida upprepade gnatande på sin chef, den annars som en synnerligen dugande man
ansedde »gråe eminensen», F. von Holstein, synes sålunda snarast ha rent personliga grunder,
och hans stereotypa, hätska utfall mot kejsar Wilhelm, vars politik karakteriseras med orden »den
var vida värre än perfid — den var idiotisk», inge knappast något förtroende till författarens
opartiskhet och vederhäftighet. Må vara att den tyska utrikespolitiska ledningen haft sina stora
fel, de bevisas icke av de av den djupaste antipati färgade anekdoter, som utgöra det
huvudsakliga innehållet av Eckardsteins memoarer. <tab><i>G. Cqt.</i>

<sc>Ericsson, John.</sc> <b>Grip. Elias.</b> John Ericsson. En livsbild. Lb. 1920.
152 s. Ill., portr. <i>Le.</i> <tab><b>5:50,</b> inb. <b>6:75.</b>

Boken redogör för den store svenske uppfinnarens och konstruktörens barndom, uppväxt
och levnadslopp samt för hans mest epokgörande arbeten. <tab><i>I. B.</i>

<sc>Fröding, Gustaf.</sc> <b>Berg, Ruben G:son.</b> Frödingsstudier. Nst. 1920. 156 s. <i>Le.</i> <b>8:—.</b>

Författaren, sedan länge bekant som Frödingskännare och utgivare av den första fullständiga
upplagan av Frödings samlade arbeten, har i här föreliggande volym sammanfört ett antal
delvis tidigare på skilda håll offentliggjorda studier över Frödings diktning. Några bland
uppsatserna beröra enstaka dikter (Skogsrån, Dolores di Colibrados, Alkibiades, Ingalill, Jagar Malms
hustrur, Uppror), andra behandla ur särskilda synpunkter Frödings diktning och personlighet
(Skalden och hans publik, Fröding och konsten, Från Frödings bibelstudier o. s. v.). Genom
sin livliga och lättillgängliga framställningsform har boken möjlighet att intressera även den
bredare läsekretsen och kan därför med fördel anskaffas även av mindre bibliotek. <tab><i>O. W—n.</i>

<sc>Hedin, Sven.</sc> En levnadsteckning. A. B. 1920. 171 s. Ill. <i>Le.</i> <tab><b>15:—.</b>

Boken, som säljes till förmån för krigsbarnens skola i Stockholm, är egentligen en »katalog»
till en av förf., i delvis samma syfte anordnad utställning av teckningar, men den är
på samma gång en sammanfattning av förfrs resor, alltifrån den första persiska till färderna
under krigsåren på den turkisk-asiatiska fronten, och därmed också en »levnadsteckning» i
miniatyr. <tab><i>S. S.</i>

<sc>Schönberg, Anders.</sc> Anders Schönbergs brev till bergsrådet Adlerwald utg.
av Sam Kellin. Med biografi över Schönberg av O. Wieselgren. Nst. 1920.
142 s. <i>Le.</i> <tab><b>8:—.</b>

I våra offentliga och enskilda arkiv förvaras förvisso ännu många brevserier från 1700-talet,
som man snarare skulle ha ansett förtjäna offentliggörande än denna. Dessa brev äro därför
ingalunda utan intresse. De äro tidstypiska, lämna en och annan ny upplysning och
framförallt, de bringa i erinran en av den senare frihetstidens mera sympatiska gestalter, publicisten,
historikern och politikern Anders Schönberg. Frånvaron av orienterande noter torde göra dem
något svårtillgängliga för en större allmänhet, men denna brist uppväges av de välskrivna
biografiska inledningarna och av det synnerligen omsorgsfulla personregistret. <tab><i>G. Cqt.</i>

<sc>Skytte, Johan.</sc> <b>Berg, Tor.</b> Johan Skytte. Hans ungdom och verksamhet
under Karl IX:s regering. A. B. 1920. 32 + 308 s. Litt. <i>Le.</i> <tab><b>18:—.</b>

En lärd och omsorgsfullt dokumenterad teckning av Johan Skyttes ungdomsår. Talrika
exkurser och miljöskildringar i samband med framställningen av skol- och universitetsåren ge
boken ett stort värde ur lärdomshistorisk synpunkt. Med särskilt intresse följer man även
skildringen av Skyttes verksamhet som Gustav Adolfs guvernör och av hans beskickning till
västmakterna 1610 för att underhandla om förbund och stod i händelse av krig med Danmark.
Boken torde dock knappast vara njutbar för icke-fackmän. <tab><i>G. Cqt.</i>

<sc>Strindberg, August.</sc> <b>Lundegård, Axel.</b> Några Strindbergsminnen knutna
till en handfull brev. Tiden 1920. 149 s. <i>Le.</i> <tab><b>4:75.</b>

De brev från Strindberg, som L. här publicerar, härröra från slutet av 1880-talet, då S.,
delvis i en situation som närmade sig ren misere, vistades i Danmark, sysselsatt med att söka
få fram sina dramer på den danska scenen. Breven, som i huvudsak behandla ekonomiska och
personliga angelägenheter, äro minst av allt några sympatiska dokument men bidraga icke dess
mindre i ej ringa grad till belysning av Strindbergs personlighet. Bör anskaffas av sådana
bibliotek som äga den stora upplagan av Strindbergs samlade verk. <tab><i>O. W—n.</i>

<sc>Topelius, Zacharias.</sc> Dagböcker, utg. av Paul Nyberg. Bd 2 [avd. 1].
A. B. 1920. 196 s. Ill., portr. <i>Lb.</i> <tab><b>12:50.</b>

Detta band, som omfattar Topelii dagböcker under året 1835 (T. var då 17 år gammal),
är rikt på detaljskildringar, som karaktäristiskt belysa dåtidens troskyldigt enkla finska
småstadsliv; liksom i föregående partier av dagboken har man också här ett starkt intryck av
Topelius naiva, nästan retsamt beskedliga men dock på sitt sätt i sin begränsning älskvärda
personlighet. — Ang. bd 1 jfr Bibl.-bl. 1920, s. 40. <tab><i>O. W—n.</i>
</chapter>

<chapter name="N. Geografi.">
<h3>N. Geografi.</h3>
Jfr arbetet om Hedin på <i>L.</i>

<b>Finnilä, Carl.</b> Bortom Polcirkeln. Med ett företal av Jarl Hemmer. 2
uppl. A. B. 1918. 189 s. <i>Nb.</i> <tab><b>10:—.</b>

Förf., som blev ett av offren för det finska inbördeskriget, företog under åren 1912—15
samt 1917 ornitologiska resor till finska Lappmarken och norra Norge och har i denna bok,
som efter hans död utkom i ny upplaga, skrivit korta, stämningsrika berättelser, företrädesvis
ur fågellivet, grundade på minnen och rön från sina färder i de avlägsna trakter, dit hans
forskarhåg drog honom. <tab><i>S. S.</i>

<b>Rasmussen, Knud.</b> Norr om människor. Berättelsen om den andra Thule-expeditionen
och utforskandet av Grönland från Melvillebukten till Kap Morris
Jessup. Med utdrag ur Thorild Wulffs dagböcker och vardeberättelser. Övs. [fr.
da.] av Axel Ahlman. A. B. 1919. 493 s. Ill. <i>Nsa.</i> <tab><b>30:—.</b>

Från Thule i polareskimåernas land, mer än 1100 mil norr om polcirkeln, drog R. i april
1917 ut på ny forskningsfärd över Grönlands vidder. Det var den andra Thuleexpeditionen,
som föregående år arbetat på västkusten, men som nu skulle lösa sin huvuduppgift att


undersöka och kartlägga den sista okända delen av Grönlands nordkust. För att kunna utföra
detta var det emellertid nödvändigt att, såsom R. tidigare prövat, begränsa den medförda
provianten för att icke tyngas av för stor utrustning och för en stor del av färden lita till
jakten för uppehället. Expeditionen löste sin uppgift och vann sitt mål, under svåra strapatser
och umbäranden, vilka under hemfärden hade formen av en hård och spännande kamp för
livet. Två av medlemmarna återkommo ej; grönländaren Hendock Olsen försvann under en
jakt, och den svenske vetenskapsmannen Thorild Wulff dukade under för färdens mödor. Det
är en märklig och gripande' skildring icke minst när man kommer till utdragen ur W:s dagböcker.

I boken ingår också en beskrivning av polareskimåerna, de nordligast boende av alla
människor (icke att förväxla med sina vida mera bekanta stamfränder söder om Melvillebukten),
berättelser om tidigare polarexpeditioner, varvid R. med stort erkännande talar om Peary och
ger en troligen fullkomligt objektiv och tillförlitlig skildring av denne märklige och i vår
världsdel näppeligen tillräckligt uppskattade man, samt slutligen expeditionens vetenskapliga resultat,
men det centrala och mest fängslande partiet  är   »den stora slädresan till Grönlands nordkust». <i>S. S.</i>

<b>Rasmussen, Vilhelm.</b> Japan i forntid och framtid. Övs. [fr. da.] av Elisa
Adelsköld. Nst. 1920. 183 s. Ill., portr. <i>Noe.</i> <tab><b>12:—.</b>

En översättning till svenska av det tidigare omnämnda lättlästa och välskrivna arbetet om
Japan (ang. den danska uppl. jfr Bibl.-bl. 1920 s. 119).

<b>Ruysbroeck, Vilhelm av.</b> Resa genom Asien 1253—1255. Övs. [fr. lat.]
och försedd med inledning och anmärkningar av Jarl Charpentier. Nst. 1919.
316 s. <i>No.</i> <tab><b>14:—.</b>

Näst Marco Polo är franciskanermunken Vilhelm av R. den märkligaste av de medeltida
europeiska resandena i Asien. Ruysbroeck, som han ofta kallas, var en skarpsynt iakttagare
och en god berättare, och det är ett stort nöje att göra bekantskap med hans resebeskrivning,
vilken synes ha varit tämligen okänd för samtiden och sedan den befordrats till tryck (första
gången på 1500-talet) knappast kan sägas ha varit lätt tillgänglig annat än för fackmännen.
För alla, som ha intresse för historia och geografi, bör det därför vara synnerligen välkommet
att ha fått lätt tillgång till arbetet, och man må hoppas, att en god spridning ger översättaren
den välförtjänta lönen för mödan att ha införlivat ett så märkligt arbete med vår litteratur.
Det är försett med en upplysande kommentar samt en klar och orienterande, kanske något
detaljrik historisk inledning. <tab><i>S. S.</i>

<b>Svanberg, Harald.</b> Glimtar från Kina. Nst. 1919. 99 s. Ill. <i>Noe.</i> <tab><b>7:50.</b>

Innehåll: Ur min Peking-dagbok. — Ett kapitel om Japan. — Glimtar från den andra
kulturen. — Kinesiska intryck av Sverige. — Visdom från Öster. — Grundtanken i kinesisk
konst. — Ur taoismens verk. — Kina och det drömda idealsamhället.

Gör skäl för sitt namn »glimtar», som man dock bör läsa uppmärksamt för att få behållning
av. »Glimtarna» äro estetiskt-filosofiska studier med jämförelser från vår egen tankevärld
av det centrala i den kinesiska kulturen, »glimtar» från Kinas tanke- och känslovärld, åt vilken
förf. synes ha ägnat flitiga studier och som han behandlat i ett tidigare arbete. Det är således
ett svårt kapitel, som förf. velat belysa. Lämpligast torde vara att läsa den lilla boken
komparativt, d. v. s. jämsides med något annat arbete om samma sak. <tab><i>S. S.</i>

<b>Westin, Henric.</b> En resa till Italien år 1865. Med förord av Sven Hedin.
Fri. 1919. 310 s. Portr. <i>Ni.</i> <tab><b>9:—.</b>

En ganska originell bok. Förf., som tillhörde den bekanta stockholmssläkten W. och dog
i slutet av förra seklet som landssekreterare i Göteborg, företog under det i titeln angivna
året en resa till Italien men besökte även Tyskland, Schweiz, Österrike-Ungern. De resebrev,
som han sände sin moder och som bilda en fyllig dagbok, har han sedermera omarbetat till
det manuskript, som genom Sven Hedins bemedling nu publicerats. W. hade vid sidan av sin
ämbetsgärning starka estetiska intressen, var en fint bildad man och hade ett säkert omdöme i
fråga om konst och teater. Härom vittnar utgivaren, förf:s personlige vän, och det framgår
också av dagboken, som kan sägas vara en intresserad och skarpsynt resenärs kulturskildring


från vårt Europa för 50 år sedan. Berättelsen kryddas ofta av en stilla och välgörande humor.
Av den politiskt ganska upprörda tid, under vilken W. gjorde sin resa, märker man däremot
icke mycket. »Han för oss genom länder, som icke skakades av krig — bland människor,
som arbetade, reste eller roade sig —», säger H. i förordet, och det var ju så för ögonblicket,
och den tidens stormar te sig ju ock obetydliga för oss. Alldeles utan sina bistra inslag var
väl nog icke tidens idyll. W. var dock i Berlin året mellan danska och österrikiska kriget, i
det nyss enade Italien, i det ännu obefriade Venetien, det kuvade Ungern, och här och där
skymta intryck fram från nationalitetsstridernas bitterhet. <tab><i>S. S.</i>
</chapter>

<chapter name="Nc. Geografi: Sverige.">
<h3>Nc. Geografi: Sverige.</h3>
<b>Fröding, Hugo.</b> Berättelser ur Göteborgs historia under frihetstiden. Gumperts
bokh., Gbg 1919. 380 s. Ill. <i>Ney.</i> <tab><b>16:50.</b>

Sina skildringar från sin födelsestads historia, Berättelser ur Göteborgs äldsta historia (1908)
och Berättelser ur Göteborgs historia under envåldstiden (1915), har överstelöjtnant Hugo Fröding
nu fört fram till och med frihetstiden. I likhet med i sina föregående arbeten ger förf. en
rad bilder från olika sidor av stadens utveckling. Det stora nordiska krigets sista skede, i den
mån det berörde Göteborg och västkusten, såsom Marstrands kapitulation och Nya Älvsborgs
försvar mot Tordenskjold, skildras i inledningskapitlen. Trångmålen och ovissheten under de
första fredsåren få sin belysning, liksom den uppblomstring, som så småningom började skjuta
fart. En betydande målsman hade Göteborg i sin borgmästare och riksdagsrepresentant under
1726—1727 års riksdag, den senare som kansliråd och inom utrikespolitiken verksamme Joakim
Neresius, adl. Nerés. Ostindiska kompaniet och dess insats i Göteborgs utveckling skildras
relativt kortfattat, dock på grundval av en del nytt källmaterial. Av särskilt intresse är
redogörelsen för de starka striderna inom Göteborg på 1740-talet mellan magistraten och
borgerskapet. Dessa fingo även politisk färg och betydelse, enär borgerskapets ledare, främst Anders
Knape, ville ställa stadens riksdagsmän till ansvar och ge dem bindande fullmakt i tronföljdsfrågan
vid 1742—1743 års riksdag. Av stadens ledande personligheter givas korta biografier. Staden
och dess omnejd under mitten av 1700-talet är föremål för en värdefull topografisk skildring.
Olika näringsgrenar belysas såsom handeln, den begynnande industrien och sillfisket under
1750-talet. Många kulturhistoriskt värdefulla interiörer givas av levnadsförhållandena. <i>E. N—nn.</i>

<b>Kardell, S[ven] J[ohan].</b> Östersunds stads uppkomst och utveckling till och
med år  1830. Östersunds stads drätselk. 1920. 121 s. Portr., kart. <i>Nen.</i> <tab><b>4:50.</b>

Arbetet inledes med en utredning av de omständigheter, som gjorde, att anläggningen av
en stad elleT köping i Jämtland mot 1700-talets slut framstod som en tvingande nödvändighet
Skilda intressen bröto sig i denna fråga mot varandra; så t. ex. sågo de norrländska
kuststäderna ogärna, att ett inbringande handelsområde berövades dem. Efter långa utredningar, där
olika orter och olika former för det tilltänkta nya samhället dryftades, kom staden
Östersund till stånd 1786. Den förde länge ett svagt liv; att länet fick egen styrelse 1810
medförde visserligen ökad blomstring, men ännu 1830 var befolkningssiffran blott 413. Skildringen
av det lilla samhällets öden under tiden 1786—1830 fyller största delen av Kardells bok.
Ämnet är litet, men det behandlas med vidsynthet, åskådlighet och klar blick för det
väsentliga och karakteristiska. Ehuru arbetet närmast riktar sig till det lokala intresset, läses det
med behållning av vem som helst som intresserar sig för svenskt småstadsliv vid 1800-talets
början, därför att så mycket av det, som skildras, är typiskt för detta. Det bör dessutom
betonas att själva behandlingen av ämnet kan betecknas som mönstergill och att boken även ur
denna synpunkt är förtjänt av spridning i vidare kretsar. <tab><i>N. H.</i>

<b>Ridderstad, Anton.</b> Fornsägner och kulturbilder från Östergötland. Nst.
1920. 461 s. Litt. (Ridderstad, Östergötland 3.) <i>Neö.</i> <tab><b>30:—.</b>

Utgör forts, på R:s Östergötlands historia (1914, pris 14: 50) och Östergötlands beskrivning
med dess städer samt landsbygdens socknar och alla egendomar (D. 1, 2, 1917, 18, pris 14:50,
36:30) och bildar tills, med dem en utförlig och förtjänstfull handbok, som särskilt i
Östgötabiblioteken om möjligt bör anskaffas.


<b>Stagnér, J. H:son.</b> Visingsöfornminnen. Gle. 1919. 64 s. Ill. <i>Nes.</i> <tab><b>2:75.</b>

Även om man i vissa avseenden känner en smula besvikelse, när man första gången besöker
det högtprisade Visingsö, så överträffas åtminstone i ett även de största förväntningar,
nämligen i avseende på den stora rikedomen av historiska minnen från många skilda tider.
Det här föreliggande häftet behandlar tre av dessa minnen, Kumlaby ödekyrka (vidlyftigast,
35 av bokens sidor), Braheskolan och Brahekyrkan (härifrån endast detaljer, särskilt de murala
målningarna), och skall säkert intressera alla vänner av Visingsö och av gamla kulturminnen. <i>S. S.</i>

<b>Svenska</b> turistföreningens resehandböcker. 24. Boberg, Torsten. Fjällturer i
Jämtland och Härjedalen. W. & W. [1920]. 171 s. Ill. <i>Ne.</i> <tab><b>5:—.</b>

En välkänd serie (ang. föreg, delar se Grkat. s. 232), som har sin betydelse för våra
bibliotek även som uppslagsböcker.

<b>Åsbrink, Gustav.</b> Västkusten. Trälleborg—Strömstad med anslutande linjer.
Resehandbok, utarbetad på uppdrag av Kungl. järnvägsstyrelsen. N. bokh. 1920.
211 s. Ill., kart. (Sveriges statsbanor 3.) <i>Ncb.</i> <tab><b>3:50.</b>

Den tredje av de beskrivningar över statsbanelinjer, som järnvägsstyrelsen föranstaltat.
Innehållsrik, instruktiv och prisbillig. Borde, bl. a. på grund av sistnämnda egenskap,
även kunna lämpa sig för mindre bibliotek, som uppslagsbok. <tab><i>S. S.</i>
</chapter>

<chapter name="P. Teknologi.">
<h3>P. Teknologi.</h3>
Jfr arbetet om Ericsson på <i>L.</i>

<b>Grip, Elias.</b> Några uppfinnare och banbrytare. Lb. 1920. 158 s. Portr. <i>P.</i> <b>4:50,</b> inb. <b>5:50.</b>

Innehåller korta, träffande och karakteristiska biografier över Benjamin Franklin, James
Watt, George Stephenson, Henry Bessemer, Werner von Siemens, Ferdinand de Lesseps och
Alfred Nobel. <tab><i>I. B.</i>

De <b>tekniska</b> vetenskaperna. Bibliotek för teknisk vetenskap och dess tillempning
på svensk industri och byggnadskonst. A. B. 1920. Ill., litt. <i>P.</i>

Avd. Byggnadskonst.
Bd 1. Kreüger, Henrik. Byggnadsmaterialier. 602 s. <tab><b>48:—.</b>

Avd. Maskinteknik.
Bd 2. Hubendick, E. Teknisk termodynamik i dess grunddrag. 214 s. <tab><b>25:—.</b>

Albert Bonniers förlag har börjat utgiva ett stort och förstklassigt anlagt vetenskapligt tekniskt
serieverk kallat: De tekniska vetenskaperna. Man kan utan överdrift säga, att det är en
enastående tilldragelse i vår bokmarknad, och förlaget är all tack vard att i vårt lilla land våga
experimentet. Så mycket mer som böckerna äro skrivna av de mest sakkunniga pennor och
ypperligt utstyrda. Serien, som står under huvudredaktion av civilingenjör Torsten af
Geijerstam, kommer att uppdelas i 7 avdelningar och omfatta cirka 30 delar. Varje huvudavdelning
kommer att redigeras av en särskild redaktionskommitté. De hittills planerade avdelningarna
äro: <i>maskinteknik</i> under redaktion av professorerna Hjalmar O. Dahl, E. Hubendick och Töre
Lindmark samt överingenjör Erik Aug. Forsberg; <i>elektroteknik</i> under redaktion av professorerna
E. Alm, A. Lindström och H. Pleijel samt direktör W. Bergquist; <i>byggnadskonst</i> under
redaktion av professorerna Henrik Kreüger och L. I. Wahlman; <i>kemisk teknologi</i> under redaktion
av professorerna Carl Kullgren och Wilhelm Palmaer samt överingenjör S. Nauckhoff.
Dessutom skola avdelningar omfattande <i>metallurgi och bergsvetenskap, väg- och vattenbyggnad</i> samt
<i>skeppsbyggnad</i> följa. Tills dato ha de två ovan angivna banden utkommit. — Vad det
förstnämnda av dessa beträffar, innehåller det så många praktiska uppgifter och är så lättfattligt
skrivet, att det säkert skulle bliva till stort gagn för folkbibliotekens läsare, ifall det funnes


tillgängligt i referensbiblioteken. Var och en, som har något med byggen att göra, det må
vara hus, vägar eller broar, såväl som varje lantbrukare eller egnahemsägare, skall helt säkert
med glädje draga lärdomar ur detsamma. Den enda anmärkning mot boken vore, att den
saknar alfabetiskt register, vilket försvårar uppsökandet av önskade uppgifter. Det andra bandet,
termodynamik, behandlar   allt för  svårfattliga ämnen för att lämpa sig i ett folkbibliotek. <tab><i>I. B.</i>
</chapter>

<chapter name="Q. Ekonomi (med industri, handel och kommunikationer).">
<h3>Q. Ekonomi (med industri, handel och kommunikationer).</h3>
<b>Adalberth, Emil.</b> Linet, dess odling och beredning. Kort översikt med
anvisningar. A. B. 1920. 70 s. Ill., litt. <i>Qda.</i> <tab><b>1:90.</b>

Under senare tid har intresset för linodlingen blivit nyuppväckt i landet och kristiden har
ytterligare skärpt betydelsen av denna odling. Agronomen Adalberth, som senare år ägnat sig
åt linodlingsfrågan, har i denna av K. Lantbruksakademien belönade skrift givit en
systematisk, vägledande framställning av allt väsentligt som sammanhänger med linets odling och
beredning m. m. Det torde vara på sin plats att boken införlivas med våra socken- och
skolbibliotek på landsbygden. <tab><i>A. Ö—n.</i>

<b>Dahlmark, Nils.</b> Boken om krysantemum, dess historia och odling. Praktisk
handbok för trädgårdsvänner, amatörer och yrkesmän. A. B. 1920. 174 s. <i>Qe.</i> <b>5:—.</b>

174 sidor ägnas här krysantemumblomman, guldblomman med över 2000 varieteter, vars
historia går tillbaka till 500 år före Kristus. Ett särskilt kapitel redogör för sorternas
namnbildning under olika tider. För odlare en oumbärlig bok och för alla blomstervänner av
intresse. Många vackra bilder efter präktiga fotografier illustrera texten på ett ypperligt sätt. <i>A. F.</i>

<b>Nauckhoff, Vilh[elm].</b> Några bidrag till växtnäringslärans utveckling i
Sverige. Cederbergs kontorsboksfabrik, Sthm 1920. 69 s. <i>Qda.</i> <tab><b>2:—.</b>

En av den kände jordbruksveteranen och flitige jordbruksförf. gjord sammanfattning av en
massa intressanta detaljer från tiden för konstgödselns eller »köptasgödselns» första framträdande
i vårt land, intressant ej minst på grund av de roande poänger förf. återgiver från sin egen
direkta erfarenhet om de sagda gödselmedlens »genombrott» i landet. <tab><i>A. Ö—n.</i>

<b>Värmländskt</b> jordbruk. Gum. 1920. 85 s. Ill., portr. <i>Qda.</i> <tab><b>2:50.</b>

Ett mycket läsvärt häfte, innehållande åtta uppsatser i olika växtodlingsfrågor, författade
av i Värmland verksamma lantbrukslärare och konsulenter samt länets hushållningssällskaps
sekreterare. <tab><i>A. Ö—n.</i>

<b>Åmark, Karl.</b> Lantbruket under det nittonde århundradet. Nst. 1920. 101
s. Litt. (Det nittonde århundradet.) <i>Qd.</i> <tab><b>6:—.</b>

D:r Åmark hör till de yngre vetenskapsmän, som särskilt intressera sig för förhållanden
i samband med lantbruket, och hans här föreliggande arbete utgör en självständig del av det av
förlaget under utgivande varande serieverket »Det nittonde århundradet». En uppräkning av
några av kapitelrubrikerna torde bäst giva en föreställning om bokens innehåll: bondfrigörelsen
(det gäller nämligen ej blott Sverige, där bondefrigörelsen ej varit behövlig, utan griper vida
omkring i Europa och världen över huvud); skiftesväsen; jordfördelning och besittningsförhållanden;
brukningssystem; lantbrukskemien och lantbrukets statik; lantbruksdriftens tekniska utveckling;
kreditväsen etc. — Då boken knappast torde få allmännare privat spridning bland våra
lantmän, så är det så mycket mei att rekommendera, att den införlivas med våra landsbygdsbibliotek,
ty den har möjlighet att tillvinna sig många intresserade läsare. <tab><i>A. Ö—n.</i>

<b>Östergren, Aug[ust].</b> Kalken och jordbruket. Fri. 1920. 12 s. <i>Qda.</i> <tab><b>0:50.</b>

En kortfattad, belysande framställning om kalkens stora betydelse vid jordbruket, som
såväl växtnäringsämne som jordförbättringsmedel, samt om vad som hänger samman med
kalkningens utförande.
</chapter>


<chapter name="R. Gymnastik, sport, lek och spel.">
<h3>R. Gymnastik, sport, lek och spel.</h3>
<b>Idrottsbiblioteket.</b> 12—14. Sv. andelsf. 1920. <i>Rb.</i>

12. Gartz, G. Seglingssportens grunder. <tab><b>4:—,</b> inb. <b>5:50.</b>
13. Gartz, G. Kappsegling. <tab><b>3:—,</b> inb. <b>4:50.</b>
14. Thorell, Sven. Kanoter. <tab><b>3:25,</b> inb. <b>4:75.</b>

Ang. föreg. häften av denna serie jfr Bibl.-bl. 1920, s. 46.

<b>Secher, K.</b> Idrottens hygien. Forord till svenska uppl. av K. A. Fries. B. & B.
1920. 75 s. Ill. (Idrotternas bok 16.) <i>Rb.</i> <tab><b>3:25.</b>

En utmärkt bok för alla såväl idrottsmän och idrottsledare som föräldrar till unga idrottsmän.
Där framhålles väl de faror, som följa med ett orätt utövande av idrott, men framför allt betonas
av läkaren-författaren hur mycket, som verkligen kan vinnas genom sund idrott. <i>A—e H—m.</i>
</chapter>

<chapter name="U. Naturvetenskap.">
<h3>U. Naturvetenskap.</h3>
<b>Malmberg, Ejnar,</b> o. <b>Melin, Gustaf.</b> Lärobok i botanik för gymnasier och
seminarier. D. 1, 2. Nst. 1920. Ill. <i>Uf.</i> <tab>Inb. <b>13:—, 6:90.</b>

D. 1. Växternas yttre organ och systematik.
D. 2. Anatomi och fysiologi.

Avsedd för gymnasier och seminarier och avgjort föregångarna överlägsen. Uppställningen
förefaller pedagogiskt riktig, framställningssätt och stil äro mycket tilltalande. Denna lärobok
bör vara lika angenäm för lärare och elev. Genom att särskild hänsyn tagits till biologiska
förhållanden, kulturväxter, naturlig släktskap etc. har även systematiken gjorts i hög grad
njutbar. Anm. har fått ett bestämt intryck av vederhäftighet, men samtidigt också av förf:s strävan
att följa med de senaste årtiondenas raska utveckling på området. Illustrationerna förtjäna
särskilt lovord, emedan förff. vinnlagt sig att supplera det gamla beprövade materialet med goda
originalfigurer. — Priset är högt: med de två senare utkommande häftena kommer denna
skolbok, som omfattar endast en del av det enda ämnet biologi, att kosta minst 25 kr. <tab><i>C. S—g.</i>

<h3>V. Medicin.</h3>
<b>Söderberg, Bror.</b> Husdjurens hälso- och sjukvård. Lb. 1920. 243 s. <i>Vq.</i> <b>7:50.</b>

Förf. är fältveterinär i Jämtland, boken har tillkommit efter att han vid en kurs för skollärare
hållit föredrag i veterinära ämnen och på uppmaning av kursdeltagarna. Detta antyder
dess populära karaktär, och arbetet lämpar sig därför väl att ingå i våra socken- och
skolbibliotek.  <tab><i>A. Ö—n.</i>

<h3>u. Böcker för barn och ungdom.</h3>
<b>Konfirmandboken.</b> Red. av Bengt Jonzon och Olle Nystedt. Diak. 1920.
163 s. Ill., kart. <i>uCi.</i> <tab><b>1:50,</b> inb. <b>2:75.</b>

Vid konfirmationen vill man ju gärna giva konfirmanden en minnesgåva, varvid valet kan
vara vanskligt nog. Såsom en dylik konfirmationsgåva är denna bok avsedd att tjäna. Den
innehåller ett flertal smärre uppsatser av i det kyrkliga arbetet kända män, såsom J. Kalländer,
E. Wessberg, H. Isberg, B. Jonzon, O. Nystedt, G. Österlin m. fl. Boken vill skänka såväl
uppbyggelse som upplysning angående det kyrkliga arbetet och är vackert illustrerad. <i>E. M. R.</i>
</chapter>


<chapter name="Viktiga nutkomna arbeten.">
<h2>VIKTIGARE NYUTKOMNA ARBETEN.</h2>
Fortsättning på den i Bibl.-bl, h. 1 s. 49 införda listan över böcker.

<b>C. Religion.</b>
<i>Bohlin, T.</i> Kristusfrågan. Sv. kristl. stud. (Sv. kristl. studentrör. skriftser. 129.) 2:25.

<b>D. Filosofi.</b>
<i>Liljekrantz, B.</i> Ur världsförklaringarnas och kunskapsteoriernas urkunder. Filosofisk
<tab>läsebok. [1.]  Antiken till och med renässansen. Nst. 3:50.

<b>G. Litteraturvetenskap.</b>
<i>Söderhjelm, W.</i> Utklipp om böcker. Ser. 3: 1, 2. A. B. à 12:—.

<b>H. Skönlitteratur.</b>
<i>Arnim, A. von.</i> Isabella av Egypten. Å. & Å. 8:25.
<i>Azad, H.</i> Persiska dikter. Nst. 12:—.
<i>Bartsch, R. H.</i> De tolv från Steiermark. A. B. 7:50.
<i>Bauditz, S.</i> Historier från jägmästargården. A. B. Inb. 1:50.
<i>Brontë, Charlotta</i> [pseud.:] (Currer Bell). Jane Eyre. Övs. fr. W. T. Steads eng. bearb. Å. & Å. 3:—.
<i>Gjellerup, K.</i> Kvarnen. Roman. Å. & Å. 9:50.
<i>Hardy, Th.</i> Fjärran från vimlets yra. D. 1, 2. A. B. à 7:50.
<i>Horatius'</i> oden. Övs. i urskriftens versmått av S. L. Sjöblom. Översedd, kompletterad
<tab>och med anm. utg. av A. Bokelund. Nst. 8:75.
<i>Mann, Th.</i> Underbarnet. A. B. 3:75.
<i>Schildt, R.</i> Armas Fager. A. B. 4:75.
<i>Stevenson, R. L.</i> Bröderna. Å. & Å. 8:25.
<i>Sienkiewicz, H.</i> Från Neros dagar. 1, 2. [Ny uppl.] A. B. à 4:75.
<i>Swinnerton, F.</i> Nocturne. Sv. andelsf. 7:—.
<i>Tagore, R.</i> Kärlekens gåva och Över mörka vatten. Nst. 4:—.

<tab><tab><tab><tab><tab><tab><tab><tab>————

<i>Hansson, Ola.</i> Samlade skrifter. 9. Tiden. 7:50, inb. 10:—.
<i>Wallenberg, J.</i> Min son på galejan. Utg. med inledn. och förklarande anm. av Emil Olson. Å. & Å. 9:75.

<b>I. Skön konst (med musik och teater).</b>
<i>Rolland, R.</i> Musikaliska strövtåg i det förgångnas värld. Nst. 9:—.
<i>Waldner, Dagmar.</i> Filmen, dess framställning, inspelning och förevisning. Che. 6:—.

<b>K. Historia.</b>
<i>Munthe, A.</i> Sjömaktens inflytande på Sveriges historia. 1. Fri. (Marinlitteraturfören. 24.) 10:—.
<i>Plutarchos.</i> Fyra levnadsteckningar. Agis o. Kleomenes, Tiberius o. Gaius Gracchus. Övs. av H. Bergstedt. Nst. 4:75.
<i>Wells, H. G.</i> Ryssland i skymning. Sv. andelsf. 4:25.



<b>L. Biografi.</b>
<i>Spångberg, V.</i> Stora män och mindre. Saml. 2. Sv. förl. 7:50.

<tab><tab><tab><tab><tab><tab><tab><tab>————

<sp>Bismarck, O. von.</sp> Kejsaren och jag. A. B. 16:50.
<i>Holmberg, O.</i> <sp>Frödings</sp> mystik. A. B. 7:50.
<i>Lindeberg, Hj.</i> <sp>[Gustaf]</sp> Prinsen av Wasa. Nst 12:—.

<b>M. Antropologi och folkkunskap.</b>
<i>Campbell, A.</i> Våra bondgårdar. En översikt av den svenska allmogeetnografien samt
<tab>riktlinjer för uppteckningsarbetet. Lst. 6:25.
<i>Johnsson, P.</i> Allmogeliv i Göinge. Kulturbilder från början och mitten av 1800-talet. B. & B. 8:—.

<b>N. Geografi.</b>
<i>Elander, R.</i> Jorden och dess liv under naturkrafternas inflytande. Sv. andelsf. (Natur o.
<tab>kultur 1.) 3:50, inb. 4:50.
<i>Nordenskjöld, O.</i> Geografisk forskning och geografiska upptäckter under nittonde århundradet. Nst. 9:—.
<i>Ukrainarna.</i> Red. av M. Ehrenpreis o. A. Jensen. Nst. (Nationernas bibliotek 4.) 5:—.

<b>O. Samhälls- och rättsvetenskap (med nationalekonomi och statistik).</b>
<i>Hildebrand, E.</i> Svensk stats- och samhällskunskap. 6 uppl. översedd av V. Vessberg. Nst. 2:90, inb. 3:15.
<i>Holmgren, Ann Margret.</i> Två internationella kvinnoorganisationer. A. B. (Verd. småskr. 241.) 1:—.
<i>Höjer, N.</i> Kommunal uppslagsbok för land och stad. Med prejudikat. 2 uppl. Bv. 9:—, inb. 10:—.
<i>Leitch, J.</i> Samförstånd mellan kapital och arbete. N. bokh. (Sv. industriförb. Avd. div. publikationer 19.) 7:50.
<i>Nilsson, J. E.</i> Författningsrevisionen 1918—1921 m. m. Gle. 2:—.
<i>Sköld, P. E.</i> Tidens fattigvårdshandbok. Tiden 1921. 3:50, inb. 4:75.
<i>Stjernstedt, G.</i> Våra äktenskapslagar. Tiden. 15:—, inb. 18:—.

<b>P. Teknologi.</b>
<i>Hubendick, E.</i> Min bils konstruktion och skötsel. W. & W. 4:25.
<i>Praktiska</i> och hygieniska bostäder. Betänkande. N. bokh. 8:—.
De <i>tekniska</i> vetenskaperna. A. B. Avd. Maskinteknik. Bd 6, 9. à 30:—, inb. à 36:—.

<b>Q. Ekonomi (med industri, handel och kommunikationer).</b>
<i>Högberg, J. R.,</i> o. <i>Helger, N.</i> Lärobok i lanthushållning för fortsättningsskolan. D. 3. Lb. 1:15.
<i>Svensk</i> industrikalender. 1921. N. bokh. Inb. 30:—.
<i>Wikberg, S.,</i> o. <i>Nissar, D. H.</i> Skildringar ur jordbrukslivet. Nst. (Läsebok för
<tab>fortsättningsskolan 1.) 4:80, inb. 5:50.

<b>R. Gymnastik, sport, lek och spel.</b>
<i>Thulin, J. G.</i> Lekar lämpade för användning under gymnastiklektion såväl utom- som
<tab>inomhus. Nst. (Sv. gymnastikförb. bokser. 2.) 7:90.

<b>U. Naturvetenskap.</b>
<i>Bolin, I.</i> Kemien och vad den lär oss i det praktiska livet. 1. Oorganisk kemi. Sv.
<tab>andelsf. (Natur o. kultur 4.) 3:50, inb. 4:50.

<i>Brehm.</i> Djurens liv. Bd 1. 4 uppl., utg. av A. Behm. A.-B. Familjeboken. Inb. 35:—.
<i>Rendahl, C,</i> o. <i>Söderberg, B.</i> Populär astronomi. Sv. andelsf. (Natur. o. kultur 2.) 3:50, inb. 4:50.
<i>Starck, G.</i> Materiens struktur. Några kapitel ur en ny vetenskap, atomfysiken. Sv. andelsf. (Natur o. kultur 3.) 3:50, inb. 4:50.
<i>Strömgren, E.</i> Astronomiska miniatyrer. W. & W. 2:75.
<i>Tullgren, A.,</i> o. <i>Wahlgren, E.</i> Svenska insekter. H. 1, 2. Nst. 22:—, 32:—.

<b>V. Medicin.</b>
<i>Gadelius, B.</i> Det mänskliga själslivet i belysning av sinnessjukläkarens erfarenhet.
<tab>Grundlinjer till en allmän psykiatri. D. 1. H. G. 16:75.
<i>Rösiö, B.</i> Kortfattad lärobok i husdjurens sjukdomar för lantbruks- och lantmannaskolorna. Bv. 4:50.

</chapter>
<chapter name="Tidskriftsöversikt.">
<h2>TIDSKRIFTSÖVERSIKT.</h2>
(Förkortningar: F. = Forum, L. = Litteraturen, N. Sv. = Det nya Sverige, N. T. = Nordisk
tidskrift, O. o. B. = Ord och bild, Sv. T. = Svensk tidskrift.)

<b>C. Religion.</b> <i>Behm, A.</i> Några drag ur forntida djurkult. (O. o. B. s. 81—92.)

<b>E. Uppfostran och undervisning.</b> Kampen mot kolportagelitteraturen i Tyskland.
(Sv. T. s. 201—03.) — <i>Larsson, H.</i> Kuggningarna i muntliga studentexamen. (F. s. 93 —101.)
— <i>Meyer, A.</i> Överansträngningen i skolorna. (Sv. T. s. 104—07.)

<b>F. Språkvetenskap.</b> <i>Lindroth, Hj.</i> Den nordiska språkforskningen i Sverige under det
senaste decenniet. (O. o. B. s. 101—12.)

<b>G. Litteraturvetenskap.</b> <i>Vetterlund, E.</i> Sägnen om »Lycksalighetens ö» bakom
Atterboms sagospel. (O. o. B. s. 129—42.)

<b>I. Skön konst (med musik och teater).</b> <i>Laurin, C. G.</i> Från Stockholms teatrar.
(O. o. B. s. 113—21, 160—71.)

<b>J. Arkeologi.</b> <i>Montelius, O.</i> Kretensisk skulptur före Moses tid. (N. T. s. 1—33.)

<b>K. Historia.</b> <i>Heckscher, E.</i> Ententekraven och Tysklands tvångsbetalning. (Sv. T. s. 85
—92.) — <i>Dens.</i> Skadeståndspolitikens fortsättning. (Sv. T. s. I43:—48.) — <i>Ljungdahl, V.</i>
Omoto-kyo. En ny religion? Japansk bolsjevism? (Sv. T. s. 167—78.) — <i>Staël von Holstein, L.</i>
Striden om Spetsbergen. (N. Sv. s. 54—67.) — <i>Söderberg, V.</i> Svensk-Finlands
självstyrelsekrav. (Sv. T. s. 86—103.)

<b>L. Biografi (med genealogi).</b> <i>Schultén, Ingrid af.</i> Ernst Ahlgrens [Victoria <sp>Benedictssons</sp>]
folklivsskildringar. (L. s. 602—11.) — <i>Nörlund, P.</i> En dansk historiker. J. P. <sp>Jacobsen.</sp>
(O. o. B. s. 65—71.) — <i>Gandrup, R.</i> Jakob <sp>Knudsen.</sp> (L. s. 591—601.) —
<i>Boëthius, S. J.,</i> Johannes <sp>Rudbeckius.</sp> (Sv. T. s. 149—66.)

<b>M. Antropologi och folkkunskap.</b> <i>Elgström, O.</i> Den nutida lapska kvinnodräkten.
(O. o. B. s. 73—80.)

<b>O. Samhälls- och rättsvetenskap (med nationalekonomi och statistik).</b> <i>Montgomery, A.</i>
Några synpunkter på svensk tullpolitik. (Sv. T. s. 179—85.) — <i>Thörnberg, E. H.</i>
Ett nytt samhälle och vägen dit. (F. s.  79—92.)

<b>Q. Ekonomi (med industri, handel och kommunikationer).</b> <i>Trolle, C. H.</i> De
ryska koncessionerna och vår handel med Ryssland. (Sv. T. s. 108—20.) — <i>Öfverholm, I.</i>
Våra järnvägars elektrifiering. (N. Sv. s. 68—74.)



</chapter>
<chapter name="Barn- och ungdomsläsning.">
<h2>BARN- OCH UNGDOMSLÄSNING.</h2>
Föredrag vid bibliotekskursen å Fornby 1920 av fröken <sc>Elin Lundewall.</sc>

Det är ju skolan, som sätter boken i barnens händer, och den kan därför
näppeligen komma ifrån ansvaret för barnens ställning till böckerna. Vill man vara
rättvis, så måste man nog medge, att skolorna i våra dagar göra ett bättre bruk
av böckerna än forna tiders. Man förstår, att böcker ofta kunnat vara ett
sannskyldigt tortyrredskap, särskilt naturligtvis för de svagt begåvade eleverna, och
man kan knappast undra på att de så ofta och för alltid kastats i skräpvrån,
när skoltiden väl var slut. Men även om våra dagars lärare gör ett förnuftigare
bruk av boken så är därmed ingalunda sagt, att allt är gott och väl, som det är.
Ännu torde det väl vara sa, att för en avsevärd del av vårt folk spela böckerna
ingen roli i den utveckling, som försiggår efter skoltiden. För hur många är inte
tidningsläsandet den enda läsning.man ger sig tid till, en läsning, som Ellen Key
en gång kallat »det tanklösa tidningssupandet». Och även bland dem, som läsa
böcker, hur många <i>välja</i> sina böcker eller förmå att läsa med behållning.
»Envar vet», säger Ellen Key, »att säden ej blott blir bröd, det oumbärligaste av
människans näringsmedel, utan även brännvin, det farligaste av hennes
berusningsmedel. På det andliga området har det tryckta ordet samma dubbla egenskap.»
Om så är, och därom är ju intet tvivel, hur viktig och ansvarsfylld är då ej skolans
uppgift, skolan som ger färdigheten att läsa och sätter boken i de ungas händer.

I sin bok om amerikansk biblioteksverksamhet säger d:r Valfrid Palmgren:
»I Amerika anses individens hela uppfostran otänkbar, utan att han lär sig att
<i>självständigt</i> begagna boken som ett medel till ständigt fortsatt självuppfostran
och självutveckling». Den svenska folkskolan har ju, hittills åtminstone, nödgats
släppa ifrån sig sina elever i en så tidig ålder, att man inte har kunnat begära
mycken självständighet av deras arbete. Men man måste ovillkorligen medge,
att även det som kunnat göras oftast blivit ogjort.

Studiearbetet i skolorna har nämligen mest varit lagt så, att kunskaperna,
inhämtats genom läxläsning ur läroböckerna, d. v. s. lärjungarna ha fått till
uppgift att fästa i minnet det, som läraren förut noggrant lagt till rätta för dem.
Det har i de flesta fall aldrig under skoltiden gått upp för barnen, att det finns
något annat sätt att inhämta kunskaper ur böcker. Och hur skulle för resten
något annat vara möjligt. Även med den bästa vilja i världen kan ju inte en
lärare hänvisa till böcker, som inte finnas till hands för barnen just då, när
intresset är väckt. Det stora flertalet folkskolor i vårt land har ännu inte någon
om än så blygsam boksamling för bredvidläsning eller studier på egen hand.

Nu tror jag, att om den nya undervisningsplanens syften verkligen komma
att omsättas i handling i våra skolor, så kommer skolarbetet i sin helhet att från
början grundlägga en större självständighet och mer vana att reda sig på egen

hand. Ty enligt mitt förmenande ligger den nya undervisningsplanens styrka och
dess omgestaltande kraft mindre i kursernas anordning än i de arbetsmetoder den
vill framskapa i skolorna. Dessa arbetsmetoder sätta i långt högre grad än de
förut praktiserade läxboken på dess rätta plats och skola ge lärjungarna en
riktigare syn på läxboken och boken i allmänhet. Det är ju t. ex. tydligt, att då
undervisningen i så hög grad kommer att röra sig omkring den verklighet barnen ha alldeles
inpå sig, som de kunna se och ta på, så att säga, så kommer detta att utesluta
läxboken som den primära kunskapskällan, åtminstone för vissa ämnen. Men å
andra sidan kommer en så bedriven undervisning att framkalla tankar och
spörsmål, som lärjungarna inte själva kunna reda ut genom egna iakttagelser eller eget
tänkande, vilket då kommer dem att självmant söka sig till böckerna. Hur
ofantligt mycket mer värdefullt och givande måste inte ett sådant, av det egna intresset
framkallat sökande vara än det, som föranletts av lärarens befallning att »läsa på
därifrån och dit». Givetvis få barnen först och främst rådfråga läroboken, men
är intresset livligt, visar det sig nog snart, att den är otillräcklig. Skolan behöver
något därutöver, ett bokförråd för dem hos vilka man väckt kunskapstörsten.

Hur stor en sådan boksamling skall vara beror ju mest på råd och lägenhet.
Efter den erfarenhet, som gjorts vid vårt bibliotek, är ett bokförråd, som omfattar
ungefär lika många böcker som låntagare, för litet, det dubbla skulle kanske
närmast kunna sägas vara minimum.

Har man i en skola ont om pengar men skulle vilja utnyttja det lilla anslaget
mest effektivt, så tror jag, att det vore ett gott sätt att anskaffa ett par serier,
d. v. s. av samma bok ett så stort antal, att det svarar mot antalet lärjungar,
som man önskar skola använda böckerna. Dessa böcker läsas samtidigt av alla
låntagarna under lärarens vägledning, t. ex. på det sättet, att barnen få till
uppgift att hemma läsa vissa kapital, som lärare och barn sedan samtala om.
Läraren har då det bästa tillfälle att påvisa, hur en bok skall läsas, vad man bör ge
akt på, anteckningar som kanske behöva göras o. s. v. En person, som själv
är van att läsa böcker med behållning, vet ju vad som här bäst bör göras. En
enda sak vill jag dock påpeka: låt barnen uttala sig fritt och självständigt, och
man skall bli förvånad över å ena sidan bristen på uppfattning hos somliga och
å andra sidan originaliteten i uppfattningen hos andra. Inte minst läraren
kommer att lara sig en hel del.

Naturligtvis måste en seriebok väljas med omsorg, så att den verkligen, både
vad språk och innehåll beträffar, är vard att bli barnens egendom. Den bör
dessutom helst väljas så, att den kan användas som bredvidläsning till någon del
av kursen i ett eller annat ämne, antingen den nu tas bland facklitteraturen eller
skönlitteraturen. Den senare har visserligen inte <i>för avsikt</i> att meddela kunskap
utan blott att vara en avspegling av livet självt. Men i samma mån den är detta
och denna spegling är sedd och framställd av en verklig konstnär har den ju
också lika mycket att säga oss som det levande livet, ja, ännu mer, eftersom
konstnären ser så ofantligt mycket mer och djupare än genomsnittsmänniskan.
S. k. nöjesläsning är ju också vad folk mest läser, mest missbrukar och bäst
behöver handledning med.

Såsom i någon mån vägledande vill jag här omnämna de böcker, som f. n. finnas
i serier i vårt skolbibliotek: Levnadsteckningar över Wieselgren, Rudbeck, Linné
och Fredrika Bremer; Vi och de värnlösa av Topelius, Ett folk av Heidenstam,
Svenska konstnärer av Rosenborg, Svenska författare av Marie Louise Gagner,
En herrgårdssägen av Selma Lagerlöf, Vapensmeden av Viktor Rydberg, Barnen
från Frostmofjället av Laura Fitinghoff, Arnaluk av Hansen, I soliga länder av

Anna Maria Roos, Havets hjältar av Kipling, Silverskridskorna av Dodge, Robinson
Kruse och Kapten Grants barn ur Sagabiblioteket, Heidi av Spyri; Tibu Tipp,
Fru Rana och Svalparet Hirundo av Nanny Hammarström; Ungdomens skogsbok
av Beer och Sjöholm och Om njutningsmedel av T. Thunberg samt några sagospel.

De sistnämnda användas dels för högläsning med fördelade roller, dels för
uppförande i kostym.

Jämte serieböckerna bör man ha någon uppslagslitteratur för att kunna
hänvisa barnen dit för erhållande av upplysningar, då annan litteratur saknas.
Uppslagslitteratur bör naturligtvis ej heller saknas i ett fullständigare bibliotek, tvärt
om bör man vara angelägen att förse biblioteket med sådan, exempelvis ordlistor
och ordböcker, konversationslexikon, statistisk årsbok, tidtabeller m. m. Denna
litteratur är särdeles värdefull för undervisningen och för lärjungens fostran till
förtrolighet med böckerna. Särskilda skriftliga uppgifter kunna med fördel anordnas med
tillhjälp av referensbiblioteket, och framför allt kan man med dess hjälp fostra
ungdomen att inte gå förbi saker och ting mer eller mindre oförstådda. Att »slå
upp» är en konst, som många fullvuxna inte kunna. Man behöver ju endast vid
resor ge akt på hur underlig tågtidtabellen förefaller många resande, och hur
ofta personer hellre än att anlita den »fråga konduktorn» vid var eller varannan
station.

Med god vilja i förening med intresse kan man tills vidare göra sig en avsevärd
nytta med en sådan av mig antydd boksamling, bestående av ett par »serier»
och ett antal uppslagsböcker, och kostnaden härför torde vara överkomlig för
envar skola. Är blott början en gång gjord, är det sedan mycket lättare att gå
vidare. Barnens intresse och förtjusning sprida sig till hemmen, och där är ju
far eller mor, som har rösträtten.

Man läser ibland i memoar- eller biografilitteraturen eller annorstädes uppgifter
om den läsning vederbörande sysslat med under barn- och ungdomsåren.
Det är förvånansvärt ofta man ser, att den unge varit hänvisad till böcker för
vuxna. Även frånsett det faktum, att dessa personer även som barn stått över
genomsnittsnivån eller att inga speciella barnböcker stått till buds, så ligger det
dock någonting häri. Dessa uppgifter visa, att det inte är någon så djup klyfta
mellan barnens, ungdomens och de vuxnas läsning, som man kanske skulle kunna
vara böjd för att tro. Det finns tidigt och ovanligt utvecklade barn, och det
finns vuxna med svagt intresse och liten förmåga att tillägna sig något ur bok. Det
är inte omöjligt, att de senare äro betjänta med långt enklare litteratur än de
förra. Det är också ett av alla bibliotekarier känt och erkänt sakförhållande, att
ett bibliotek för vuxna bör innehålla barn- och ungdomslitteratur för att kunna
erbjuda läsning även för de mera ovana och oerfarna låntagarna. Men å andra
sidan skall också barn- och ungdomsbiblioteket innehålla verklig litteratur och
ej blott speciell s. k. barn- och ungdomsläsning. Finnes ej den senare, så kommer
visserligen inte den barnsligare publiken, men finns inte den förra, så överges
biblioteket snart av den mognare och mer utvecklade.

I detta sammanhang skulle jag vilja påpeka, att om tillgångarna så tillåta, är
det mycket önskvärt, att skolbiblioteket innehåller litteratur passande för ungdomen
några år ovanför skolåldern. Det måste vara värdefullt för skolan, att den av
de avgångna eleverna betraktas som en bildningshärd, dit de kunna vända sig
allt fortfarande, liksom det också är betydelsefullt för ungdomen själv att ej genast
slita banden med skolan utan att stanna ännu någon tid inom dess fostrande
och hägnande vard.

En princip, som man strängt måste fasthålla vid, är, att bokurvalet ej får

göras efter ensidiga och trångbröstade synpunkter. På en plats, där man nyligen
lagt om skolbiblioteksverksamheten efter mer enhetliga och moderna principer,
hade man förut gjort inköpen efter respektive klasslärares önskningar. I ett
klassbibliotek hade alla böckerna religiöst innehåll, och utlåningssiffran var mycket
blygsam. Ett sådant bibliotek gör ofantlig skada. I ett bibliotek, där valet är
fritt, läsas även böckerna med religiöst innehåll, t. o. m. gärna, men nog kan
man tänka sig verkan av ovannämnda klassbibliotek i, såsom händelsen här var, ett
utpräglat socialistiskt samhälle. Det vore för övrigt onaturligt, om barnen i ett
samhälle vilket som helst endast läste religiös litteratur. Livet har ju också andra
sidor, hur man nu än ser på det. Man måste därför se till att alla sidor och
smakriktningar bli tillgodosedda, så långt det kan ske inom det tillbörligas
gränser och i överensstämmelse med bibliotekets värdighet och heder. Böcker med
låg moral eller sensationellt innehåll lika väl som de slätstrukna och sentimentala
böra vara bannlysta från biblioteket, och ej heller bör det på sina hyllor tala
ovårdat och tarvligt språk. Förvisso är en av bibliotekets viktigaste uppgifter
att odla ungdomens smak och därigenom avhålla den från den dåliga litteraturen,
dåligheten må nu sitta i innehållet eller formen.

Men lika visst bör barnbiblioteket kunna bjuda ungdomarna näring, som passar
deras friska aptit, antingen det gäller äventyrs- och dådlusten eller fantasien och
de vekare känslorna. Allt som är mänskligt och naturligt hos ungdomen skall
ha lov till att få näring och växa, ansat och varsamt vårdat visserligen, men också
fritt och starkt. Det finns ingenting löjligt eller onaturligt och ännu mindre något
syndigt i småbarnens sagohunger, pojkens lust för äventyr och flickans dröm om
ännu blott anade känslor.

De böcker ett barn- och ungdomsbibliotek bör innehålla, om det kan få
utveckla sig någorlunda fritt från ekonomiska bekymmer, ge sig nästan av sig
själva. För att tillgodose det vaknande begäret att få veta mer om det, som
läroboken så kortfattat framställer, bör det innehålla facklitteratur i alla de ämnen,
som läsas i skolan, samt såsom dess största avdelning sagor och berättelser, eller
vad som i de vuxnas bibliotek kallas skönlitteratur.

Jag har ofta blivit tillfrågad, om facklitteraturen verkligen lånas, och mången
bibliotekarie för vuxnas bibliotek har sagt mig, att folk endast vill låna »romaner».

Jag åhörde en gång ett samtal mellan en äldre och en yngre pojke, som
kommit till biblioteket för att låna. Den äldre gossen hade Estlanders Allmänna
historia i handen. Den mindre frågade då med ett litet grin: »Läser du sant
där? Sånt intresserar inte mej.» Varpå den äldre svarade: »Ja, men ser du,
man <i>blir</i> intresserad.»

Det är nog så, att de mindre barnen i regel inte, som pojken uttryckte det,
»intressera» sig för facklitteraturen, intresset kommer genom de fortsatta studierna.
Många barn ha dock redan från början sina specialintressen.

Nu är det givetvis så, att en bibliotekarie gärna ser, att låntagarna välja
»bra» och läsa det mest värdefulla. I ett skolbibliotek, där en lärare oftast är
bibliotekarie, kan måhända föreligga en frestelse att begagna lärarmyndigheten
för att påverka valet. Jag tror emellertid man gör bäst i att skrinlägga sin myndighet
vid utövandet av bibliotekariegärningen och öva så liten press på låntagarna som
möjligt eller åtminstone låta dem känna den minst möjligt. Biblioteket bör
helst vara oasen i skolans öken, där man vilar ut och söker den rekreation man
bäst behöver, antingen detta nu sker genom att begrunda Buddha, lösa ett kemiskt
problem eller i fantasien spränga ut till nya äventyr. Ett skolbibliotek blomstrar
bäst, när bibliotekarien är så litet lärare och så mycket människa som möjligt och

även möter sina små klarögda låntagare som små medmänniskor. Kan man vinna
deras förtroende och komma de då självmant för att få råd, så har bibliotekarien
upplevat ett av sina stoltaste ögonblick. Ofta kan det dock vara vägledande för
denne att låta frågan om en bok gå vidare till det som oftast intresserade auditoriet
av övriga låntagare. Man erhåller därigenom mången värdefull upplysning
om såväl böcker som låntagare.

Falu folkskolas barnbibliotek är delat på flera avdelningar, såsom klassbibliotek,
serier, läsecirklar samt ungdomsbiblioteket, det sistnämnda tillgängligt för skolans tre
översta klasser och överbyggnader samt för avgångna elever till 18 år. I denna
avdelning, som består av omkring i 300 band, skötes utlåningen direkt av
bibliotekarien. Jag skall därifrån lämna några siffror, som visa förhållandet mellan lån
av facklitteratur och andra böcker.

Läsåret 1918—1919 var lånesiffran i sin helhet 3 213, därav sagor och berättelser
2 613, facklitteratur 600, i procent resp. 77 och 23. Läsåret 1919—1920
voro motsvarande siffror 3 767, 3 063, 704 samt procenttalen 81  och  19.

Den flitigaste låntagaren, en flicka i klass V under läsåret 1918—1919 hade
79 lån, därav 44 sagor och berättelser, 35 facklitteratur. Läsåret 1919—1920
lästes:
<table>
<td>reseskildringar och geografiska böcker . . . <td r>av 181 låntagare
<td>historia . . . <td r>av 177 låntagare
<td>naturkunnighet . . . <td r>av 109 låntagare
<td>levnadsteckningar . . . <td r>av 85 låntagare
<td>konst . . . <td r>av 51 låntagare
<td>nyttigt arbete ute och inne . . . <td r>av 41 låntagare
<td>friluftsliv och lek . . . <td r>av 36 låntagare
<td>böcker med religiöst innehåll . . . <td r>av 22 låntagare
</table>
Svenskarna ha ju i alla tider haft namn om sig att vara ett äventyrsälskande
folk, så det kan ju inte väcka förvåning, att våra flickor och gossar gärna följa
upptäcktsfararna på deras färder eller i böcker med geografiskt innehåll på
fantasiens flygväg ta sig ut i vida världen. Bland långfarare, som flitigt läsas hos oss,
äro Hedin, Nansen, Nordenskiöldarna, Duse, Schackleton, Skottsberg, Eric von
Rosen, Stanley. Bland de geografiska läseböckerna läses mest Fagerlund och Falks.

Bland de mest lästa historiska arbetena må nämnas Estlanders Allmänna
historia, som trots dubbelexemplar nästan aldrig finns inne, Rolfsens Världshistoria,
Grimbergs Svenska folkets underbara öden, både den större och skolupplagan.
Bland samlingar av sagor och sägner finnas goda och mycket lästa sådana av
Rydberg, Schück, Hedda Andersson och Kåta Dalström, från mänsklighetens
barndom Grottpojken av Mc Intyre och Rulaman av D. F. Weinland, som båda
finnas i Sagabiblioteket och den förra även i en annan upplaga.

Det är ju en känd sak, att för barn är historia framför allt berättelser om händelser
och människor, men att barn i stort sett sakna sinne för tidshistorisk färg och historiskt
sammanhang. Livligast uppfatta barnen de så att säga dramatiskt spännande
tilldragelserna, framför allt om de gruppera sig kring en stor personlighet, en hjälte,
som kan tillvinna sig deras beundran. Detta härrör har någon sagt »ur samma
Iag, som kom de primitiva folken att förtälja om sinnelaget och dåden hos
mäktiga ledare, som förverkligade rasens hjälteideal». Den biografiska litteraturen, som
kan njutas av så unga läsare, är dock ej så rikhaltig. Här må nämnas några mer
lästa: Hjälten bland hjältar av Marie Louise Gagner samt Gordon av Bååth-Holmberg,
biografier över Nordenskjöld, John Ericsson, Edison, Georg Washington,

Fredrika Bremer, v. Döbeln, Selma Lagerlöf, Heidenstam, Linné, Wieselgren, Helen
Keller, Booker Washington. Vidare Märkvärdiga kvinnor och Den svenska
odlingens stormän av Ellen Fries, En bok om hjältar av Andrew Lang, Sveriges hjältar
och riddersman av Westerberg, Plutarks Ryktbara grekers levnad, Munthes
Svenska sjöhjältar.

Av naturkunnighetsböckerna vilja de större gossarna gärna läsa om experiment,
flygmaskiner, uppfinningar, även fotografering ibland. Några lämpliga böcker kan
man få bland Verdandis och Heimdals småskrifter samt en eller annan utförligare
och trevligt skriven lärobok, såsom en av Carl Gustaf Hellsten. Experimentböcker
finnas av Hector och Poul la Cour m. fl. Man får vid valet av sådana böcker
dock övertyga sig om vad slags experiment de innehålla, för dels böra de inte
vara alltför livsfarliga och dels inte lara ut konster, som kunna missbrukas (ex.
till falskmyntning så som har skett).

Berättelser om djur och växter läsas rätt flitigt, i synnerhet av de mindre
barnen och av flickorna. Bland växtböckerna lånas mycket de, som handla om
gagnväxter, om för de vackra planschernas skull eller inte är ej gott att veta. Bland
djurböcker, som äro populära, märkas först och främst Bengt Bergs, vidare
Nanny Hammarströms, Rosa Nordenskiölds, William Longs, Behms, Kolthoffs
samt Parus Majors och Regulus fågelskildringar. Bland naturskildringar i mer
skönlitterär form må nämnas Djungelboken och Just så historier av Kipling, Ewalds
böcker, tyvärr utgångna en del, Djur av Forsslund, De röda jägarna m. fl. av
Fleuron, Djurmålningar och blomsterstycken av Strindberg, Från hult och täppor
av Gellerstedt m. fl. Apan, som ingen kunde döda är en lustig bok av Drummond.

I en avdelning kallad »nyttigt arbete ute och inne» ha vi trädgårdsböcker,
kokböcker o. d. Den senare har gett bibliotekarien de mest påtagliga resultaten i
form av knäck och sockerkaka.

Boksamlingens största avdelning bilda givetvis sagorna och berättelserna.
Urvalet för denna avdelning är inte lätt att göra. Bokfloden är stor och mångfaldig
och bibliotekariens tid starkt anlitad. Att helt lita på recensioner är dock ej
tillrådligt, utan är nog alltid bäst att själv läsa igenom vad man ämnar inköpa.
Men recensionerna äro dock ens bästa hjälp. Ger man akt på dem, helst klipper
ur dem år efter år, så finner man snart, vern man kan lita på, och i vilket fall
man har överensstämmande smak. Men, som sagt, helt skall en bibliotekarie
aldrig lita på andras omdöme. Det gäller att själv följa med, bedöma samt söka
utveckla sin smak, ty ytterst beror bibliotekets kultur av bibliotekarien. Vill man
därför ha heder av sitt bibliotek och vill man verkligen ha det till en
bildningshärd, låt vara i smått och för smått folk, så måste man år från år alltmer arbeta
sig in i litteraturen.

Det finns vissa slag av böcker, som aldrig borde ifrågakomma i ett barnbibliotek.
Man skulle kunna karakterisera dem så som Tysklands väl främste bekämpare
av dålig litteratur gör det:

1:o) Litterärt dåliga men moraliskt ofarliga.
2:o) Litterärt värdelösa och tillika moraliskt farliga.

De förra, säger han, inverka väl ej skadligt på läsarens moral, men de förvirra
och förskämma hans smak, så att han snart ej kan njuta av konstnärligt värdefulla
böcker. De senare både fördärva smaken, förvirra omdömet och förgifta fantasien.

Till det förra slaget hör nog tyvärr en hel del av den speciella barn- och
ungdomslitteraturen och till den senare kriminal- och detektivhistorier,
sensationslitteraturen.

Lyckligtvis behöver man inte i någon högre grad anlita den fabricerade barn-
och undomslitteraturen, och även när man gör det, så har man även inom den
goda, klassiska böcker. För sagoåldern finnas flera bra samlingar av de gamla
folksagorna såsom av Bröderna Grimm, Hauff, Asbjörnsen och Moe, Hyltén-Cavallius,
Djurklou, Gurli Linder, Fridtjuv Berg. En och annan god sagoberättare
finns väl även bland nu levande: Jeanna Oterdahl, Helena Nyblom, Änna Maria
Roos, Anna Wahlenberg. Andra sagosamlingar äro: Andersens sagor, Esops
fabler, Gullivers resor, Münchhausens äventyr, Tolstoys För barnen.

Alla känna vi Rydbergs vackra dikt Barndomspoesien, och hur sant är inte
det han säger, och ända finns det, ja, verkligen finns det människor, som kalla
sagorna vidskepelse. Det kan nog ännu hända någon bibliotekarie i någon mörk
vrå av vårt land, att han får en allvarlig maning att »inte ge större rum åt
tomtarna än åt Jesus» i sitt bibliotek.

Också äventyrsböckerna komma en och annan att ogillande ruska på huvudet,
och det finns de, som anse att åtminstone skolan inte skall tillhandahålla sådan
lektyr. Liksom sagorna kallas ogudaktig vidskepelse, så beskylles äventyrslitteraturen
för råhet och romanen för sentimentalt pjoller. I bästa fall. Men om man
nu toge bort dessa böcker ur barn- och ungdomsbiblioteket, så utebleve också
alldeles säkert låntagarna. Och vad som är mer riskabelt, de skulle skaffa sig
vad de ville ha på annat håll, ofta okontrollerat, ofta på sämst möjliga sätt. I
sin bok Våra barns fria läsning säger Gurli Linder: »Man kan inte bjuda en vek
skildring av ängens blomster åt en pojke, vars hela själ trår efter Buffalo Bill».
Kommer där en pojke törstande efter en indianhistoria, så lönar det sig inte att
svara att sådana böcker ha vi inte, men — — .    Han hör inte på utan går
obevekligt och för alltid. Men ger man honom en bok sådan han vill ha och
får honom att stanna och bli bibliotekets kund, ja, då har man ju honom i sin
hand, och bibliotekarien har åtminstone tillfälle att så småningom söka få honom
att läsa litet annat också, i bästa fall leda honom över och förbi denna period.
Att det är nödvändigt för pojkarna att blanda upp denna sorts läsning med annat,
helst komma över till annan, är det inte mer än en mening om. Genom alltför
mycken spänning blaseras givetvis känslan, och så blir vägen banad för
förbrytarromanen o. d.

Vad kan då biblioteket göra för att odla smaken. Jo, bjuda på annan
litteratur, minst lika spännande, men fostrande, kunskapsgivande och förädlande.
Många reseskildringar bjuda en verklighet mer äventyrlig än dikten, t. ex. Marco
Polos resor, Nansens På skidor genom Grönland, Hedins Tibetanska äventyr.
Även historiska romaner eller den verkliga litteraturen bjuda ju ofta den så åtrådda
spänningen, t. ex. Rydbergs Fribytaren, Topelius Fältskärns berättelser, Schröders
Örjan Kajland, Kiplings Havets hjältar, Jack Londons På kryss med Blixten.
Bland de klassiska namnen inom äventyrsböckernas område, som gärna böra bliva
representerade i ett ungdomsbibliotek, äro Cooper, Marryat, Mark Twain, Jules
Verne, Ferry, Stevenson, samt av svenska Melander och Melin. Bland övriga
äventyrsförfattare må nämnas Lieberath, Gustaf Lindvall, Hansen, Aanrud, Berndt
Lie, Stang, Henty och Mayne Reid, vilka ha skrivit böcker, som väl försvara sin
plats i skolbiblioteket.

Man brukar ofta få höra den teorien, att pojkar och flickor aldrig läsa samma
slags böcker. Det skulle val då i så fall gälla 13-15 års åldern, för tidigare är
det väl knappast någon olikhet utom i enstaka fall. Det är väl då i övergångsåldern
man menar, att olikheten visar sig, det är då pojkarna läsa äventyr och
flickorna hålla sig till romantiken. Må vara. Men så stor är väl ända inte

olikheten, att den utgör något som helst berättigande för den flod av dessa
vämjeliga flickböcker, som varenda jul flyter över bokdiskarna. Säga vad man vill
om äventyrsböckerna, så är där i alla fall något friskt och käckt över dem, som
kommer blodet att strömma av livslust. Men vad är det i de där böckerna, som
bjudas åt flickorna i samma ålder. Kvalmigt nonsens, som nog driver blodet till
kinderna, fastän knappast av friskt levnadsmod. Nej, bort med dem från
biblioteken lika väl som bort med detektivhistorierna. Visst kan det ju vara så, att
flickor helst läsa om flickor, och i den meningen kan olikhet finnas, men låt oss
då få böcker om friska, käcka, hurtiga flickor, älskvärda och rara också, och
gärna om kärlek också. Varför inte. Kärlek och trohet finns redan i småbarnssagorna,
och nu i tonåren vaknar eller mornar sig åtminstone »flickans naturligaste
instinkt», som en amerikansk förf. kallar den, och den »fordrar romantik, en
hjälte, som genom uppoffring och trohet vinner sin brud». I motsvarande ålder
förakta pojkarna själva ordet kärlek, och det är väl därför de sky böcker, där
de misstänka något därom.

Laura Fitinghoff har skrivit några bra böcker, som läsas mycket av flickorna,
Louisa Aleotts böcker äro klassiska, de ha lästs av denna generations mammor,
kanske av mormödrarna. En bra flickbok är Anne på Grönkulla av Montgomery,
käck och frisk och välskriven. En amerikansk förf., som skrivit trevliga och
roliga ungdomsböcker är Jean Webster. Ethel Turners böcker, Wiggins och Spyris
böcker äro även läsvärda. Flickorna läsa f. ö. i denna ålder den verkliga
litteraturen, både äldre och yngre, t. ex. Flygare-Carlén, Bremer, Selma Lagerlöf,
Topelius, Lie, Björnson, Elkan.

I den verkliga litteraturen finnas oförglömliga barngestalter, som vi, då vi
engång lärt känna dem, vända tillbaka till för att studera om och om igen.
Böckerna om dem böra finnas i ungdomens eget bibliotek för att locka till bekantskap.
Jag vill här nämna några av dessa böcker som ej redan blivit nämnda: Mina
pojkar av Geijerstam, Lille Viggs julafton av Rydberg, Barnen på Härö av Prydz,
Puck från Pukberget samt Kim av Kipling, Utkastad i värden av Malot, Lille
parveln av Daudet, Lille lorden av Burnett, Sju syskon av Turner, Den gamla
antikvitetsboden och David Copperfield av Dickens, En krona bland flickor av
Aleott, Rebecka från Solbäcken av Wiggin, Pappa Långben av Webster.

För att visa i vilken omfattning vissa förf. blivit lästa, har jag sammanställt
några siffror från de 3 senaste åren.
<table>
<td>Selma Lagerlöf har varit läst . . . <td r>av 78 lånt.
<td>Viktor Rydberg . . . <td r>av 23 lånt.
<td>Topelius . . . <td r>av 72 lånt.
<td>Kipling . . . <td r>av 24 lånt.
<td>Cooper . . . <td r>av 180 lånt.
</table>
De mest lästa böckerna ha varit: Svarta Pilen av Stevenson, Anne på Grönkulla
av Montgomery, Blockhuset vid Lickingfloden och Bakhållet vid Ohio av
Edward Ellis, Vår vän Anne av Montgomery, Skinnstrumpa och Hjortdödaren av
Cooper, Hjälten bland Hjältar av M. L. Gagner, Åt Solsidan och Ett hem av
Carl Larsson samt Antarktis hjärta av Shackleton.

I ett barnbibliotek är vården av böckerna en viktig sak. Bibliotekarien måste
söka att förmå låntagarna till aktsamhet, detta av både ekonomiska, hygieniska
och pedagogiska skäl. Alltför rigorös får man dock ej vara, ty man måste ju
besinna, att om böckerna slitas, så bli de också lästa. Ett gott band är av stor

betydelse i dessa bibliotek, och i längden blir ett sådant billigast, även om det
genast ställer sig något dyrare. Vid Göteborgs folkskolors bibliotek användes ett
band, som väl får räknas till de allra bästa. Det utgöres av ett slags konstläder
och är tvättbart. Vid samma bibliotek råder den ordningsregeln, att låntagarna
skola medföra ett starkt och snyggt omslagspapper, som påsättes i biblioteket vid
lånetillfället. En mycket god och efterfölj ans vard regel. För de mera ömtåliga
banden i mitt bibliotek har jag tillverkat ett slags omslag, som äro ganska
hållbara. De finnas tillklippta i olika storlekar och påsättas vid utlåningen för att ej
i hyllorna skymma titeln på bokryggen. Omslagen hava samma bredd som boken
och vikas alltså endast över pärmarnas framkanter, vilket gör, att de kunna
påsättas mycket fort. Papperet till omslagen köpes metervis, en hel rulle kostar
4,50 kr., och därav erhålles en hel mängd omslag, ett par hundra tror jag.
Omslagen äro färgade i enlighet med ett förfaringssätt, som finns beskrivet i
Segerborgs anvisningar för teckningsundervisningen, där dylikt papper kallas klisterpapper.
Det kan dock förfärdigas även utan klister. Då färgerna torkat, fernissas papperet,
varvid man späder ut fernissan (vit lackfernissa) med sprit. Dessa omslag, som med
litet fantasi kunna göras nog så trevliga, äro mycket omtyckta av barnen och
verka kanske litet mer estetiskt tilltalande än ett vanligt brunt omslag.

<tab><tab><tab><tab><tab><tab><tab>————

Det fanns en tid, då kunskapstörstande människor vandrade långa vägar för
att nå fram till och få del av böcker, kanske ibland blott en enda, som
representerade ett sådant kapital, att man höll den fastkedjad på sin plats. Det är
ett väldigt steg mänskligheten tagit från denna tid till vår, då böckerna välla ut
över landet ända in i våra hem som en väldig flod. Man har blivit allt starkare
övertygad om, att det är till samhällets bästa, att envar kan erhålla kunskaper.
Varje individ kan bli bättre och rikare genom boken och således även lättare
komma på livets ljussida, och varje bättre och lyckligare individ är en vinst för
det hela. »Boken är ett universalmedel mot allt ont», säger en norsk biblioteksman.
Om så är, kan man, med tanke på hur det nu är i världen, blott önska,
att <i>skolan och biblioteket,</i> dessa två verkliga stormakter, snart må vara i stånd
att bringa universalmedlet i handen på envar, som bygger och bor i detta land
och över hela jorden.

</chapter>
<chapter name="Utgifter och utlåning vid några av de större
folkbiblioteken i Förenta Staterna.">
<h2>UTGIFTER OCH UTLÅNING VID NÅGRA AV DE STÖRRE
FOLKBIBLIOTEKEN I  FÖRENTA STATERNA.</h2>
Av <sc>Fredrik Hjelmqvist.</sc>

I en av de senaste arsredogörelserna för Washington Public Library (folkbibliotek)
finnes en sammanställning av siffrorna för utgifter och utlåning vid de största
amerikanska städernas bibliotek under 1917 (i några fall 1918). Då tabellen
synes vara av intresse även för svensk publik, återgives den här.

Jag vill därvid emellertid förutskicka den anmärkningen, att i utgiftssummorna
antagligen ej ingår någon förräntning av det i byggnaderna nedlagda kapitalet.
De enda utgifter för byggnaderna, som däri äro medtagna, torde i regel vara
sådana, som avse deras vidmakthållande, uppvärmning o. s. v.


<table b>
<td c 7><b>Några större  amerikanska stadsbiblioteks utgifter och utlåning pr
invånare, 1917 eller 1918.</b>

<td c>Städer.<td c>Folkmängd<br>1917 eller 1918.<td c>Utgifter<br>1917 eller<br>1918.<br>Dollars.<td c>Utgifter<br>pr invånare<br>Dollars.<td c>Utlåning.<td c>Kostnad<br>pr utlånat bd.<br>Dollars.<td c>Utlåning<br>pr invånare.
<td>New York City . . . <td r>6,035,801    <td r>1,592,844.98     <td c>0.263      <td r>18,495,279      <td c>0.086         <td c>3.04
<td>New York Public . . . <td r>3,497,000   <td r><footnote>Endast utlåningsavdelningen.</footnote>882,334.61     <td c>0.252     <td r>10,709,095      <td c>0.082         <td c>3.09
<td>Brooklyn . . . <td r>1,975,801       <td r>518,117.23     <td c>0.252       <td r>5,944,298      <td c>0.085         <td c>2.10
<td>Queens . . . <td r>563,000      <td r>192,393.14     <td c>0.341        <td r>1,840,886      <td c>0.104        <td c>3.27
<td>Chicago . . . <td r>2,544,249      <td r>676,678.50     <td c>0.265       <td r>6,724,070      <td c>0.100         <td c>2.64
<td>Philadelphia . . . <td r>1,750,000      <td r>343,827.92     <td c>0.196        <td r>3,148,509      <td c>0.109         <td c>1.79
<td>St. Louis . . . <td r>800,000      <td r>271,392.60     <td c>0.339        <td r>1,971,808      <td c>0.137         <td c>2.46
<td>Boston . . . <td r>767,8l3      <td r>455,144.02     <td c>0.592       <td r>2,074,455      <td c>0.219        <td c>2.57
<td>Cleveland . . . <td r>700,000      <td r>432,257.02     <td c>0.617       <td r>3410,166      <td c>0.126        <td c>4.87
<td>Baltimore . . . <td r>585,000      <td r>104,953.90     <td c>0.179           <td r>661,431      <td c>0.158         <td c>1.13
<td>Pittsburgh . . . <td r>600,000      <td r>319,010.88     <td c>0.532       <td r>1,638,059      <td c>0.195         <td c>2.73
<td>Detroit . . . <td r>914,896      <td r>317,998.86     <td c>0.347        <td r>1,803,482      <td c>0.176         <td c>1.97
<td>San Francisco . . . <td r>580,000      <td r>138,498.27     <td c>0.238        <td r>1,197,204      <td c>0.115         <td c>2.06
<td>Los Angeles . . . <td r>607,587      <td r>234,630.35     <td c>0.386       <td r>2,408,593      <td c>0.095         <td c>4.06
<td>Cincinnati . . . <td r>520,000      <td r>200,602.30     <td c>0.386        <td r>1,701,121       <td c>0.117         <td c>3.27
<td>Buffalo . . . <td r>475,781     <td r>135,650.15    <td c>0.285      <td r>1,752,653     <td c>0.077         <td c>3.68
<td>Milwaukee . . . <td r>501,535      <td r>143,756.80     <td c>0.286       <td r>1,460,603      <td c>0.098         <td c>2.91
<td>Newark . . . <td r>418,789      <td r>157,687.48     <td c>0.376        <td r>1,170,034      <td c>0.134        <td c>2.76
<td>New Orleans . . . <td r>405,000        <td r>44,323.97     <td c>0.109          <td r>411,185      <td c>0.107         <td c>1.01
<td>Washington . . . <td r>450,000      <td r>101,570.75     <td c>0.225           <td r>865,360      <td c>0.116         <td c>1.92
<td>Minneapolis . . . <td r>400,000      <td r>206,000.00     <td c>0.515        <td r>1,568,078      <td c>0.131         <td c>3.92
<td>Seattle . . . <td r>365,445       <td r>180,468.77     <td c>0.493        <td r>1,432,727      <td c>0.125         <td c>3.92
<td>Jersey City . . . <td r>312,557        <td r>85,124.68     <td c>0.272        <td r>1039,405      <td c>0.081         <td c>3.32
<td>Kansas City . . . <td r>315,000      <td r>111,963.08     <td c>0.355          <td r>755,314      <td c>0.112        <td c>2.39
<td>Indianapolis . . . <td r>300,000      <td r>115,878.47     <td c>0.386          <td r>649,037      <td c>0.178         <td c>2.16
<td>Portland, Oreg. . . . <td r>295,463       <td r>160,560.41     <td c>0.545        <td r>1,582,259      <td c>0.101         <td c>5.30
<td>Denver . . . <td r>268,439        <td r>79,224.59     <td c>0.258           <td r>770,851      <td c>0.102        <td c>2.49
<td>Rochester . . . <td r>264,714        <td r>76,582.14     <td c>0.288           <td r>874,739      <td c>0.087         <td c>3.30
<td>St. Paul . . . <td r>291,140      <td r>159,774.18     <td c>0.548           <td r>817,023      <td c>0.195         <td c>2.80
<td>Providence . . . <td r>247,660        <td r>84,386.71     <td c>0.340           <td r>324,666      <td c>0.256         <td c>1.31
<td>Louisville . . . <td r>237,012      <td r>110,012.01     <td c>0.464       <td r>1,153,816      <td c>0.096        <td c>4.87
<td>Columbus . . . <td r>265,000        <td r>30,597.61     <td c>0.115           <td r>215,183      <td c>0.142        <td c>0.81
<td>Oakland . . . <td r>350,000      <td r>113,556.11     <td c>0.324          <td r>873,139      <td c>0.130        <td c>2.49
<td>Atlanta . . . <td r>200,000        <td r>31,031.01     <td c>0.755          <td r>408,686      <td c>0.075         <td c>2.04
<td>Omaha . . . <td r>214,000        <td r>47,609.00     <td c>0.222           <td r>404,037      <td c>0.117         <td c>1.88
<td>Toledo . . . <td r>250,000        <td r>54,467.03     <td c>0.217 <td r>426,646      <td c>0.127         <td c>1.70
<td r>Summa och medeltal    <td r>29,268,682  <td r>9,231,120.41    <td c>0.315   <td r>174,381,956      <td c>0.124        <td c>2.05
</table>
Vi äro vana att tänka oss, att de amerikanska biblioteken röra sig med efter
europeiska begrepp svindlande belopp för sina utgifter. Och nog för det att flera
av de i ovanstående tabell införda städerna ha ganska imponerande siffror. Men
det är ju också vid de högsta summorna fråga om miljonstäder. Å andra sidan
saknas ej heller exempel på amerikanska städer, där man tyckes ha synnerligen
ringa intresse för sitt bibliotek. En sådan stad är — för att taga  det mest
eklatanta exemplet — New Orleans, som med sina 405,000 invånare har en
utgiftsbudget för sitt folkbibliotek om endast något över 44 000 dollars eller
endast c. 10 cents pr invånare. Utlåningen visar också i denna stad ett minimum.


Den uppgår endast till c. 1 band pr invånare. Siffrorna äro nog så belysande
för kulturintresset i den förnämsta staden i södra delen av Förenta staterna.

De högsta absoluta siffrorna — både i fråga om utlåning och utgifter — ha
miljonstäderna New York, Brooklyn och Chicago. Philadelphia kommer däremot
i fråga om anslag till biblioteksverksamheten efter både Boston och Cleveland,
trots det att dess folkmängd är mer än dubbelt så stor. Cleveland med sitt
mönstergillt ordnade biblioteksväsende kommer i fråga om utlåningen närmast
efter de tre »stora», New York, Brooklyn och Chicago.

Av de städer, som äro i invånarantal närmast jämförliga med Stockholm
(städer med mellan 4 och 500,000 invånare), har, om man bortser från det
redan nämnda New Orleans, förbundshuvudstaden Washington med District of
Columbia i förhållande till folkmängden den lägsta siffran för utgifterna men
också för antalet utlånade band. Emellertid är att märka att just i samma
årsberättelse angående detta bibliotek, ifrån vilken ovanstående tabell hämtats, mycket
starkt påyrkas, att kongressens anslag till biblioteket (District of Columbia förvaltas
nämligen direkt av kongressen) måste höjas med 36,000 dollars, med hänsyn till
framförallt behovet av ökad arbetskraft och högre avlöning. De övriga till nämnda
grupp hörande städerna (Minneapolis, Newark och Buffalo) ha alla tre betydligt
högre siffror än Washington. Vad särskilt Newark angår, en stad vars biblioteksorganisation
i vissa avseenden intagit en ledande ställning, är emellertid att märka,
att biblioteksstyrelsen därstädes just år 1918 begärde, att stadens anslag, på grund
av att alla löne- och materialkostnader stigit och därför att kraven i fråga om
både böcker och bibliotekspersonal voro stadda i så stark tillväxt, skulle ökas
med 30,000 dollars, för att görandet möjligt att i fortsättningen hålla bibliotekets
filialer öppna. Då ökningen ej blev beviljad, stängdes alla filialer utom en, vilket
hade till följd att lånesiffran föll med 4 à 500,000 band.

För samtliga de i tabellen upptagna biblioteken utgör medeltalet för kostnaden
pr invånare 31 cents eller i svenskt mynt c. 1 kr. 30 öre. Siffrorna för de
särskilda städerna växla emellertid betydligt: från tio cents (New Orleans) till 75 cents
(Atlanta) motsvarande i svenskt mynt resp. 43 öre och 3 kr. 20 öre.

De i tabellen införda siffrorna avse en tid, som redan ligger några år tillbaka,
och med de starka pris- och anslagsstegringar, som just åren 1918—1920 medfört
i vårt eget land, skulle man kunna vänta något likartat beträffande de amerikanska
biblioteken. Om också anslagen höjts, synes detta emellertid ej ha nämnvärt
inverkat på relationstalen emellan biblioteksutgifter och folkmängd. I det sist
hit-komna häftet av Library Journal finnes ett sammandrag av statistiken för år 1919
för de 227 största städernas bibliotek. Medelsiffran utgjorde 26 cents pr invånare.
För städer med över 300,000 invånare utgjorde den 32 cents och för städer med
100,000—300,000 26 cents.

Ett ännu mera betecknande uttryck för kommunernas intresse för biblioteksväsendet,
än förhållandet mellan invånarantal och biblioteksutgifter, finner man i
den siffra, som anger bibliotekets andel i kommunens samlade utgiftsbudget. Från
den nyssnämnda källan kunna även hämtas några uppgifter av detta slag. I de
227 städer, som statistiken omfattar, utgjorde biblioteksutgifterna i medeltal 1.3 %
av hela den kommunala utgiftssumman. I städer med mer än 500,000 invånare
är ifrågavarande siffra 1.2 % (högst i Cleveland 2.7 % och lägst i Philadelphia
0.8 %) och i städer med 300,000—500,000 1.3 % (högst i Minneapolis 2.2 % och
lägst i New Orleans 0.8 %).

För svenska bibliotek ha givetvis de absoluta talen i de amerikanska bibliotekens
budgeter ej någon egentlig föredömlig betydelse. Däremot kan relationen
mellan de olika utgiftsposterna ha ett visst intresse och vara lärorik. De tre
huvudposterna i ett biblioteks utgifter skulle kunna betecknas: böcker, byggnad,
betjäning, d. v. s. utgifterna för böckers och tidskrifters inköp och inbindning,
lokalkostnaderna och personalens löner. Förhållandet mellan de nämnda tre
utgiftsposterna är i hög grad beroende på bibliotekets storlek och det samhälles
storlek, för vilket det är avsett. För biblioteken i mycket små samhällen spela
i regel lokalkostnaderna en ytterst ringa roli. Även kostnaderna för
bibliotekets skötsel är där vanligtvis — åtminstone i de svenska folkbiblioteken —
synnerligen låga, om sådana ens äro upptagna. Ju större biblioteket är och ju
mer omfattande dess uppgifter, desto mera måste kostnaderna för personal och
lokal betyda i budgeten. I ett större samhälle inställer sig snart krav på egen
byggnad för biblioteket, ja på egna byggnader även för filialerna. Ett stort
biblioteks skötsel kräver personer, som helt ägna sig däråt. Och ju större
bibliotekets verksamhetskrets är, desto starkare gör sig vanligen också kravet på
verksamhetens specialisering gällande och därmed tillika kravet på personalens utbildning.

Från lokalutgifterna kan i detta sammanhang bortses. Ett stort antal av de
amerikanska biblioteken har ju fått sina byggnader genom enskilda donationer.
Och även i fråga om en av vederbörande kommun själv uppförd byggnad, torde
byggnadskostnaderna, som redan framhållits, vanligen ej framträda i bibliotekets
egen årsbudget.

De 184 större eller mindre bibliotek inom staten Indiana, som åtnjöto understöd
av allmänna medel, hade året 1918—1919 tillsammans en inkomst av något
över 741,000 dollars. Därav användes till inköp och inbindning av böcker c.
218,000 eller ungefär 29 % och till avlönande av den egentliga bibliotekspersonalen
c. 276,000 eller 37 %. Om man medräknar lönerna till vaktmästarna o. s. v.
höjes procentsiffran till 46 à 47 %. I totalsiffrorna, beträffande vilka de små
biblioteken, som äro i övervägande flertal, äro de bestämmande, ingår sålunda
»personalkontot» med endast 50 % högre siffra än »bokkontot».

Tar man åter endast hänsyn till det största av de medräknade biblioteken,
Indianapolis P. L., rinner man, att posten bokinköp och inbindning där endast gick
till 12 % av hela utgiftssumman, under det att personalens löner utgjorde 56 %
eller nära fem gånger mer.

Liknande siffror, om också skillnaden ej är fullt så stor, erhåller man från andra
stora bibliotek. I Newark P. L. avsågo åren 1918—1920 c. 18 % av utgifterna
inköp och inbindning av böcker. Under samma år utgjorde personalkostnaderna
60—64 % eller mellan 3 och 4 gånger mer. I Washington P. L. voro 1918
motsvarande siffror 21 % och 68 %, i New York P. L. (1919) 21 och 67, i
Cleveland P. L. (1919—20) 16 och 66, i Detroit P. L. (1915—16) 23 och 60 samt
i Chicago P. L. (1917—18) 23 och 56. Utgifterna för personalen utgöra alltså
i de anförda exemplen högst 4 och lägst 2.5 gånger utgifterna till bokinköp och
inbindning.

En annan jämförelse, som kan ha intresse, är emellan kostnaderna för
bokinköp och -inbindning å ena sidan, å andra sidan antalet utlånade band. Ju
större utlåningen är, d. v. s. ju mer biblioteket användes, dess starkare är
slitningen och dess större blir behovet av nya böcker och av ombindning av de
gamla. Påverkan är emellertid ömsesidig. Om ett bibliotek ej ökar sitt
bokförråd, komma naturligtvis snart lånesiffrorna att sjunka. För att åter hämta exempel
från förhållandena i staten Indiana, uppgick där folkbibliotekens samfällda

utlåning 1918—1919 till c:a 5,680,000. Samtidigt utgjorde inbindnings- och
bokinköpskostnaderna, som nedan nämnts, c:a 218,000 dollars. På 1,000 utlånade
band kom alltså bokinköp och inbindning om ej fullt 40 dollars, d. v. s. för
c:a 170 kronor.

I fråga om de större biblioteken är relationstalet i allmänhet lägre. New
York P. L. inköpte till utlåningsavdelningen böcker år 1919 för 19 dollars pr
1,000 utlånade band och år 1920 för 22.7. För Chicago (1917—18) utgjorde
motsvarande siffra 22.6, för Indianapolis (1918—19) 26, för Cleveland (1919—
20) 28, för Detroit (1915—16) 36. Av de större städer, från vilka jag har
uppgifter, är det endast Newark som har en verkligt hög siffra. I sammanhang
med filialernas stängning, gick utlåningssiffran, som ovan omtalats, ned med
lavinartad hast, men bokinköpssumman höll sig på ungefär samma nivå, snarast
med en viss stegring. År 1918 inköptes och bundos böcker för 39 dollars per
1,000 utlånade band, men både år 1919 och 1920 var ifrågavarande siffra uppe
i 55 dollars.

Till sist några ord om dyrtidens verkningar. Redan har nämnts ett utslag därav:
stängningen av Newark-bibliotekets filialer. Ett annat exempel kan anföras
från det stora allmänna biblioteket i New York. Detta har år 1920 för sin
utlåningsavdelning ej kunnat köpa så många böcker, att avgången genom slitning
och utgallring kunnat ersättas. 186,000 volymer ha avförts, men nyanskaffningen
uppgick blott till 166,000. Och för innevarande år synes man ha att vänta en
ännu starkare beskärning av bokanskaffningen, då staden sänkt sitt bokinköpsanslag
med 1/3. Den publikation, som biblioteket utgivit för sina filialer, Branch Library
News, har i år tillsvidare upphört att utkomma. Särskilt svårt har det varit för det
stora centralbibliotekets referensavdelning (den ej för utlåning avsedda boksamlingen),
för vilkens underhåll och vard man endast är hänvisad till avkastningen av fonder
och vartill staden ej bidrager något. Endast tack vare nya donationer har man
sista året lyckats få upp lönerna till personalen på en rimlig nivå, för vilket
ändamål en ökning krävdes av 115,000 dollars (från 440,000 till 555,000).

</chapter>
<chapter name="Borlänge-Domnarvarvets studiecirkelbibliotek.">
<h2>BORLÄNGE-DOMNARVETS STUDIECIRKELBIBLIOTEK.</h2>
På ganska många håll i landets olika delar har man under de allra senaste åren
kunnat förmärka ett livligare intresse för biblioteken och en kraftig ökning
av deras verksamhet. En av de platser, där det ökade biblioteksintresset
varit alldeles särskilt märkbart, är de med varandra sammanvuxna industrisamhällena
Domnarvet och Borlänge.

Biblioteket på platsen, Borlänge-Domnarvets studiecirkelbibliotek, grundades år
1907 och utgjorde då en avdelning av N. O. Verdandi, men övergick år 1914
till Arbetarnes bildningsförbund. Till december 1919 var det inrymt i Folkets hus,
men då beslöt Stora Kopparbergs Bergslags Aktiebolag att genom förmedling av
Bergslagets Praktiska Ungdomsskolor låta inreda och till biblioteket överlämna
lokaler i nämnda skolas byggnad i Domnarvet.

Biblioteket är f. n. inrymt i en stor sal om ungf. 10 X 8.5 meter. Det var ej
lätt att inreda denna så att man i denna enda sal kunde få tillgodosedda alla de

önskemål man hade. Man ville ha bibliotekets böcker uppställda på »öppna hyllor»
fritt tillgängliga för de besökande, men jämte utlåningsavdelningen behövde man
en läsrumsavdelning bestående av några bord med sittplatser för dem som önskade
sitta och läsa på platsen, och slutligen var det nödvändigt att få en avskild
arbetsplats för bibliotekarien. Av bifogade plan och fotografi framgår, hur man löst
det uppställda problemet. Ena hälften av salen är ordnad som läsrum med 3
bord med tillsammans 28 sittplatser. I denna avdelning är uppställd en tidskriftshylla
samt en hylla för uppslagsböcker. Till bokförrådet, som upptager större delen
av salens andra hälft, kommer man genom, att passera förbi utlåningsdisken, som

<img 1></img>

står mitt i salen. Samtliga bokhyllor äro av normalhöjd med 7 hyllrader så att
man bekvämt kan nå till den översta hyllan. Ena hörnet av rummet är avsett
som arbetsplats för bibliotekarien och är avskilt från salen genom hyllor. Här
finnes ett skrivbord samt hyllutrymme för bibliotekariens behov. Genom denna
anordning av lokalen har man lyckats tillgodose samtliga sina önskemål. Den enda
svårigheten är möjligen övervakningen från utlåningsdisken av de låntagare som
befinna sig inne mellan bokhyllorna. Denna skulle givetvis blivit lättare, om hyllan,
som står fritt på golvet, hade erhållit lägre höjd, t. ex. blott 5 hyllor i st. f. 7,
så att den vid utlåningen tjänstgörande kunnat se de besökande över hyllan.
Härigenom hade man emellertid förlorat åtskilligt hyllutrymme, och i praktiken har
det visat sig att kontrollen är fullt tillräcklig.

Biblioteket hade i april 1921 ett bokbestånd om 3,207 band, varav c:a 800
band utgöras av Domnarvets arbetareförenings bibliotek, som inordnats i
bibliotekets bokbestånd. Förra året trycktes en katalog över bibliotekets hela bokförråd.

Siffrorna för utlåningen åren 1919 och 1920 (alltså före och efter inflyttningen
i de nya lokalerna) framgå av följande sammanställning:

<img 1></img>

<table>
<td><td c>1919                            <td c>1920
<td>Antal boklån . . . <td c>6,596                         <td c>15,324
<td><tab>därav skönlitteratur . . . <td c>5,281                          <td c>11,397
<td><tab>facklitteratur . . . <td c>1,315                           <td c>3,927
<td>Utlämnad facklitteratur i procent . . . <td c>20 %                             <td c>26 %
<td>Antal besök . . . <td c>2,429                           <td c>7,122
<td>Antal besök i läsesalen . . . <td c>—                             <td c>2,249
</table>
Verksamheten har alltså under år 1920 varit åtskilligt mer än fördubblad i
jämförelse med föregående år. I förhållande till antalet personer som bo inom
bibliotekets verksamhetsområde, tillsamman c:a 6,000, måste de anförda siffrorna
anses som mycket vackra. Antalet lån per individ blir c:a 2 1/2 per år.


Biblioteksverksamhetens starka uppsving måste till stor del tillskrivas dess
styrelse, vars medlemmar själva mot ringa ersättning haft hand om bibliotekets
utlåning, och främst Bergslagsskolornas bibliotekskonsulent fil. känd. Harald
Nordström, som varit den ledande själen i bibliotekets reorganisering och det efter
denna drivna arbetet. <tab><tab><tab><tab><tab><tab><tab><tab><tab><tab><i>K. T.</i>

</chapter>
<chapter name="Vänstersocialisternas studiehandbok.">
<h2>VÄNSTERSOCIALISTERNAS STUDIEHANDBOK.</h2>
I en betydligt utvidgad och omarbetad upplaga har vänstersocialisternas eller
— kanske rättare sagt — det kommunistiska partiets studieledare Nils Flyg
utgivit sin studiehandbok »Vårt studiearbete».

Handboken, som är 79 sidor stor och kostar 1 kr. 50 öre, upptager några och
tjugo studieplaner eller litteraturförteckningar i olika ämnen, uppgjorda av olika
personer. Socialismen och därmed sammanhängande frågor, fackföreningsrörelsen,
syndikalismen, socialiseringsfrågan ha ägnats mycken uppmärksamhet (planer
uppgjorda av Erik Hedén, Nils Flyg, G. H:son Holmberg m. fl), Erik Hedén har
dessutom gjort upp några studieplaner rörande svensk litteratur, filosofiens
historia, allmän samhällslära och antikens historia. Av R. Sandler finnes en
studieplan i nationalekonomi, av H. Elldin i konsumentkooperation, av J. Bergman i
nykterhetsrörelsens historia, av G. Hammar i kommunalkunskap, av H. F. Spak
i jord- och lantarbetarefrågorna samt i biologi, av Y. Hugo i hygien, astronomi
och rasbiologi, av F. Hjelmqvist en litteraturförteckning för studier i svensk
historia och slutligen finnas ett par litteraturförteckningar rörande Martin Andersen
Nexö och Johan Skjoldborg. Häftet avslutas med några råd angående vården av
mindre boksamlingar av Allan Wallenius.

Utgivaren har försett häftet med en längre rådgivande inledning om »arbetarklassens
studiearbete», där han jämte en hel del anvisningar angående arbetets ordnande
också kommer med de övliga trumpetsignalerna: arbetarnas bildningsrörelse
är ett led i klasskampen och även deras bildning skall vara »klassbetonad».
Härtill fogas några överlägsna ord om de godhjärtade idealister som erbjuda
arbetarna sin hjälp, men ej ha »någon förståelse för meningen med deras studier».

Utg. tycker förmodligen att det låter kraftigt och storaktigt det han skriver.
Men bakom de stora orden skymtar man en känsla av svaghet och rädsla, en
rädsla för att ett studium utan alla förbehåll, en strävan till högre kultur för
sakens egen skull skall draga arbetarnas intresse och kraft från deras klasskamp,
göra dem mindre dugliga för den politiska och ekonomiska striden. Utan tvivel
finns det också arbetare, vilkas intresse man ej skulle kunna väcka för läsning
och studier, om man ej lade agitationen så som det skett i inledningen till Vårt
studiearbete. Men om man också till en viss grad kan förstå den ståndpunkt
gentemot bildningsarbetet, som utgivaren av Vårt studiearbete gör gällande, har
erfarenheten lyckligtvis visat att det även finnes arbetarkretsar, där man vuxit från
den. Då »Studiekamraten», det Stockholmska studiecirkelarbetets organ, just i dagarna
ägnat Knut Kjellbergs minne ett särskilt hyllningsnummer, ligger däri, även om
det ej direkt uttalas, ett erkännande av att det finnes kulturvärden, som förtjäna
att eftersträvas, även om de ej ha något med den ekonomiska och politiska
striden att göra, och att det finnes områden, där man kan och bör mötas i
samarbete, hur än åsikterna kunna skifta om samhällets ekonomiska och politiska
struktur. <tab><tab><tab><tab><tab><tab><tab><tab><tab><tab><tab><tab><i>F. H.</i>

</chapter>
<chapter name="Svenska Turistföreningens årsskrift och dess
användning som uppslagsbok.">
<h2>SVENSKA TURISTFÖRENINGENS ÅRSSKRIFT OCH DESS
ANVÄNDNING SOM UPPSLAGSBOK.</h2>
Att Svenska turistföreningens årsskrift är en folkbok som mycket få publikationer
i vårt land är ju allom bekant. Medlemsantalet i föreningen var vid sista
årsskiftet uppe i 94 407, och under år 1921 torde siffran 100 000 komma
att passeras.

Också i många folk- och skolbibliotek har sedan länge Turistföreningens
årsskrift ansetts som ett oundgängligt tillskott till det årliga nyförvärvet. Ett
betydligt ökat värde som geografisk uppslagsbok i biblioteken har årsskriften
emellertid fått i och med en för några år sedan, år 1915, företagen omläggning av
planen för densamma, i det att, i st. f. att förut varje årgång innehöll spridda
uppsatser från vitt skilda delar av landet utan någon bestämd plan, fr. o. m. nämnda
år en viss koncentration ägt rum, så att varje år ett flertal bidrag hänföra sig
tillett och samma landskap, som av skilda författare belyses från olika sidor, vartill
emellertid dessutom liksom tidigare komma spridda uppsatser från olika
landsdelar. Varje årgång blir härigenom på samma gång en landskapsbok i smått,
och de bibliotek, som äro medlemmar av Turistföreningen, få härigenom
småningom en fullständig samling landskapsböcker. Det är nu 7 år som denna nya
metod praktiserats, och därvid ha behandlats landskapen Uppland, Småland,
Bohuslän (med Göteborg), Västmanland, Skåne, Ångermanland och Öland. De
bidrag, som haft denna natur, äro följande i årg. 1915—1921 ingående uppsatser.

<i>1915. Uppland.</i> Hj. Alving, Genom seklernas Uppsala. — G. Upmark, Sätuna, en
uppländsk herrgård. — M. Olsson, Uppländska klockstaplar. — N. Lithberg, Uppländska
bondehem och uppländsk bondekonst. — Elisabeth Thorman, Hemslöjd i Bälinge socken. — O.
Lundberg, Det forntida Uppland och havet. — A. Engström, Skärgårdsoriginal. — A. Pallin och
O. Lundberg, Turistleder i Uppland.

<i>1916. Småland.</i> Ellen Key, Småland. — S. Ambrosiani, Hus och husgeråd hos småländsk
allmoge. — Ada Rydström, I Tjust förr och nu. — E. Wrangel, Tegnér och Småland. — E.
Wrangel och G. Carlsson, Gamla kyrkor i Småland. — Ezaline Boheman, Jönköpings
stadspark. — O. Edelstam, Kalmar i forntid och nutid. — P. Stolpe, Det äldsta Småland. — S.
Birger, Carl von Linnés och Elias Fries barndomshem.; — C. Dahlborg, Från Östra härad. —
E. Åkerhielm, Genom småländska bygder.

<i>1917. Bohuslän (med Göteborg).</i> Göteborg: i. S. Strömbom, Natur och byggnadshistoria
i Göteborg; 2. Ingrid Lilienberg, Göteborg av i dag; 3. A. Romdahl, Göteborg som
kulturstad; 4. S. Hansson, Göteborg som storhamn. — L. A. Jägerskiöld, Några ord om
Bohuslän. — S. Lindqvist, Bohuslänska fornminnen. — K. A. Andersson, Fisket i Bohuslän. —
S. Birger, Blåkullen.

<i>1918. Västmanland.</i> G. Andersson, Bergslagen. — O. Lundberg, Ur Västmanlands forntid.
—  S. Erixon, Västmanländsk byggnadskultur. — G. Upmark, Ett par västmanländska slott. —
F.  Fåhræus, Västerås som bildningens stad. — Elisabeth Thorman, En bergsmansgård i
Kopparbergs bergslag. — C. Lemchen, Strömsholms kanal. — E. Bråte, Västmanland ur
turistsynpunkt.

<i>1919. Skåne.</i> P. Rosenius, Skåneland. — O. Rydbeck, Skåne under förhistorisk tid. —
A. Hahr, Skånska slott och borgar. — N. Lithberg, Den skånska gården. — Lilli Zickerman,
Skånes hemslöjd. — G. Leufvén, Skånes jordbruk. — E. Wrangel, Lund genom nio sekler.
—  Gunhild Bergh, C. A. Ehrensvärd som skåneskildrare. — T. Tufvesson, BoTtom vägarna.

<i>1920. Ångermanland.</i> B. Malmberg, Ångermanland. — H. Hesselman, Skogsbruk och
trävaruindustri i Ångermanland. — M. Hofrén, Den ångermanländska allmogens hem och
hemslöjd. — L. Nordström, »Norrlands Athen». — A. Randel, Ångermanlands själ. — G.
Hallström, Nämnforsens hällristningar. — E. Modin, Sånga kyrka och dess hälsokälla.

<i>1921. Öland.</i> H. Nelson, Öland. — T. J. Arne, Ölands fornlämningar. — A. Billow, Från
slott till koja på Öland. — G. E. du Rietz, Vegetationen och det öländska landskapet. — B.
Berg, Den öländska fågelvärlden ur turistsynpunkt. — E. Klein, De dödas och de levandes
land. — J. Falk, Några ord om Öland och dess framtid.

Det nu nämnda är ju en för de flesta välbekant sak, men har omnämnts till
tjänst för dem, som till äventyrs ej ännu kommit att tänka på årsskriftens värde
som geografisk handbok i våra bibliotek. Ett hjälpmedel för underlättande av
årsskriftens användande som uppslagsbok, som däremot ej på långt när kommit
till den användning i biblioteken som det förtjänar, och vilket närmast föranlett
detta påpekande av Svenska turistföreningens årsskrift, är den av föreningen
utgivna »Systematisk innehållsförteckning över Svenska turistföreningens årsskrift».
År 1910 utkom en innehållsförteckning omfattande årgångarna 1885—1909, och
helt nyligen har ett nytt häfte tillkommit, avseende årgångarna 1910—1919.
Detta sistnämnda register, som omfattar 187 sidor, är utarbetat av Anna Möller.
Det innehåller först en landskapsvis ordnad förteckning över uppsatser,
illustrationer och kartor, därefter ett författarregister och slutligen ett ortsregister,
upptagande samtliga i årsskriften omnämnda orter, utom dem som blott nämnas
alldeles i förbigående.

Av landskapsregistret framgår, att Lappland är det landskap, som blivit föremål
för det största antalet uppsatser under tioårsperioden eller ej mindre än ett
50-tal, varjämte under denna tid införts c:a 400 illustrationer samt ett 10-tal
kartor från Lappland. Närmast i ordningen komma Jämtland, Skåne och
Dalarne med vardera ungefär 30 uppsatser. Men det finnes ej något enda svenskt
landskap, från vilket det ej finnes åtminstone något bidrag samt en del
illustrationer. Tydligt är, att Svenska turistföreningens årsskrift får ett betydligt ökat
värde som uppslagsbok i de bibliotek, där man som komplement till densamma
anskaffar också här omnämnda systematiska innehållsförteckning.

Fr. o. m. 1921 är priset på årsskriften i bokhandeln 8 kr., men billigaste
sättet att erhålla denna är att ingå i föreningen som medlem (adress Stockholm 7),
vilket kostar 6 kr., varvid årsskriften erhålles utan vidare avgift. På många
platser i vårt land finnes det för övrigt ombud för föreningen, hos vilka man kan
anmäla sig som medlem. Priset för äldre årgångar fr. o. m. 1896 (utom 1915,
som är utgången) är för medlemmar 3 kr. pr årgång jämte fraktkostnad. Registret
för åren 1885—1909 kostar 0:75 kr., för åren 1910—1919 5 kr. <tab><tab><i>K.  T.</i>

</chapter>
<chapter name="Biblioteksnotiser">
<h2>BIBLIOTEKSNOTISER</h2>
<h3>PROGRAMMET FÖR S. A. B:s ÅRSMÖTE.</h3>
Sveriges allmänna biblioteksförening håller, som framgår av den i föregående
häfte införda kallelsen, sitt årsmöte i Stockholm den 25 och 26 juli, med
början kl. 11 f. m. Lokalen blir även i år Ateneum för flickor, Sveavägen 48.

Utom det stadgeändringsförslag som styrelsen framlagt och som omnämnes
i möteskallelsen, kommer programmet att bjuda på föredrag och diskussioner av
olika slag. Biblioteksdirektör <sc>Th. Dössing</sc> från Danmark kommer att redogöra
för organisationen av och erfarenheterna från den längre bibliotekskurs,
biblioteksskola som den kallas, vilken nu två gånger hållits i Köpenhamn, senast
arbetsåret 1920—21. Ämnet bör kunna vara av stort intresse, då man från olika
håll uttalat önskningar om anordnande av en motsvarande »skola» även här i
Sverige.

Bibliotekarien vid Kungliga biblioteket och vid Tekniska skolan d:r  <sc>C. Efvergren</sc>
skall hålla ett föredrag om »vad som kan göras för studiet av konstindustriell
och populär teknisk litteratur» och kommer i samband härmed att förevisa
en utställning av dylik litteratur. Föreståndarinnan för Gustav Vasa
församlingsbibliotek fröken <sc>Hildur Lundberg</sc> kommer att redogöra för »några
erfarenheter från undervisning för skolbarn angående bibliotek och uppslagsböcker», ett
ämne som bör kunna intressera våra skolbibliotekarier. Arkitekt <sc>G. Asplund</sc>
och d:r <sc>Fredrik Hjelmqvist,</sc> som med understöd av Stockholms stad förra året
företogo en studieresa till Förenta staterna för att hämta erfarenheter angående
biblioteksbyggnader och biblioteksorganisation, skola meddela några intryck från
denna resa. Slutligen skall frågan om en förändrad anordning av förmedlingen
av statsbidragsböckerna till biblioteken föras på tal.

Då de ämnen, som skola behandlas på mötet, borde kunna påräkna intresse
inom vidsträckta kretsar av svenskt biblioteksfolk, synes man kunna ha rätt att
vänta ett talrikt besökt möte.

<tab><tab><tab><tab><tab><tab><tab>————

<b>Biblioteksinventarier.</b> Till Kalundborgs bibliotek på. Sjælland i Danmark har
anskaffats en uppsättning inventarier, som vunnit allmänt gillande bland bibliotekarier, vilka
haft tillfälle att Ipesöka biblioteket i fråga. De utmärka sig för en enkel smakfullhet och äro
praktiska och bekväma. Genom danska statens bibliotekstilsyns försorg har bibliotekets arkitekt
Carl Jørgensen utarbetat ett häfte mönsterritningar för biblioteksmöbler (»Biblioteksinventar. En
samling tegninger»). Till bilderna äro fogade en kort förklarande text. Häftet, som
erhålles genom Statens bibliotekstilsyn, Studiestræde 38, København K. och som kostar 15
kronor, bör kunna vara till nytta även för svenska bibliotek vid beställandet av möbelinredning.

<b>Jämtlands biblioteks vänner.</b> I april detta år bildades i Östersund efter ett föredrag av
bibliotekarien, fröken Elin Kardell, en förening med det i rubriken angivna namnet och med
uppgift att verka för Jämtlands biblioteks utveckling, genom insamlande dels av böcker, dels

av penningar för inköp av lämpliga arbeten samt om möjligt för utgivande av en årsskrift.
Inträde i föreningen kan vinnas av för biblioteksrörelsen eller folkbildningsarbetet intresserade
personer eller för folkbildningsarbetet verksamma föreningar. Årsavgiften är satt till
minst 5 kr. Till ordförande i föreningen valdes distriktslantmätaren V. Holmbäck och till
sekreterare redaktionssekreteraren Hans Ericsson. Man kan icke annat än lyckönska Östersund
och Jämtland till det initiativ, som sålunda tagits till en rikare utveckling av det gamla
värdefulla Jämtlands bibliotek.

<b>Kristianstads stadsbibliotek</b> undergick som tidigare meddelats i denna tidskrift (Bibl.-bl.
1920 s. 89) i slutet av år 1919 en genomgripande förändring och har från ingången av
år 1920 hållits öppet avsevärt längre tid än förut samtidigt som stadens anslag väsentligt höjts.
1920 års statistik visar också en betydande ökning i fråga om bibliotekets användande.
Antalet boklån har stigit från 8,960 år 1919 till 20,257 år 1920, hela antalet låntagare från 420
år 1919 till 736 år 1920. Bibliotekets bokbestånd var vid årets slut 4,210 band.

<b>Deichmanske bibliotek</b> i Kristiania har utsänt en förteckning över bibliotekets
handelslitteratur (Bokfortegnelse nr 22). Katalogen upptager ej mindre än ungefär ett tusental
arbeten och har samtidigt värde som bibliografi över litteraturen på området.

<b>Skola och samhälle,</b> den i fjol under redaktion av K. A. Westling startade tidskriften
för folkundervisning, innehöll i årgång 1920 bl. a. en uppsats om »Ett skolans hembygdsarkiv»
av folkskolläraren Gunnar Ahlberg, vari förf. rekommenderar ett samlande av anteckningar
angående hembygden, dess naturförhållanden, historiska minnen, fornlämningar, sägner
o. s. v., som helst böra göras på kort. Skriftställaren Pehr Johnsson behandlar i en uppsats
»Studiecirkelns plats i vår tids folkbildningssträvanden».

<b>Ett arbete om svenska folkdräkter.</b> Nordiska muséet har utsänt inbjudan till subskription
å ett arbete om svenska folkdräkter, avsett att i färg återge representativa dräkter från
skilda socknar och härader. Arbetet, som kommer att utgivas i kvartformat, hålles i populär
stil. Det kommer att innehålla 48 goda färgplanscher, lika många mönstersidor och cirka 75
sidor beskrivande text. Texten utarbetas av amanuensen vid Nordiska museet, fröken Gerda
Cederblom, illustrationerna av museets tecknarinna, fröken Emelie von Walterstorff. Priset för
boken blir för den, som på förhand till Nordiska museet, Stockholm, insänder anmälan om
subskription, 12 kronor, under det att bokhandelspriset blir 18 kronor. Arbetet är avsett att
i sin helhet utkomma under år 1921. Ett provtryck, innehållande en avbildning i färger av
festdräkten för gifta kvinnor i Ljunits härad i Skåne jämte tillhörande mönstersida samt text
erhålles på begäran från Nordiska museet.

Förutsättningen för att arbetet skall kunna utkomma är emellertid att ganska många
subskribenter anmäla sig. Då det här gäller ett arbete, som bör kunna påräkna mycket stort
intresse i biblioteken landet runt," ej minst med hänsyn till det överallt i bygderna påtagliga ökade
intresset för hembygdsstudier, böra biblioteken i så stor utsträckning som möjligt subskribera
på boken, varigenom de dels hjälpa till att möjliggöra dess utgivande, dels försäkra sig om att
erhålla den till det billigare priset.


</chapter>
<chapter name="Litteratur">
<h2>LITTERATUR</h2>
<h3>B. Skrifter av allmänt och blandat innehåll.</h3>
<b>Husmoderns</b> kalender 1921. Lb. 1920. 190 s. Ill., postr. <i>Bdc.</i> <b>4:—,</b> inb. <b>5:—.</b>

En årsbok innehållande utom en kalenderavdelning åtskilliga uppsatser av intresse, berörande
olika kvinnliga verksamhetsområden. I föreliggande årg. ingå bl. a.: Julia Svedelius.
Kronprinsessan Margareta. — Fanny Ekenstierna. Svenska drottningar i Gripsholms hävder.
— Anna Wettergren-Behm. Bostadskultur på landet. — Lotten Dahlgren. Gamla möbler,
gamla minnen. — Ellen Nordenstreng. Vi och våra trädgårdar. — Agnes Ingelman.
Elektriciteten i husmoderns tjänst. — Märta Edquist. Husmodern i lappkåtan. — G. Lindblom.
Svarta kvinnor i söcken och helg.

Kalendern är rikt illustrerad.

<h3>C. Religion.</h3>
Jfr arbetena om Pascal och Swedenborg på <i>L.</i>

<b>Svenska</b> kyrkans årsbok. Årg. 1 (1921). Diak. 1920. 173 s. <i>C(p).</i> Inb. <b>6:—.</b>

Jämte en kalenderavdelning och statistiska uppgifter ingå i denna årsbok årsöversikt över
det kyrkliga nutidsläget (av Rurik Holm), kyrkliga frågor inför riksdagen samt nya författningar
(av H. Hallen) och kyrklig litteratur (av O. Mannström) samt uppsatser om aktuella kyrkliga
frågor, såsom den nya bibelöversättningen (av J. Lindblom) och de kristna enhetssträvandena
(av J. Lindskog). I övrigt märkes bl. a. uppsatser av M. Björkquist om kyrkoåret samt av B.
Jonzon om församlingslivets förnyelse.

<h3>D. Filosofi.</h3>
<b>Dymling, Carl.</b> Mystiker. Lb. 1920. 344 s. Ill., portr. <i>Db.</i> <tab><b>15:50.</b>

Efter en orientering över begreppet mystik, vilket — något ensidigt — fattas som
oändlighetsdrift i motsättning mot fullkomlighetsdrift, behandlar förf. i kortare monografier en rad
representanter för mystiken från Buddha genom medeltidsmystikeraa fram till de moderna såsom
Tagore, Maeterlinck och Trine. Synpunkten är mera den psykologiska än den filosofiskt
kunskapsteoretiska och metafysiska.

Arbetet torde i vår tid, då dragningen åt mystiken på nytt gör sig kraftigt märkbar, äga stor aktualitet.
Det kan närmast karakteriseras som en väl och vederhäftigt gjord <i>kompilation. <tab>A. A-g.</i>

<b>Emerson, Ralph Waldo.</b> Livsvägar. Essayer. Övs. [fr. eng.] av August
Carr. B. & B. 1920. 158 s. <i>D.</i> <tab><b>4:50.</b>

I den av Björck & Börjesson utgivna ytterst förtjänstfulla serien »Berömda filosofer» ingår
redan förut ett par volymer av den store amerikanske tänkaren och diktaren. Man återfinner
i ovanstående essaysamling samma egenskaper som göra hans verk till en så värdefull och
njutningsrik lektyr: hans rika, vida och ljusa sympati med allt mänskligt, hans starka tro på
rättens och förnuftets makt och seger. »Ro och glättighet — energifylld ro äro den förnäma
människans kännemärke.» — Finast och djupast äro måhända de båda sista uppsatserna om
»Bildning» och »Gudsdyrkan». Översättningen är i stort sett god. <tab><i>A. A—g.</i>

<b>Key, Ellen.</b> Kvinnornas del i moralens utveckling. 1, 2. A. B. 1920.
(Verd. småskr. 231, 232.) <i>Dg.</i> <tab>à <b>1:—.</b>

1. Återblick. 2. Framtidsblick.

Författarinnan ger i en klar och koncis form en överblick över den syn på kvinnofrågan,
hon i sitt föregående författarskap framlagt. Tendensen torde framgå av de ord, som stå som
motto: »Kvinnlighet är endast moderlighet. Där börjar och slutar all kärlek.» <tab><i>A. A—g.</i>

<b>Kierkegaard, Sören.</b> Fruktan och bävan. Dialektisk lyrik av Johannes de
silentio [pseud.]. Övs. [fr. da.] av Richard Hejll. B. & B. 1920. 136 s. Portr. <i>Di.</i> <b>3:75.</b>

I den store danske religionsfilosofens produktion intar denna märkliga och svårförstådda
skrift en framskjuten ställning. Efter att i »Enten-Eller» ha fört betraktelsen av livet genom
den »estetiska» och »etiska» sfären övergår Kierkegaard i »Fruktan och bävan» till det
specifikt religiösa problemet. För första gången framställer han här med utgångspunkt från
Genesis-berättelsen om Abrahams offer paradoxen såsom det väsentliga i religionen. Som alla
Kierkegaards skrifter utgör denna bok ett dialektiskt led i den totala produktionen och kan knappast
förstås lösryckt ur sitt sammanhang. God vägledning ger Kierkegaards posthumt utgivna skrift
»Synspunktet for min Forfattervirksomhed». <tab><i>A. A—g.</i>

<b>Landquist, John.</b> Människokunskap. En studie över den historiska och
den konstnärliga kunskapen. A. B. 1920. 252 s. <i>Dd.</i> <tab><b>15:—.</b>

Detta arbete, som allsidigt och ingående diskuterar konstens och historieskrivningens
logiska problem, intar i den svenska filosofiska litteraturen en betydelsefull ställning. Den
klassiska och traditionella logiken var ensidigt orienterad efter <i>naturvetenskaperna,</i> och först under
de sista decennierna har kulturvetenskapernas logik blivit föremål för ingående undersökningar.
Landquist utgår från den tyske tänkaren Heinrich Richert, vars arbeten på detta område varit
banbrytande, men intar till honom i flera avseenden en kritisk hållning. Till det finaste och
skarpsinnigaste i boken torde de själfulla analyserna av <i>den konstnärliga symbolens</i> väsen få
räknas.

Boken kan icke nog rekommenderas till alla, som önska en på en gång vederhäftig och
intressant utredning av hithörande frågor. Man kan här och var ställa sig skeptisk eller
avvisande till förf:s resultat, men han är överallt tankeväckande, och de abstrakta teorierna få
genom konkreta exempel en allsidig och vacker belysning. <tab><i>A. A—g.</i>

<b>Rousseau, Jean Jacques.</b> Om samhällsfördraget eller statsrättens grundsatser.
Övs. [fr. fra.] och med inledn. av Richard Hejll. A. B. 1919. 178 s. (Bonniers
klassikerbibl.) <i>Dh.</i> <tab><b>6:—.</b>

»Contrat social» visar Rousseaus tänkande i en senare fas. Han söker i denna skrift
fastställa grunderna för en på <i>rättens</i> princip vilande statsbildning. Arbetet tillhör de mest
omtvistade av Rousseaus skrifter men också de mest intressanta. Man måste emellertid
ihågkomma, att det i det skick det föreligger blott är ett skisserat fragment, varför det torde återge
Rousseaus samhällsfilosofi i något ensidig form. Sin världshistoriska betydelse äger denna bok
på grund av dess inflytande på den franska revolutionen. Översättningen är god. <tab><i>A. A—g.</i>

— — Tvenne avhandlingar om kulturen och människan. Övs. [fr. fra.] och
inledning av Richard Hejll. B. & B. 1920. 150 s. Portr. (Berömda filosofer
14.) <i>D.</i> <tab><b>4:25.</b>

Av de i denna bok samlade avhandlingarna utgör den första Rousseaus bekanta svar på
akademiens i Dijon prisfråga, »huruvida vetenskapernas och konsternas återupprättande bidragit
till sedernas förädling», en skrift vars inflytande på det europeiska tänkandet varit ofantligt.
Man möter här Rousseaus tankar om naturtillståndet, människans ursprungliga godhet och
kulturens falskhet och fördärv i deras första friska — visserligen också förenklade och renodlade
— form. I den andra avhandlingen om »ursprunget till och grundvalarna för olikheten mellan
människorna» diskuteras äganderättens problem. Tillsammans ge dessa båda skrifter en god
bild av den rousseauanska kulturkritikens grundtankar och utgöra preludiet till hela hans
kommande författarskap. <tab><i>A. A—g.</i>


<h3>E. Uppfostran och undervisning.</h3>
<b>Gad, Emma.</b> Täkt och ton. Hum vi umgås. Övs. fr. da. av Elia Taube.
Frö.  1920. 242 s. <i>Ex.</i> <tab><b>6:—.</b>

I likhet med den svenska rådgivaren i samma ämne, Saxons Umgängeskonst—levnadskonst
(se nedan), ger denna bok en att veta, vad som hör till 'takt' och 'ton'. Man skulle
dock kunna säga, att den danska förf. verkar mindre snusförnuftig och mera världsvan, tar på
tingen med större lätthet och ävenså med mer humor. Däremot röra hennes råd egentligen
umgängeslivet mellan mänskor i storstäder; när hon talar om lantlivet, anlägger hon stadsbons,
som »ligger på landet», typiska synpunkter. Och en av de sista avdelningarna, »skilsmässa»,
är skriven som om förf. nästan ansåge det höra till takt och ton att ha gjort den erfarenheten
åtminstone någon gång i livet. <tab><i>M. F.</i>

[<b>Möller, Artur,</b> pseud.:] <i>Au revoir.</i> Vem är en gentleman? Db. 1919.
127 s. <i>Ex.</i> <tab><b>1:35.</b>

Ehuru denna i angenäm kåsörton skrivna studie slutar med ett kapitel om »gentlemannens
moral» d. v. s. med en undersökning av en sådans inre egenskaper, får man onekligen av boken
den uppfattningen, att en gentleman är en herre, som byter skjorta så och så ofta, som »aldrig,
aldrig går i gula skor annat än till kulört kavaj» o. s. v. D. v. s. boken kvarlämnar det
intrycket att gentleman blir man genom att följa vissa yttre regler för klädsel, uppträdande o. dyl.
Och så enkelt är det väl ända inte. <tab><i>M. F.</i>

<b>Saxon, J[ohan] L[indström].</b> Umgängeskonst—levnadskonst. 6 uppl.
Nutiden. 1920. 271 s. <i>Ex.</i> <tab><b>3:50.</b>

Vid bedömandet av en sådan bok som denna får man noga erinra sig Thorilds gamla
sats: att taga var sak för vad den är. Ty för personer med kultur, med medfödd eller
förvärvad takt och umgängesvana förefalla onekligen en mängd av resonemangen och råden i
boken både snusförnuftiga och naiva. Men nu är det förvisso så att massor av människor i
våra dar — både på landet och i 'kulturcentra' — visa en betänklig brist på hänsynsfullhet
och nobless. Och i vårt land med dess livliga ståndscirkulation flyttar ju mången in i
samhällskretsar med andra vanor, umgängessätt och begrepp om det passande än han eller hon
förut., varit van vid. Även om nu S:s bok ej precis är »ett oumbärligt sällskapslivets lexikon
för varje människa, som vill uppträda bildat, taktfullt och belevat», så har den otvivelaktigt
åtskilligt att lära både den, som ej kan denna konst, och den, som ej anser sig behöva besvära
sig därmed. <tab><i>M. F.</i>

<h3>G. Litteraturvetenskap.</h3>
Jfr arbetena om Atterbom, Geijer, Goethe, Sofokles på <i>L.</i>

<b>Castrén, Gunnar.</b> Studier och kritiker. A. B. 1918. 221 s. <i>Gbc.</i> <tab><b>8:—.</b>

En del tidigare i periodiska publikationer offentliggjorda studier av litteraturhistoriskt,
kritiskt och biografiskt innehåll, bland vilka må nämnas tvänne uppsatser om Strindberg, ett
minnestal över Fröding, uppsatser om Hebbel, Schnitzler, André Gide m. fl. Intressant är
även en artikel om den i Sverige så gott som alldeles okände, bl. a. av Swedenborg påverkade
engelske mystikern Wiliam Blake (f. 1757, d. 1827), vilken i viss mån kan betraktas som en
föregångare till Nietzsche. Några smärre studier med motiv ur den finsksvenska kulturhistorien
utfylla volymen. <tab><i>V. W—n.</i>

<b>Fahlstedt, C[arl] A[dolf].</b> Översikt av världslitteraturens historia. Bearbetning
efter Sigurd Müller. Nst. 1920. 179 s. <i>Gb.</i> <tab><b>6:75.</b>

Arbetet innehåller en stor mängd författarnamn och årtal, under det att de resonerande
partierna äro nästan mer än lovligt knapphändiga. Kan måhända finna användning som
repetitorium vid skolundervisningen och som uppslagsbok för smärre, med dylik litteratur mindre
välförsedda bibliotek men lämpar sig knappast till självstudium. <tab><i>O. W—n.</i>


<b>Vetterlund, Fredrik.</b> Romantik. Några valda essayer. Söd., Hfors 1920.
258 s. (Essayer och kritiker 8.) <i>Gbc.</i> Fmk <b>46:—.</b>

Av i denna volym förenade studier äro två ägnade åt Atterbom, tre åt Viktor Rydberg, en
åt Wirsén och en åt H. C. Andersen; de öfriga behandla allmänna problem, som stå i
samband med romantikens diktning och filosofi. Framställningen är alltigenom präglad av
författarens starka beundran för den romantiska litteraturen, vilken mången möjligen torde beteckna
som i viss mån överdriven. <tab><i>O. W—n.</i>

<h3>H. Skönlitteratur.</h3>
<b>Aslagsson, Olai.</b> Under präriens himmel. Till sv. [fr. no.] av Robert Larsson.
Gle. 1920. 204 s. (Gle. ungdomsböcker 38.) <i>Hced.</i> <tab>Inb. <b>5:75.</b>

Ny verkligt god djurskildrare av Longs och Roberts' skola. Förf. är norrman, men har
länge vistats i Amerika. Därifrån är ämnet hämtat, som mest rör sig om en släkting till hunden
och vargen, coyoten, ett listigt svårt skadedjur. Lämpar sig även för vuxna läsare. <tab><i>Rg.</i>

<b>Charpentier, Jarl.</b> Ur Indiens klassiska litteratur. Urval och övs. [fr. sanskrit].
Med inledn. och anmärkningar. Nst. 1920. 239 s. <i>Hcep.</i> <tab><b>12:—.</b>

Innehåll: 1. Ur »Buddhas liv» (Buddhacarita), ett konstepos av Ashvaghosha. — 2. Ur
»Krigsgudens födelse» (Kumarasambhava), ett konstepos av Kalidása. — 3. Storsigillbevararen
(Mudrarakshasa), drama i sju akter av Vishakhadatta. — 4. Ur »De tio prinsarnes äventyr»
(Dashakumaracarita), en novellsamling av Daudin.

Docenten Charpentier fortsätter i detta arbete sin i högsta grad prisvärda och om sann
idealitet vittnande strävan att göra Indiens litterära skatter tillgängliga för en större allmänhet.
Här finnes bl. a. en sång ur ett av de märkligaste verken om Buddha, om vilken förf. förut
skrivit en liten förträfflig biografi i serien <i>De största märkesmännen,</i> vidare en dikt av Indiens
berömdaste diktare Kalidasa, ett drama, som dock är av vida större historiskt än estetiskt
intresse, och slutligen en novell av samma slag som de, vilka utgjort de förlorade indiska
originalen till »Tusen och en natt».

Förf. förklarar sig i företalet sakna poetisk talang, säkerligen med orätt, att döma av de
poetiska översättningarna i denna bok; möjligtvis är ordvalet ibland något vardagligt. Själva
inledningen är mycket översiktlig och naturligtvis högst lärorik för den i ämnet ej
hemmastadde. Här visar sig dock förf:s bristande estestiska skolning. Kalidasa kan förvisso jämföras
med Europas största lyriker, men ett drama som »Storsigillbevararen» måste trots alla
förtjänster i psykologiskt och dramatiskt hänseende verka barnsligt för alla, som äro förtrogna
med Shakespeare eller Ibsen. <tab><i>H. Sg.</i>

<b>Dostojevskij, F[edor].</b> Arma människor. Övs. [fr. ry.] av Alfred Jensen.
Nst. 1920. 179 s. <i>Hcem.</i> <tab><b>6:75.</b>

En historia om ett förhållande — halvt vänskap, halvt kärlek — mellan två fattiga och
ensamma människor. På samma gång en teckning av en egenartad skepnad, en halvgammal
tjänsteman, svag och föga dugande, kanske en smula löjlig, men innerst högsint och osjälvisk.
Författaren är ännu i början och har långt till sitt fulla mästerskap; men boken bär tydligt
prägeln av en stor mästares hand. <tab><i>Rg.</i>

— — Två humoresker. Övs. [fr. ry.] av Alfred Jensen. Nst. 1920.  116 s. <i>Hcem.</i> <tab><b>4:50.</b>

Dessa stycken visa den store författaren endast från glada sidan, som humorist, delvis även
som satiriker. Det första är en uppsluppen äktenskapshistoria, det andra en kostlig blandning
av torr verklighet och vildaste fantasi, närmast avsett att vara tidssatir och därför numera
åtskilligt mindre njutbar. <tab><i>Rg.</i>

<b>Falkberget, Johan.</b> Bör Börson, Olderdalens störste son. Övs. [fr. no.] av
Karin Herlin. Nordsv. bokförl. 1920. 279 s. Ill. <i>Hced.</i> <tab><b>7:75.</b>

En satir över lantlig högfärd och jobbartidens uppkomlingar. Verkar på svenska läsare
snarast överdrift. <tab><i>Rg.</i>

<b>Hamsun, Knut.</b> Kvinnfolken vid brunnen. [Övs. fr. no.] till sv. av Gösta
Gideon Molin. Sv. andelsf. 1920. 417 s. <i>Hced.</i> <tab><b>14:—.</b>

Även i Samlade romaner d. 10, pris 11:50, inb. 16:—.

I viss mån ett motstycke till »Markens gröda», ett avslöjande av det sätt, varpå småstaden
hos många människor kväver det bästa och finaste och ger fart åt allsköns andligt ogräs i
själen. Huvudfiguren är en f. d. sjöman, som efter ett olycksfall ej längre är man; han gifter
sig och hustrun skaffar en hel rad barn i huset utan att detta stör honom. Han är väl tänkt
som sinnebild för mänsklig karaktärsbrist och sjukdom, men skepnaden äger så mycken komisk
kraft, att vi ej enbart kunna avsky honom. Andlig missväxt och vanförhet visas ock hos en
hel del andra småstadsbor, men vi få även se starka, sanna människor.

Boken är glänsande skriven och vimlar av kännetecknande smådrag. Kring den skarpa
ironien spelar en glittrande älskvärd humor. <tab><i>Rg.</i>

<b>Ibsen, Henrik.</b> Brand. Övs. [fr. no.] av Sigrid Elmblad. Nst. 1920. 283 s. <i>Hced.</i> <tab><b>10:—.</b>

En god och ledig tolkning av det klassiska verket. <tab><i>Rg.</i>

<b>Kreutz, Rudolf Jeremias</b> [pseud.:] (»En människa»). Den ensamma lågan. Roman.
Till sv. [fr. ty.] av Gösta Gideon Molin. Sv. andelsf. 1920. 240 s. <i>Hcef.</i> <tab><b>7:50.</b>

Författaren till »Den stora frasen» skildrar här livet bland österrikiska officerare i ett sibiriskt
fångläger såväl före som efter bolsjevikernas revolution. Vad han starkast framhäver är
den skenvärld, vanned dessa övergivna och sysslolösa människor omgivit sig, där fredens
motsatser mellan religioner och samhällsgrader snarare ökats än minskats och där den som vill
bana sig väg till ny syn på livet blir hårt klämd mellan sköldarna. Människoskepnaderna äro
måhända något bleka; en ström av dämpad ironisk humor drar genom det hela. <tab><i>Rg.</i>

<b>London, Jack.</b> Teaterstycken. A. B. 1920. 296 s. <i>Hcee.</i> <tab><b>6:50,</b> inb. <b>11:—.</b>

Innehåll: Kvinnofejd. — Stöld. — Ollonodlaren.

Först en dramatisering av en bland författarens mest kända historier, »En strid mellan
kvinnor» ur samlingen »Hans fäders Gud», sedan ett mycket livfullt och våldsamt stycke,
skildrande genomruttna storaffärer och samvetslös politik i Amerika och en hederlig mans
kamp däremot. Sist ett föga lyckat sinnebildande stycke på vers med ämne ur
indianlivet. <tab><i>Rg.</i>

<b>Löns, Herman.</b> Vidu. Berättelser om djur och människor. Öv. fr. ty. av
Nanny Hammarström. A. B. 1920. 192 s. <i>Hcef.</i> <tab><b>5:50.</b>

En icke oäven liten djurbok, i vilkens berättelser förf. visar prov på god kännedom om
olika djurslags levnadssätt och vanor. Stilen är flärdfri och underhållande. Boken kan gärna
finnas i folkbiblioteken. <tab><i>J. F.</i>

<b>Philippe, Charles-Louis.</b> Bubu från Montparnasse. Övs. fr. fra. Sv.
andelsf. 1920. 150 s. <i>Hcej.</i> <tab><b>5:50.</b>

Ett fint och vemodigt arbete, alster av en verklig diktare. Målar livets styvbarn i storstaden,
de prostituerade kvinnorna och deras nöd, den fattiga intellektuella manliga ungdomen
med dess längtan efter kärlek och upplevelse. En bok, som hänsynslöst blottar livets
skuggsidor men som adlas av djup mänsklig medkänsla. <tab><i>Rg.</i>

<b>Pontoppidan, Henrik.</b> Magister Glob. Hans självporträtt. Övs. [fr. da.]
av Anna Ljungberg. Nst. 1920. 207 s. <i>Hced.</i> <tab><b>8:—.</b>

Två välskrivna berättelser, skildrande hur romantisk och överspänd syn på livet för till
bittert avslöjande och för tidig misstro, ett tillstånd, som ända ej värjer mot känslans framstöt,
endast hindrar en att gripa fast i verkliga livet. <tab><i>Rg.</i>



<b>Roberts, Charles G[eorge] D[ouglas].</b> Röda räven. Historien om hans
äventyrliga liv i Ringwaaks vildmarker och om hans slutliga triumf över fienderna
till hans släkte. Övs. fr. eng. av Harald Jernström. A. B. 1920. 235 s.
(Moderna romaner 45.) <i>Hcee.</i> <tab><b>6:50.</b>

På ett trevligt sätt och med lagom inslag av romantik förtäljer förf. i denna bok om en
rävfamilj och dess öden. Huvudintresset är knutet till familjens överhuvud, som läsaren får
följa på de mest spännande äventyr. Boken överträffar vida Fleurons senaste djuistudier men
höjer sig icke upp till kanadensaren Longs förtjusande berättartalang eller fina blick för djurens
psyke. Ungdom, som intresserar sig för djur, bör ha mycken glädje av Roberts bok. <tab><i>J. F.</i>

<b>Rolland, Romain.</b> Clerambault. En fri andes historia under kriget. Övs.
fr. fra. av Louise Åkerman. A. B. 1920. 424 s. <i>Hcej.</i> <tab><b>13:50.</b>

Utan att göra en självbiografi har författaren i denna bok lagt ned rätt mycket av egna
intryck och upplevelser under kriget. Han skildrar en diktare, till det yttre en blid och
fredsäll man men med starka krafter på djupet, som efter kort tid av krigsrus vaknar till klarhet
över det orättfärdiga och meningslösa i världskampen. Han ger fritt lopp åt sina åsikter, möter
snart motstånd, såväl från sina närmaste som från allmänheten, men låter sig ända ej kuvas.
Småningom kommer han samman med människor, som liksom han hata kriget; men dessa
vilja dra honom över till en ny våldets religion, endast i andra ideals namn. Han gör även
här opposition och möter småningom en vänkrets, som han arbetande för en högre och renare
livssyn och vinner även åter, de sinas kärlek. Han är således en lycklig människa, när han
faller för en foslerlandsfanatikers kula.

Boken har stort värde som tidsskildring men framför allt som ett uppsteg mot ny,
livgivande syn på människan och de eviga frågorna. <tab><i>Rg.</i>

<b>Sillanpää, F. E.</b> Det fromma eländet. Ett avslutat finskt livsöde. Sv.
andelsf. 1920. 280 s. <i>Hceu.</i> <tab><b>7:—.</b>

En stillsam och saklig men starkt gripande berättelse, en finsk torpares historia från
barndomen, genom slit och umbäranden till slutet under upproret. Författaren har med uppsåt
valt en helt vanlig och föga fängslande man, för att bättre kunna göra honom till företrädare
för en hel folkklass. Trots den starka sociala innebörden ett helgjutet konstverk. <tab><i>Rg.</i>

<b>Spitteler, Carl.</b> Conrad löjtnanten. En skildring. Övs. [fr. ty.] av E.
Brusewitz. A. B. 1920. 283 s. <i>Hcef.</i> <tab><b>9:—.</b>

Ett försök att litterärt tillämpa en psykologisk teori, den Freudska, om förhållandet mellan
far och son. Den är skickligt gjord och en vanlig läsare märker ingalunda den vetenskapliga
benstommen. Sin starkaste sida har författaren emellertid på annat håll. <tab><i>Rg.</i>

<b>Tjechov, Anton.</b> Svarte munken och andra noveller. Övs. fr. ry. av Ellen
Rydelius. A. B. 1920. 306 s. Portr. (Moderna romaner.) <i>Hcem.</i> <tab><b>8:50.</b>

Denne skicklige författares beska och hopplösa berättelser uppfattas mest som utslag av
skoningslös samhällskritik; men man måste även se dem som alster av ett sällsynt bittert och
intorkat, fast i bottnen vekt kynne. De nu översatta känneteckna honom väl och handla mest
om mänskors oförmåga att göra något av sitt liv. På ett par ställen glimmar det till av
tjusande humor. <tab><i>Rg.</i>

<b>Undset, Sigrid.</b> Jenny. Roman. Övs. [fr. no.] av Sigrid Elmblad. Nst.
1920. 339 s. <i>Hced.</i> <b>11:—.</b>

En historia om två kvinnor från en. övergångstid. Inför kärleken slitas de mellan frigjordhet
i tanken och skygghet i känslan. Den ena lider skeppsbrott och går under, den andra
blir sist lycklig. Från läkarståndpunkt skulle båda troligen kännetecknas som hysteriska. Fullt
får författarinnan en ej att tro på någonderas utveckling. Boken, som i första tredjedelen är
för uttänjd, är gjord med skicklig hand men syns knappast vara av djupare värde. <tab><i>Rg.</i>

<h3>Hc. Skönlitteratur: svensk.</h3>
<b>Backlund, Sven.</b> Redaktör Behm. Komedi i 4 akter. Tiden 1920. 114 s. <i>Hcb.</i> <tab><b>3:50.</b>

Stycket, som tilldrar sig under en tänkt social revolution, har sitt väsentliga värde i
skildringen av en fräck och hänsynslös politisk streber. En av akterna är synnerligen
verkningsfull. <tab><i>Rg.</i>

<b>Bendz, Emma.</b> Solgårdsfamiljen. En vardagshistoria. 5 uppl. Gle. 1920.
200 s. <i>Hcb.</i> <tab><b>6:75.</b>

En klok och älskvärd teckning av ett skånskt läkarhem på landet jämte några bilder från
Lund och Ronneby för trettio år sedan, halvt berättelse, halvt kulturskildring. Av särskilt
intresse för skåningar. <tab><i>Rg.</i>

<b>Berger, Henning.</b> Hjärtat på väggen. A. B. 1920. 208 s. <i>Hcb.</i> <tab><b>6:50.</b>

»Hjärtat på väggen» är en liten vacker och vemodig novell med mycket äkta Henning
Bergersk sentiment. Emellertid är den väl uttänjd och till övermått utfylld med en mängd —
ytterst sensitivt uppfattade och skildrade — iakttagelser från den omgivande yttervärlden, i
detta fall Köpenhamnskt gatu- och kaféliv. Hur skickligt än dessa äro gjorda — särskilt
skildringärna från en köpenhamnsk förstad — kan det ej hjälpas att de tyckas fått breda ut sig
alltför mycket. I denna bok har man de båda olika sidorna av förf., dels den skicklige,
sensitive observatören, dels den känslige, litet sentimentale psykologen. <tab><i>Hj. L—n.</i>

<b>Bergman, Hjalmar.</b> Herr von Hancken. 2 uppl. A. B. 1920. 322 s. <i>Hcb.</i> <tab><b>12.—.</b>

Hjalmar Bergman har en uppsluppen fantasi, som frossar i burleska överdrifter. Men trots
detta får han ofta över sina scener en viss grotesk och påtaglig realism: särskilt i början av
hans senaste roman, Herr von Hancken, finnas scener från lantliga gästgivargårdar som föra
tankarna på den borgerlige och realistiske Cederborgh. Boken skildrar för övrigt en lättrörd
och överspänd, narraktig och beskedlig fantasts upptågsfyllda sejour vid en svensk brunnsort
och har många sidor av träffsäker och dråplig satir. Det är ett godmodigt gyckel över mycken
vedertagen brackighet, och landskapet och personerna ha med all sin överdrift något typiskt
svenskt över sig. <tab><i>Hj. L—n.</i>

<b>Bjerne, Ulla.</b> Förförare. Italienska noveller. Db. 1920. 278 s. <i>Hcb.</i> <tab><b>9:75.</b>

Noveller, lätt nedskrivna, ganska underhållande, icke utan temperament och löfte om något
djupare. De motsvara föga sin något utmanande titel. <tab><i>F. V.</i>

<b>Blomberg, Erik.</b> Jorden. Db. 1920. 91 s. <i>Hcb.</i> <tab><b>4:75.</b>

En ung filosoferande lyriker med poetisk-panteistisk känsla av allts samhörighet, en av
dem man lägger märke till. <tab><i>F. V.</i>

<b>Hede, Gunnar.</b> Dröm och vaka. En diktbok. A. B. 1920. 85 s. <i>Hcb.</i> <tab><b>3:—.</b>

Gunnar Hede har just det mellan dröm och vaka oscillerande diktartemperament, som utgör
så mycket av romantisk lyriks klangbotten. Han besjunger här i veka tongångar hembygden,
ibland övergår han till mera hymnartad psalmlyrik. Dikthäftet avslutas med en rad
»viser på öschötska». <tab><i>M. F.</i>


<b>Hedin, Sven.</b> Tsangpo Lamas vallfärd. Pilgrimerna. A. B. 1920. 301 s. <i>Hcb.</i> <tab><b>11:50.</b>

En äventyrsskildring från Centralasien, troligen avsedd för ungdom. Författarens utomordentliga
kunskaper göra sig gällande i kultur- och landskapsskildringarna. Som litterärt alster
är den emellertid uttänjd, klumpig och ledsam. <tab><i>Rg.</i>

<b>Hellström, Gustaf.</b> Ett rekommendationsbrev. Berättelse. 1, 2. A. B. 1920. <i>Hcb.</i> <tab>à <b>8:50.</b>

I en tämligen tunn berättelseram har förf. med överlägsen skildringskonst givit en bild av
Förenta staterna under och efter världskriget. Att uppfattningen är ensidig, kan nog så vara,
men att det officiella, moraliska och idealistiska patos, som möter i Förenta staterna, ofta
endast är en skylt för krass och hänsynslös profithunger och för trång egoism, är nog
otvivelaktigt. <tab><i>F. H.</i>

<b>Högman, Ernst.</b> Ett liv. Dikter. A. B. 1920. 189 s. <i>Hcb.</i> <tab><b>9:50.</b>

Åtskilliga av de smärre poemen i Högmans sena debut göra intryck men i synnerhet den längre,
i romanser uppdelade versnovellen »Stockholmsidyll», en högst älskvärd dikt om ett par
systrar, fylld av ung sommarfägring, ridderlig hängivenhet, livsmod och till sist en vacker
kvällsfrid. <tab><i>F. V.</i>

<b>Lagerkvist, Pär.</b> Det eviga leendet. A. B. 1920. 154 s. <i>Hcb.</i> <tab><b>7:50.</b>

En underlig fantasi från tillvaron bortom döden, röjande begåvning men ännu mer ett
bisarreri. Stilen är god. <tab><i>F. V.</i>

<b>Liljedahl, Ernst.</b> Aftonstjärnan. Dikter. Carlsons bokh., Linköping 1920.
190 s. <i>Hcb.</i> <tab><b>12:—.</b>

Av ett starkt etiskt patos har Liljedahl i denna samlings mest betydande dikter lyckats
giva ganska stor poesi, och »aftonstjärnan» med sitt tindrande sken från ojordiska och rena
rymder är en god symbol för dess art. Motsatsen mellan ett egentligen vekt känsloliv och
stränga pliktkrav har utlöst sig däri. Denna poesi har emellertid icke på långt när kommit
till sin rätt inför kritik och publik, vilket bör vara ännu ett skäl för offentliga bibliotek med
uppfostrande syften att skaffa sig den. <tab><i>F. V.</i>

<b>Lindskog, Carl.</b> Anders Kuhlsén, folkskollärare. Verklighetsskildring. Nst.
1920. 279 s. <i>Hcb.</i> <tab><b>10:—.</b>

Teckning av en ung skånsk folkskollärares liv från barndom, seminarietiden och första
självständiga arbetsåren, tills han hamnar i ett gynnsamt äktenskap. Saknar djupare innebörd, men
bilderna ur allmogens liv ha visst kulturhistoriskt värde och sakna ej humor. <tab><i>Rg.</i>

<b>Nils Larsa</b> [pseud.]. Fämtan viser på östgötamål. Te dä mäste ômtryckte.
ur tiningra hemikring samlete, ômtyckte rimninger alle dektete åtta Nils Larsa.
A. B. 1920. 54 s. <i>Hcb.</i> <tab><b>2:25.</b>

Efter Fröding har det ju blivit modernt med dikter på landsmål. Ovanstående äro varken
bättre eller sämre än flertalet dylika; för ett bibliotek, som samlar hembygdslitteratur, ha de
alltid sitt värde utan att dock vara i konstnärlig mening betydande. <tab><i>M. F.</i>

<b>Procopé, Hjalmar,</b> Samlade dikter. Bd 1—6. B. & B.  1920. <i>Hcb.</i> <tab>à <b>4:—.</b>

1. Mot öknen. — 2. Röda skyar. — 3. Vers och visa. — 4. Oväder. — 5. Under stjärnorna.
— 6.   I sanden.

De finska skaldemas verk utkomma i rask följd i samlade upplagor. Redan föreligga Wecksells,
Tavaststjernas, Gripenbergs, Arvid Mörnes valda eller samlade skrifter och ungefär
samtidigt komma nu Hj. Procopés. — Procopé, som är född 1868, tillhör ju en något äldre

generation, och hela hans diktion tillhör ock en något äldre tid. Den friska omedelbarheten
och den flytande lätta formen i hans första diktsamlingar ha i de senare efterträtts av en mera
sträng och fast rytmik med reflexionsartat innehåll. Även om någon möjligen icke skulle
vilja tillerkänna honom en djupare personlig egenart, måste man dock med glädje fastslå, att
han är en värdig, intelligent och formsaker fortsättare av ett tidigare diktskedes stora
traditioner. Han är en fin och kultiverad skald med en ofta bitter och ironisk klang i stämman.
Tillika med de ovan nämnda poeterna är denne representant för den finska dikten väl värd
att införlivas med de svenska biblioteken. <tab><i>Hj. L—n.</i>

<b>Selander, Sten.</b> Vägen hem. Dikter. Db. 1920. 65 s. <i>Hcb.</i> <tab><b>4:75.</b>

Poetens fjärde diktsamling och möjligen den bästa. Selander har företett en stark utveckling.
Mycket i boken är tankedikt som verkligen blivit poesi, bild, klingande rytm, ett fylligt
och direkt skönt skaldiskt uttryck för själiska processer. Även rena känslodikter finnas i
häftet. <tab><i>F. V.</i>

<b>Smith, Ejnar.</b> Daniel Römer. Roman. 9 uppl. Å. & Å. 1920. 238 s. <i>Hcb.</i> <tab><b>8:50.</b>

Det ligger alltid en viss vederhäftighet och ärlighet, men också en viss tyngd över Ejnar
Smiths böcker. Det spontana, omedelbarheten, frigjordheten och den segervissa lättheten
saknas — det genomstuderade, arbetet och mödan märker man desto mer. Hans nya bok, Daniel
Römer, skildrar en viljelös och hållningslös egocentrisk fantasimänniskas olyckliga äktenskap
med en praktisk och viljekraftig kvinna. Där finnas många goda psykologiska drag och
iakttagelser, och det har lyckats förf. att göra många gestalter fullt levande. Vår västkusts
småstäder med dess gamla nackstyva förmögna handelshus tyckas ligga förf. närmast om hjärtat,
och han kan i skildringen av västkustlandskapet få in mycket av det kärva och storvulna i dess
karaktär. <tab><i>Hj. L—n.</i>

<b>Strandberg, C[arl] V[ilhelm] A[ugust],</b> [pseud.:] <i>(Talis Qualis).</i> Samlade
vitterhetsarbeten D. 3—6. 2 uppl. Fri. 1918—20. <i>Hcb.</i> (3) <b>18:—,</b> (4)
<b>11:—,</b> (5) <b>10:—,</b> (6) <b>11:—;</b> inb. (3) <b>23:—,</b> (4 o. 5 à) <b>15:—,</b> (6) <b>16:—.</b>

3. Lyriska och dramatiska översättningar.
4. Poetiska berättelser av Lord Byron. Övs. [fr. eng.].
5. 6. Don Juan av Lord Byron. Övs. [fr. eng.].

Jämte de två banden originaldikter, som utkommo till 100-årsminnet av Strandbergs
födelse (jfr Bibl.-bl. 1918 s. 188) ha nu fyra band översättningar tills vidare bragt denna
upplaga av L:s samlade arbeten till avslutning. De tre sista banden bringa naturligtvis intet nytt
utöver motsvarande i den förra upplagan. Det tredje däremot har upptagit ett synnerligen rikt
urval av de lyriska översättningarna, snart sagt allt som nu kan anses njutbart, varjämte en
förteckning lämnas på det utelämnade. Av de många dramatiska översättningarna kunde det
endast komma ifråga att taga med de representativa prov som S. själv utvalt. Det är däremot
att hoppas, att tidsförhållandena snarast möjligt skola medgiva utgivandet även av det
ursprungligen planerade bandet med prosasaker. Som den nu är kan den nya upplagan ej fullt ersätta
den gamla. — Vid ett nytryck borde texten också noggrant genomses; en del, t. o. m. ganska
meningsstörande fel ha insmugit sig, såsom rimparet ljuder — <i>bröder</i> i st. f. ljudar — <i>brudar</i>
i andra strofen å s. 523 i del 3. <tab><i>B. M.</i>

<b>Söderberg, Hjalmar.</b> Skrifter. D. 7, 8. A. B. 1920. <i>Hcb.</i> <tab><b>6:—,10:—.</b>

D. 7. Hjärtats oro. — D. 8 Den allvarsamma leken.

I »Hjärtats oro» kommer hela Hjalmar Söderbergs galliska stilkänsla, logik, konstnärliga
takt och behärskning till sin fulla rätt. Här framstår hela hans respektlöshet för vedertagna
åsikter och former — han fröjdar sig åt att ställa mångt och mycket på huvudet, och han gör
det på en gång med skärpa och raljeri. Det är reflexioner över varjehanda: politik, sociala,
religiösa och filosofiska frågor. De som ha sinne för stilistisk konstnärlighet måste beundra
dessa lösryckta funderingar, även om de känna sig chockerade av deras innehåll. Men i denna
bok, så kvick och »rolig» den än är, kommer dock även en liten skälvning i rösten ofta fram,
en frågande och plågad, oro, som stämmer sympatiskt.

 »Den allvarsamma leken» är Söderbergs längsta roman. Författarens kvickhet, sarkasm
och känslighet framstå även här i sin fulla överlägsenhet, och fastän boken kan efterlämna en
känsla av tomhet och hemsk ödslighet, måste man dock erkänna, att den är en konstnärs verk.
Men det fordras rätt mycken mognad och smak för att rätt njuta den som konst, och jag tror
knappast det ligger något filiströst i den uppfattningen, att den är mindre lämplig för de
populära biblioteken. <tab><i>Hj. L—n.</i>

<b>Tavaststjerna, Karl A[ugust].</b> Dikter i urval. D. 1, 2. Söderström,
Hfors 1919. <i>Hcb.</i> <tab>Fmk. <b>30:—.</b>

Tavaststjerna var Topelius' närmaste arvtagare inom den finska lyriken. Den som vuxit
upp med och i de tidiga ungdomsåren hänförts av dessa strofer kan i detta urval
konstatera, att dessa vers ingenting förlorat under åren. Det är någonting, av nyutsprungna björkars
luftighet över dessa strofer. Någonting käckt och trotsigt, men oftast ungdomligt vekt och
ljust vemodsmättat. Någonting av den finska naturens eget längtansfulla vemod, men också
något av det finska lynnets okuvliga seghet och oböjlighet. Hur speglas ej de unga känslorna
i »För morgonbris» och »Nya dikter»! I »Dikter i väntan» och »Laureatus» är tonen
mörkare och den mognade mannens besvikenhet kommer fram i försynta eller stolta bikter. Den
forna ljusa durklangen har bytts i moll, men strofernas fasta, stolta manlighet och den skyggt
förnäma, veka gratien äro desamma. — För den som ej förut känner Tavaststjerna kunde en
inledning varit på sin plats till detta urval. Som detta nu är, ger det en god föreställning om
T:s lyrik, som har den rang och betydenhet, att den avgjort bör införlivas med biblioteken. <i>Hj. L—n.</i>

<b>Tegnér, Esaias.</b> Samlade skrifter. Ny kritisk uppl, kronologiskt ordnad.
Utg. af Ewert Wrangel och Fredrik Böök. D. 2—4. Nst. 1919—20. Portr.
<i>Hcb.</i> <tab>(2) <b>11:—,</b> (3, 4 à) <b>13:—.</b>

2. 1808—1816. — 3. 1817—1821. — 4. 1822—1824.

Med det nu föreliggande fjärde bandet har utgivandet av denna Tegnérupplaga programenligt
fortskridit så att hälften utkommit. Fortsättningen infriar till fullo vad början lovade
(jfr Bibl.-bl. 1919 s. 133). Utöver vad föregående upplagor innehållit meddelas här mycket
nytt, särskilt i breven. Och den förträffliga kommentaren har på sina ställen vuxit ut till hela
små koncentrerat innehållsrika utredningar om de enskilda skrifterna såsom t. ex. anmärkningarna
till de i 3:dje bandet intagna aktstyckena vid rektorsvalet 1818. <tab><i>B. M.</i>

<b>Wahlström, Lydia.</b> Sin fars dotter. Roman. Nst. 1920. 253 s. <i>Hcb.</i> <tab><b>10:—.</b>

Då man gjort till stor del fullständigt analoga erfarenheter med hjältinnan i d:r Wahlström
senaste bok, har man av bl. a. detta skäl ganska svårt att bedöma arbetet ur rent
estetisk synpunkt. Förf.:s gestaltbildande förmåga är här icke heller i allmänhet av den art, att
den drar intresset från förhållandena till personerna. Av dessa senare är dock en och annan
tecknad med friska färger, främst »Greven», en bussig och trohjärtad flicka med pojkfasoner,
som äro allt för mycket en del av henne själv för att icke ha sin rot i naturen; de härstamma
säkerligen icke från den samskola, där »Greven» för övrigt lärt sig att se sunt på manliga
kamrater och deras arbetsprestationer. Mindre övertygande synes mig däremot en av bokens mera
framträdande figurer, statsrättsläraren professor Tegrelius, högerns beundrade och fruktade
teoretiker, K. U:s ordförande och slutligen regeringschef. Denne väldige — och något snobbige —
profet i Juda talar ett språk, som påminner om en nybakad fil. kändts, den där vill imponera
med all sin nyförvärvade visdom, och hans föraktbräddade kategoriska omdömen om politiska
motståndare torde icke kunna skänka annat än slagord åt redan övertygelsetrogna partikamrater.
Denne faders betydligt intelligentare dotter är bokens huvudfigur. Hennes utvecklingshistoria
är icke utan intresse, men väsentligen tycks hon vara till för att bilda en medelpunkt, kring
vilken vissa förhållanden i vår äldsta — och mest fördomsfulla? — universitetsstad lämpligen
kunna grupperas.

Vad framställningen av dessa förhållanden angår, måste dess sanningsenlighet vitsordas. D:r
Wahlström är icke en otrogen kvinnosakskvinna, som »framställer studentskorna i dålig dager».
Ett sådant omdöme är ensidigt och visar bristande kritik. Förf. har framställt <i>många sorters</i>
studentskor, men hon tar inte parti, proklamerar icke något ideal. Att den vita mössan,
särskilt på senare tider, ofta betecknat ett snobberi, och att Uppsala och »studierna» ofta blott

varit en förevändning, isynnerhet för dem som penningar hava, torde inte vara någon osanning,
Men om somliga studentskor te sig ynkliga i d:r W:s bok, så äro andra så mycket duktigare.
Och det utan att mista sin kvinnlighet. Hos hjältinnan utvecklas denna tvärtom, just
samtidigt med att hennes »manlig 1» intelligens växt. — Om förf. med sin bok velat säga något i
kvinnofrågan, så har det väl varit, att kvinnan är intellektuellt likvärdig med mannen (vilket
väl numera ingen på allvar betvivlar och vilket ju för övrigt i allmänhet inte innebär något så
särdeles storartat), att hon dock är <i>kvinna,</i> liksom mannen är man, och att <i>all överlägsenhet,</i>
vare sig den uppenbarar sig hos män eller kvinnor, <i>är något rent individuellt. <tab>E. B—o.</i>

<b>Wecksell, Josef Julius.</b> Samlade dikter. Inledda och utgivna av Gunnar
Castrén. D. 1, 2. 5 uppl. B. & B. 1919. <i>Hcb.</i> <tab><b>15:—.</b>

Med tillfredsställelse måste man hälsa en ny, sakkunnigt redigerad upplaga av den olycklige,
tidigt tystnade, finske skaldens skrifter. Hans historiska drama, Daniel Hjort, är rikt både
på dramatiska och lyriska skönheter, och hans mindre dikter från ett förgånget, mera
romantiskt tidsskede skola säkert träffa besläktade strängar hos många läsare än i dag. Castréns
inledning är mycket orienterande och upplysande. Det synes mig vara många skäl för att
införliva denne finske klassikers verk med de större biblioteken — där finnes mera äkta
skönhet än i mycket av det som skrives nutilldags. <tab><i>Hj. L—n.</i>

<b>Wägner, Elin.</b> Den förödda vingården. A. B. 1920. 172 s. <i>Hcb.</i> <tab><b>6:75.</b>

Denna bok tillhör de romantiserande krigsskildringar, som uppstått under världskriget. Den
är en blandning av reportage och roman: en liten kärlekshistoria är intråcklad i små journalistiska
snapshots från den filantropiska hjälpverksamheten i det hungrande och utarmade Wien.
Den är litet lösligt och tillfälligt komponerad och synes mig icke vara att räkna bland förf:s
bättre saker, ehuru den ju innehåller många drag av den pigga, litet nyktra och maliciösa
förnumstighet, som synes vara ett av Elin Wagners särmärken som författarinna. <tab><i>Hj. L—n.</i>

<b>Åkerhielm, Annie.</b> Flickorna Suell. Roman. Db. 1920. 219 s. <i>Hcb.</i> <tab><b>8:25.</b>

En roman, egentligen människoskildrande men också behandlande en åsiktsbrytning och
som sådan en ny, rätt överraskande fas i förf:s utveckling. Hennes sympatier ägnas här snarare
åt en naturvetenskapligt-positivistisk åskådning än åt den kristna, när denna uppträder i mörka
och trånga former. <tab><i>F. V.</i>

<h3>I. Skön konst (med musik och teater).</h3>
Jfr arbetena om Dardel, Kjerulf, Lind o. Söderberg på <i>L.</i>

<b>Branting, Agnes.</b> Textil skrud i svenska kyrkor från äldre tid till 1900.
Diak. 1920. 208 s. Ill. <i>Ihe.</i> <tab><b>45:—.</b>

I kyrkornas gamla inventarieförteckningar påträffas ej sällan uppgifter om numera försvunna
delar av gamla kyrkoskrudar av olika slag, stundom säkerligen från medeltiden, stundom från
senare tid. De voro utförda av jämförelsevis ömtåligt material och förvarades i fuktiga kyrkor.
När de ej längre kunde användas, kastades de bort som värdelösa. Något har emellertid
bevarats till vår tid, fast i skadat skick.

Förf., som omsorgsfullt studerat dessa gamla arbeten, både sådana, som förut voro kända
och sådana, som under senare tider påträffats, och äger en rik erfarenhet på textilteknikens
område, har givit en värdefull överblick över de gamla skrudarna, prästens och altarets, täcken
till väggar, bänkar och gravstenar o. s. v. Med tillhjälp av ett mycket rikt bildmaterial lär
man känna de olika delarna av gångna tiders kyrkoskrud, dess ofta dyrbara material, och något
om de olika arbetssätt, som använts, och får en aning om, att verkliga skatter på detta område
ännu äro bevarade, vilka en gång bidragit att låta skönhet vila över flydda tiders gudstjänst.

Det är av värde, att den historiska delen av detta arbete åtföljes av en kort redogörelse
för vad som under senare tid och särskilt under detta århundrade gjorts för att återuppliva den
kyrkliga textilkonsten, och man gläds över de värdefulla arbeten, som nu bjudas i st. f.
1800-talets stela mässhakar. <tab><i>L. T.</i>

<b>Frosterus, Sigurd.</b> Färgproblemet i måleriet, i. A. B. 1920. 225 s. + 41 pl. <i>Ie.</i> <b>15:—.</b>

Detta är första delen av ett stort anlagt och betydelsefullt färgteoretiskt arbete som skall
genomgå hela konsthistorien på en gång analyserande och skildrande en fas av måleriets
utveckling. Förf. ger först en orientering över den moderna optiska färglärans utbildning,
undersöker därpå teorierna om en färgförnimmelsernas utveckling från primitivt till högt
kulturstadium och ger en översikt i olika kapitel av färgkonstens art under antiken och medeltiden.
Särskilt ingående behandlas mosaiker och färgglas. Det är ett betydelsefullt forskningsverk,
som förutsätter hos läsaren konsthistorisk och konstteoretisk kunskap. <tab><i>A. B—s.</i>

<b>Förslag</b> till koralpsalmbok för svenska kyrkan. Utg. av den av K. M:t i
ärendet tillsatta nämnden. 1. Till 1819 års psalmbok. Diak. 1920. Tv. 8:o.
32 + 601 s. <i>Ijtdb.</i> <tab><b>24:—.</b>

Det till kyrkomötet 1920 överlämnade koralboksförslaget är i väsentliga delar detsamma
som utkom 1917. I ögonen fallande olikheter finnas dock. Ordningen koralerna emellan har
blivit en helt annan, emedan förslaget 1920 nännast var avsett för Wallinska psalmboken med
tillägg, under det att det föregående förslaget gällde den reviderade psalmboken. Vissa koraler
1917 äro borttagna, andra melodier ha tillkommit för i tillägget förekommande nya texter.
Därjämte hava ändringar företagits med anledning av vid det förra koralboksförslaget
framställda anmärkningar eller uttalade önskningar.

Gentemot vissa av de nya melodierna har med skäl riktats en skarp kritik, därför att de
alldeles icke motsvara de krav, som måste ställas på vad som är upptaget i en koralbok. Ej
minst ömtålig har frågan om de gammalrytmiska melodiformerna varit. De som älska dessa
hava ej återfunnit dem i tillräckligt antal eller i önskvärd form. Från motsatt håll har med
starka ord krävts, att de skulle avlägsnas. Det föreliggande förslaget torde dock i fråga om
rytmen få betraktas som ett verkligt framsteg, som bör kunna med god vilja lända
församlingssången och gudstjänstlivet till gagn. <tab><i>L. T.</i>

<b>Hahr, August.</b> Studier i Vasatidens konst och andra nordiska renässansstudier.
Lb. 1920. 268 s. Ill. <i>Icbc.</i> <tab><b>17:50.</b>

Boken utgöres av spridda studier över väsentligen Vasaslotten i Uppsala, Kalmar och
Vadstena och en del skånska och fyenska renässansborgar. De röra till en början vid allmänna
drag men övervägande vid detaljer av denna slotts- och borgbyggnadskonst. I ett fall, som rör
vanvården av Kalmar slott, har studien en polemisk färg. Boken, som är rikt illustrerad och
värdigt sluter sig till författarens föregående forskningar i samma ämne, har tillägnats Henrik
Schück på 65-årsdagen. <tab><i>A. B—s.</i>

<b>Pauli, Georg.</b> Väggmåleri. A. B. 1920. 146 s. Ill. <i>Ie.</i> <tab><b>25:—.</b>

Förf. redogör för sina egna väggmålningar, men ger på samma gång en översikt av det
moderna svenska väggmåleriet och framställer de tekniska och artistiska principer, som varit
bestämmande för utvecklingen. En lättfattlig, kåserande framställning kryddad av polemik.
Illustrationerna återge förf:s egna arbeten. <tab><i>A. B—s.</i>

<b>Paulsson, Gregor.</b> Nya museer. Ett programutkast. Tiden 1920. 50 s. <i>Iia.</i> <b>2:50.</b>

Ett förslag till förändrat syfte och förändrad organisation för konstmuseet. Förf., själv museiman,
ivrar för en större omfattning av konstmuseets verksamhet, ett mera kvalitetsmässigt
urval av enskilda föremål och en rationellare uppdelning av museerna i tre grupper:
kvalitetsmuseet för den stora allmänheten, studiemuseet för specialisterna och de levandes museum eller
museet för modern konst. Synpunkterna äro revolutionerande och ta icke alltid hänsyn till
befintliga värden men gå till botten med frågan och äro uttryck för en modern opinion, som
blir allt starkare. Broschyren är lättillgänglig och vänder sig icke till specialisterna. <i>A. B—s.</i>

<b>Rilke, Rainer Maria.</b> Auguste Rodin. [Övs. fr. ty.] A. B. 1920. 110 s.
+ 96 pl. <i>Ibs.</i> <tab><b>8:50.</b>

Med Rilkes bok om Rodin samt Verhaerens nedan omnämnda Rubensmonografi ha
påbörjats en serie nya konstmonografier efter utländsk förebild med en mängd bilder, en
orienterande karakteristik och en kort katalog. De båda författarna äro icke konsthistoriker eller
konstkritiker, men ha trängt djupt in i förståendet av de resp. mästarna och ge en poetisk
framställning av sina tankar. Särskilt Rilkes Rodinessay kan rekommenderas för den som vill
få ett begrepp om modern skulptur. <tab><i>A. B—s.</i>

<b>Stål, Sven.</b> Shakespeare och framtidens teater. Framt. 1920. 58 s. <i>Ik.</i> <tab><b>2:—.</b>

Ett värdelöst och obetydligt arbete, utmärkt av en otroligt pretentiös ton, som låter det
magra innehållet framstå i än mer påfallande dager. På vad grund författaren tillmäter sig rätt
att spela auktoritet i teaterfrågor är veterligen icke bekant. <tab><i>O. W—n.</i>

<b>Svenskt</b> hantverk. Utg. av Stockholms stads hantverksförening med anledning
av Hantverkets dag 1920. Red.: David Blomberg. Sthms hantverksfören. 1920. 53 s.
Ill. <i>Ih.</i> <tab><b>2:—.</b>

Innehåll: Romdahl, Axel L., Ungdomen inför yrkesvalet. — Wretblad, Petrus, Några
riktlinjer för lärlingsutbildningens utveckling. — Blomberg, David, Olaus Magnus om
femtonhundratalets svenska hantverkare. — Fischer, Ernst, Några nyfunna Iwerssonmöbler, — Lagerström,
Hugo, Boken som hantverksprodukt. — Malmsten, Carl, Om formernas språk, — Sjögren,
Arthur, Hantverkaresignaturer. — Lundmark, Efraim, Guldsmedens arbetsritningar. —
Bæckström, Arvid, Några äldre glasformer från Kosta. — Öhman, Emric, Vallonsläkten Lemon som
konsthantverkare.

En samling uppsatser av olika författare. Syftet med ett par av uppsatserna (särskilt prof.
Axel Romdahls och ingenjör Petrus Wretblads) är att väcka intresse för hantverket som
levnadskall och höja fordringarna på utbildning. Andra (såsom boktryckaren Hugo Lagerströms
och arkitekt Carl Malmstens) avse att vidga förståelsen för vissa förnämliga hantverksgrenar.
Slutligen förekomma rena undersökningar av historiskt hantverk, Iwerssons möbelkonst, gamla
Kosta-glas m. m., och kulturhistoriska studier. Häftet är förtjänt av den största spridning på
grund av sitt omväxlande och koncentrerade innehåll och sitt agitatoriska syfte. <tab><i>A. B—s.</i>

<b>Verhaeren, Emile.</b> Rubens. [Övs. fr. fra.] A. B. 1920. 79 s. + 95 pl. <i>lbs.</i> Inb. <b>8:50.</b>

Tillhör samma serie som Rilkes ovan omnämnda Rodinmonografi.

<h3>K. Historia.</h3>
<b>Blangstrup, Chr.</b> Christian VII, Caroline Mathilde och Struensee. Till sv.
[fr. da.] av Robert Larsson. H. G. 1920. 239 s. Ill., portr. <i>Kdac.</i> <tab><b>15:50.</b>

Om behövligheten av att på grund av en tillfällig yttre anledning låta översätta ett danskt
historiskt arbete, som snart är trettio år gammalt och lätt och betydligt billigare åtkomligt i
den antikvariska bokhandeln, kan man ju hysa delade meningar. Blangstrups bok är
emellertid mycket läsvärd; redan ämnets art, en av den nordiska historiens mest gripande tragedier,
gör den fängslande, och författarens livfulla skildring har förtjänsten av vederhäftighet och
ärligt sanningssökande. Det är ett nöje att vitsorda såväl den vårdade och omsorgsfulla
översättningen som bokens delikata utstyrsel med dess från originalupplagan hämtade bilder och
rokokovinjetter. <tab><i>G. Cqt.</i>

<b>Boëthius, Axel.</b> Svenska brigaden. En skildring från Finlands frihetsstrid
på föreningen Finlands vänners uppdrag utg. av Axel Boëthius. Med bidrag av
B. Appelberg, H. Bakke, A. Douglas, G. Palme och N. Wickström. A. B. 1920.
259 s. Ill., portr., kart. <i>Kddb.</i> <tab><b>16:00.</b>

I motsats mot det stora flertalet skildringar från finska frihetskriget, vilka närmast äro att
betrakta som resp. författares memoarer och rent personliga upplevelser, söker denna bok att
med begagnande av allt tillgängligt material ge en mångsidig, med vetenskaplig metod
utarbetad framställning. Uppgifterna äro grundade dels på skriftliga rapporter, dels på från olika
håll sammanförda meddelanden av vederhäftiga personer, som haft förutsättningar att bedöma
och överblicka situationen vid olika tillfällen. Utgivaren har på ett förträffligt sätt lyckats
samarbeta sitt eget vidlyftiga material och de av andra personer lämnade bidragen och har
även vederbörligen beaktat den redan förut utkomna tryckta litteraturen, som flerstädes citeras.
Det helgjutna, gedigna och rikt illustrerade verket är ett synnerligen värdefullt bidrag till
Svenska brigadens historia. <tab><i>A. H.</i>

<b>Dillon, E[mil] J[oseph].</b> Fredskonferensen. Ett auktoriserat urval övs. [fr.
eng.] av Ernst Lundquist och med en inledn. av Gustaf Stridsberg. H. G. 1920.
232 s. <i>Kacdaj.</i> <tab><b>13:50.</b>

Författaren till denna bok är en av de mest lysande representanterna för modern engelsk
journalistik. Han hade som pressman tillfälle att på nära håll följa och iakttaga personer och
händelser under de långdragna fredsförhandlingarna i Paris. Genom sin skarpsynthet och sina
utmärkta förbindelser ägde han större förutsättningar än kanske någon annan att levande och
sannfärdigt skildra vad som verkligen tilldrog sig vid den kongress, där världens öden
avgjordes. Framställningen bär på alla punkter vittne om att förf. haft tillgång till det yppersta
kunskapsmaterial. Hans karakteristiker särskilt av kongressens ledande personligheter äro
etsande skarpa och säkerligen i det väsentliga väl träffade, i varje fall, såsom härrörande från en
så initierad person, av högsta intresse. Boken är utan gensägelse den värdefullaste och mest
upplysande framställning, som hittills sett dagen, av hur det i. verkligheten gick till vid den
ödesdigra Versailles-traktatens tillblivelse. Den svenska upplagan framträder i ett något
förkortat skick, men det mesta av allmännare intresse torde dock vara medtaget. Översättningen
är mycket förtjänstfullt gjord. <tab><i>K. A.</i>

<b>Estlander, B[ernhard].</b> Elva årtionden ur Finlands historia. 1. 1808—1878.
Söderström, Hfors 1919. 260 s. <i>Kddb.</i> <tab>Fmk <b>22:—.</b>

Av den kände läroboksförfattaren i historia B. Estlander föreligger första delen av en
förträfflig populär översikt av Finlands historia under 1800-talet. Inledningsvis skildras den
förkänsla, som under 1700-talet betog sinnena, att den svenska staten ej i längden skulle kunna
försvara Finland mot Ryssland. Kriget 1808—1809 framställes åskådligt med användning på
vissa punkter av 2 Fänrik Ståls sägner». Redan före skilsmässan hade Porthan lärt sina
samtida, att i Finland bodde ett självständigt folk, som bildade en egen nation. De personligheter,
som grundlade Finlands nya ställning, få en klar belysning. Som Armfelts främste
insats framhålles hans verksamhet för Viborgs läns återförening med moderlandet. Calonius
värnade som prokurator den svenska lagen och gjorde den till en verklig faktor i folkets
liv. Den litterära storhetstiden och dess män, Runeberg, Kalevalaupptecknaren Elias
Lönnrot och skaparen av det finska språkprogrammet Snellman, behandlas utförligt och åskådligt
mot bakgrund av de politiska förhållandena. Det politiska genombrottet på 1860-talet, då
Finland åter fick en representativ lantdag och de sociala och politiska reformer som
genomfördes skildras klart. Yrjö Koskinen och stiftandet av det finska partiet och språkstriderna,
som delade folket i tvänne läger, få sin vederbörliga belysning. Den politiska fanatismen
frodades starkt under dessa strider. Kivis skildring av den finska nationalkaraktären ser
Estlander såsom djupare än Runebergs. Estlanders bok bör läsas av alla, som intressera sig för
Finland och finska förhållanden. I folkbiblioteken har den sin givna plats. <tab><i>E. N—nn.</i>

<b>Heikel, Ivar A.</b> Från antikens värld. Nst. 1920. 240 s. Ill. <i>Kaa.</i> 18:—.

Förf., som är professor i grekiska i Hälsingfors, har i denna bok sammanfört dels några
reseskildringar från Grekland med äldre datum, dels en rad uppsatser till antik kultur- och
litteraturhistoria, om dramat, om vissa politiska och sociala förhållanden, om den äldsta
kristendomen. Uppsatserna utmärka sig för en vederhäftig och populär framställning. <i>M. P. N.</i>

<b>Herodotos.</b> Historia, Övs. [fr. grek.] av Claes Lindskog. D. 1, 2. Nst.
1920. (Antika litteraturverk i sv. tolkn. 1.) <i>Kaa.</i> <tab><b>14:50, 13:50.</b>

Herodotos från Halikarnassos, historiens fader, är en av världslitteraturens störste berättare.
Han levde omedelbart efter den första stora kraftmätningen mellan Orienten och Västerlandet,
perserkrigen, och har gjort till! sin uppgift att skildra deras historia, »för att icke minnet av
fordomtima händelser skall utplånas, utan de underbara bragder, som hellener och barbarer
utfört, må leva kvar i ryktet». Den röda tråden i hans framställning är striden mellan
Österlandet och Västerlandet; han för den tillbaka i den mytiska tiden, den har allt framgent bildat
ett ledmotiv i världshistorien. Till denna röda tråd anknyter han talrika och ibland
omfattande utvikningar om både Greklands och Orientens äldre historia, sagor och anekdoter, som
ställa tiden och dess uppfattning i klar belysning. Hans skildrmgar av orientaliska förhållanden
ha, förut ofta betvivlade, i mycket bekräftats av moderna fynd och forskningar. Han är
den förste etnologen och ger oss ovärderliga skildringar av primitiva folk som skyter och
andra. Han är den förste store sagoberättaren. I enlighet med sitt program återger han
troget, vad han sett och hört under sina vidsträckta resor, men han är ingen historisk kritiker i
modern mening, i historiens gång spårar han överallt gudarnas ingripande i människolivets
skickelser. Hans arbete är ej blott vår viktigaste källa för grekernas äldre historia; den är
även en rolig bok späckad med historier och anekdoter. Och samtidigt finna vi i den en vis
och världserfaren mans samlade livsuppfattning, hans tankar om människorna och världen.
Han är en stor och konstnärlig berättare, över vars framställning och stil en oefterhärmlig,
naiv charm vilar. Professor Lindskogs tolkning gör i möjligaste mån rättvisa åt den store
berättaren. Hans stilkonst har knappast någonsin nått så högt som här. Språket har samma
behagligt glidande, mjuka rytm och fart som hos originalet. Boken kan varmt anbefallas åt
alla mera välförsedda folkbibliotek och åt envar, som vill göra bekantskap med ett klassiskt
mästerverk och en källa av enastående vikt för antikens historia. <tab><i>M. P. N.</i>

<b>Rysslands omdaning.</b> En skildring av förhållandena före och under världskriget
av Rutger Essén, Aug. Giron, Alfred Jensen, Anton Karlgren, Allan Meyer, Gunnar
Hesselgren—Silverstolpe, H. Stålhane och Verner Söderberg. Bd 2. Krigets
inverkan. Nst. [1917—20]. 284 s. Ill., portr., kart., litt. <i>Kmac.</i> <tab><b>8:50,</b> inb. <b>13:—.</b>

Detta band, som innehåller II uppsatser, omfattar tiden efter världskrigets utbrott. Här lämnas
en översikt av Rysslands militära resurser och av dess deltagande i världskriget, av den
ekonomiska och sociala utvecklingen, som slutligen ledde till marsrevolutionen, av denna
revolutions förlopp och hastiga utveckling åt vänster samt av bolsjevikregimens två första år.
Ett intressant bidrag till historien om det storryska väldets utveckling och upplösning lämnas
av Alfr. Jensen i en uppsats om den ukrainska frågan.

Beträffande planläggning och komposition gäller i huvudsak detsamma som meddelats i
redogörelsen för första bandet. (Bibl.-bl. 1920 s. 107.) <tab><i>A. H.</i>

<b>Setälä, E[mil] N[estor].</b> Språkstriden i Finland. A. B. 1920. 47 s. <i>Kdd.</i> <tab><b>1:75.</b>

En kort översikt av språkförhållandena i Finland sedan urminnes tider och en tämligen
utförlig redogörelse för språkfrågans behandling vid 1918 och 1919 års lantdagar. Skriften är
starkt tendentiös, i det förf. förfäktar, att svenskans ställning i Finland är förmånligare än
någon minoritets språk i något annat land, och söker visa, att det ligger i de svenskspråkigas
eget intresse att samverka med majoriteten och att icke genom isoleringssträvanden avstå från
det proportionsvis synnerligen betydande inflytande, som de hittills kunnat utöva. <tab><i>A. H.</i>

<b>Sichel, Edith.</b> Renässansen. Övs. [fr. eng.] av Ernst Apiarie. Tiden 1919.
222 s. Portr. (Modernt vetande 19.) <i>Kaca.</i> <tab><b>2:50,</b> inb. <b>3:50.</b>

Detta arbete skulle möjligen, vad innehållet beträffar, kunna rekommenderas såsom en
lämplig inledning till studiet av renässansen, men tyvärr gör formen det tämligen onjutbart.
Särskilt i de mera resonerande, utredande partierna har översättningen så misslyckats i att
åstadkomma en precis formulering av det kanske svårtolkade originalet, att det stundom är
nästan omöjligt att ens komma underfund med meningen. <tab><i>B. M.</i>

<b>Suolahti, Gunnar.</b> Sprengtportens statskupp och andra essayer. Övs. [fr. fi.]
av Gabriel Nikander. A. B. 1919. 175 s. <i>Kdda.</i> <tab><b>4:25.</b>



Den finske kulturhistorikern G. V. Suolahti har i tvenne essaysamlingar sammanfört en
del smärre uppsatser om finskt 1700-talsliv, av vilka här ett urval lämnas i svensk översättning.
Titeluppsatsen utvidgar med några detaljer vår kännedom om den akt av 1772 års statskupp,
som utspelades i Finland och under J. M. Sprengtportens ledning. »En ämbetsjägare» skildrar
en prästman från Lappmarken, D. E. Högman, vars öden dock knappast kunna påräkna något
allmännare intresse. Några ganska fängslande kulturhistoriska interiörer finner man däremot i
den sista uppsatsen, »Då kaffet kom till Finland». <tab><i>G. Cqt.</i>

<b>Zilliacus, Konni.</b> Från ofärdstid och oroliga år. Politiska minnen. 1, 2.
A.  B. 1919, 20. <i>Kddb.</i> <tab>à <b>4:75.</b>

Dessa memoarer omfatta tiden från Bobrikoffregimens första år (1899) till världskrigets slut
och skildra förf:s outtröttliga kamp mot det ryska förtrycket. Han verkade dels genom sin
penna — efter indragningen av Nya pressen (1901) där han var medarbetare, såsom redaktör
av den i Stockholm tryckta publikationen »Fria ord» — dels genom politiska förbindelser med
tsarismens inre och yttre fiender. Boken meddelar åtskilliga förut ej kända eller endast i
dagspressen publicerade detaljer av icke ringa intresse, och med verkligt nöje kan man läsa
skildringar från en mängd äventyrliga företag, bl. a. från förf:s djärva och om stor
uppfinningsrikedom vittnande smugglarefärder, då han förde »Fria ord» och annan förbjuden litteratur
över till Finland. <tab><i>A. H.</i>

<b>Kc. Historia: Sverige.</b>

Jfr arbetena om Branting, Dardel, Hedvig Elisabeth Charlotta, Messenius o. Norcross på <i>L.</i>

<b>Wigert, Viktor.</b> Erik XIV. Hans sinnessjukdom. Historisk-psykiatrisk
studie. H. G. 1920. 198 s. Ill., portr., kart., litt. <i>Kcc.</i> <tab><b>16:—.</b>

Stödd på sin erfarenhet som psykiatriker och trots egna blygsamma protester tydligen fullt
mäktig den moderna historieforskningens kritiska metoder har författaren tagit sig före att
genomgå det tillgängliga källmaterialet om Erik XIV och ge en sammanhängande skildring av
hans tragiska öde i modern psykiatrisk belysning. Resultatet har blivit en av de mest
fängslande och mönstergilla analyser, som vår historiska litteratur har att uppvisa, en skildring lika
förträfflig i sin solida vederhäftighet som intressant på grund av ämnets gripande tragik. <i>G. Cqt.</i>

<b>Ku. Historiens filosofi.</b>

<b>Hegel, Georg Wilhelm Friedrich.</b> Förnuftet i historien. Övs. [fr. ty.] av
O. Möller. Med en inledning om Hegels liv och filosofi av Alf Ahlberg. B. & B.
1919. 184 s. Portr. (Berömda filosofer 11.) <i>Ku.</i> <tab><b>4:50.</b>

Föreliggande översättning utgör ett parti ur Hegels berömda »Vorlesungen über die
Philosophie der Geschichte», vari han söker visa »världsandens» successiva utveckling mot frihet
och självmedvetenhet i det historiska livet. I de filosofiska debatterna om det historiska livets
förnuftighet, som världskriget kallat till liv, har Hegels namn fått en framskjuten plats. Hans
bekanta sats att »blott det som är, är förnuftigt», av vilken hela denna skrift är en närmare
utläggning, har ofta — med orätt — betraktats som den s. k. »maktfilosofiens» grundlära. <i>A. A—g.</i>

<h3>L. Biografi (med genealogi).</h3>
<b>L(s). Biografi: samlingar.</b>

<b>Selander, Nils</b> o. <b>Edvard.</b> Två gamla stockholmares anteckningar. Nst.
1920, 264 s. Ill., portr., kart. <i>Lc(s).</i> <tab><b>19:50.</b>

Genom att följa bröderna Selanders liv och leverne i det enkla, gästfria hemmet på
Observatoriekullen, i det av dem tydligen mera omtyckta än fruktade Stockholms Lyceum vid
Regeringsgatan, samt den yngre brodern under kadettåren på Karlberg får man en god bild
av det liv, som levdes av det Stockholm som var barn och ungt på 50-, 60- och 70-talen,
i synnerhet om man till dessa minnen lägger det sakkunninga och fylliga kapitlet om
restauranter, krogar och förströelser i huvudstaden under nämnda tid. Störst värde ha dock de
partier av boken som behandla själva staden med dess byggnader, gator, torg, samfärdsmedel och
hygieniska förhållanden på 50-talet. Denna skildring är gjord med lika mycken sakkännedom
som kärlek till ämnet och stödjes av en förträfflig karta, samtidigt visande Stockholm på
50-talet och 1920. Att Söder ej förekommer vare sig på kartan eller i minnena i övrigt beror på
att gossarna Selanders härnadståg i allmänhet ej sträckte sig ända dit. Boken är läsvärd först
och främst för stockholmare, men bör kunna intressera överallt i landet genom den roande och
goda bild den ger av huvudstaden och livet där på den tiden. Illustrationerna äro dels efter
teckningar av konstnären Hilding Nyman, dels efter samtida porträtt och litografier. <i>L—ie T.</i>

<b>L. Biografi: särskilda personer.</b>

<sc>Atterbom, Per Daniel Amadeus.</sc> <b>Santesson, Carl.</b> Atterboms ungdomsdiktning.
Nst. 1920. 422 s. Ill., litt. <i>Le.</i> <tab><b>30:—.</b>

En lärd och grundlig utredning av Atterboms diktning under den period, som ligger före
påbörjandet av Lycksalighetens ö. Genom sin strängt vetenskapliga hållning torde arbetet
emellertid knappast vara tillgängligt för läsare utan fackliga förutsättningar. <tab><i>O. W—n.</i>

<sc>Branting, Hjalmar.</sc> <b>Backlund, Sven.</b> Hjalmar Branting. A. B. 1920.
105 s. Ill., portr. (Svenskar 13.) <i>Le.</i> <tab>Inb. <b>7:—.</b>

Brantings livsgärning som partichef och socialistisk politiker har redan tecknats av åtskilliga
pennor — en vid hans sextioårsdag utgiven bibliografi upptog ett tjugutal skrifter och
uppsatser av olika författare inom och utom det parti, som i honom ser sin ledare. Det här
föreliggande arbetet kompletterar på ett värdefullt sätt den förut tillgängliga brantingslitterturen,
särskilt därigenom, att förf. fått tillfälle behandla även det senaste skedet i Brantings
statsmannabana, hans insats i svensk och internationell politik under och efter världskriget,
under vilken skickelsedigra tid förf. såsom Brantings medarbetare å Socialdemokratens
utrikes-redaktion hade särskilt gott tillfälle att på nära håll följa hans gärning. <tab><i>J—i.</i>

<sc>Dardel, Fritz von.</sc> Dagboksanteckningar. [3.] 1881—1885. Nst. 1920.
280 s. Ill., portr. <i>Le.</i> <tab><b>24:—.</b>

Överintendenten Dardels anteckningar behandla allt, som under perioden föll inom
Stockholmssocietetens synkrets. För den politiska historien äga de ej större värde men desto mera
för kulturhistorien. Konstförhållandena få på grund av författarens ställning som preses i
konstakademien en rätt rik belysning. Oppositionens angrepp 1885 på akademien kunde
Dardel ej förstå, även om vissa av dess krav såsom på ombyte av professorerna syntes honom
beaktansvärda. Den unga konsten hade han ej sinne för. Josephson förklarades endast äga sinne
för det fula. Ekströms och Nordströms landskap sågo ut som arbeten av en sinnesförvirrad.
Dylika omdömen ha nu historiskt värde. Scholanders eller Rosens verk bedömdes på helt
annat sätt. Dardels resa 1884 till Italien, norra Afrika, Grekland och Konstantinopel medförde
livfulla iakttagelser och vackra teckningar och akvareller, som delvis nu meddelas, delvis
tidigare publicerats. Överhuvud ha illustrationerna, främst de många dråpliga karrikatyrerna, ett
värde såsom karakteriserande personerna som vida överträffar anteckningarnas. — Ang. föreg,
delar jfr Grkat. Tillägg 2, s. 27. <tab><i>E. N—nn.</i>

<sc>Dickson, Robert.</sc> Minnen. Nst. 1920. 242 s. <i>Le.</i> <tab><b>12:—.</b>

Författaren, f. d. överståthållare och dessförinnan landshövding i Malmöhus län, har under
sin långa ämbetsmannabana varit med om åtskilligt och lämnar en detaljerad redogörelse för
de offentliga uppdrag han innehaft och i förbindelse därmed stående förhållanden.
Framställningssättet har närmast form av korrekt men torr ämbetsskrivelse, och det måste nog erkännas,
att man har ganska tråkigt i författarens sällskap. <tab><i>G. Cqt.</i>


<sc>Geijer, Erik Gustaf.</sc> Ungdomsbrev. Familjebrev av Erik Gustaf Geijer
utgivna av Henrik Schück. 2 uppl. A. B. 1920. 20 + 337 s. <i>Le.</i> <tab><b>14:—.</b>

För kännedomen såväl om Geijer själv som hans närmaste omgivning och den miljö, där
han mottog sina bestämmande intryck, är denna brevsamling av utomordentligt stort intresse.
Även må framhållas, att den ger en mängd fängslande bilder ur svenskt vardagsliv vid 1800
talets början. Bör anskaffas i främsta rummet av alla läroverksbibliotek. <tab><i>O. W—n.</i>

<sc>Giörwell, Carl Christoffer.</sc> En Stockholmskrönika ur C. C. Giörwells
brev 1757—1778. Med en inledning utgiven av Otto Sylwan. A. B. 1920.
258 s. <i>Le.</i> <tab><b>14:—.</b>

Den bekante publicisten Carl Christoffer Giörwell (f. 1731, d. 1811), en av centralfigurerna i
vårt senare 1700-tals lärda värld, efterlämnade vid sin död en utomordentligt betydande och
omfångsrik brevsamling, vilken år 1840 inköptes till Kungl. biblioteket. För kännedomen om de
litterära och kulturella förhållandena i Stockholm särskilt under Gustav III:s tid har denna
samling ett oskattbart värde, och forskare inom de mest skilda områden ha också flitigt
anlitat densamma. Här föreliggande urval avser huvudsakligen att skänka läsaren en bild av
dåtidens allmänna stockholmsliv, sådant det tedde sig för en livlig och intresserad observatör
med goda förbindelser inom de flesta av huvudstadens kretsar. Att de intryck, studiet av dessa
brev efterlämnar, i konkretion och omedelbarhet vida överträffa alla andrahandsskildringar torde
falla av sig själv. Boken kan med nöje läsas av alla och bör självfallet ej saknas i något
läroverksbibliotek. <tab><i>O. W—n.</i>

<sc>Goethe, Johann Wolfgang von.</sc> <b>Zade, Beatrice.</b> I musernas rike.
Interiörer från Goethes Weimar. H. G. 1920. 256 s. Portr. <i>Lb.</i> <tab><b>16:—.</b>

Beatrice Zades nya bok skildrar några av de kvinnors öden, vilka tillhörde Goethes krets
i Weimar och bidrogo att göra denna till en andlig kulturhärd. Den sköna, framstående
skådespelerskan Corona Schröter, Johanna och Adéle Schopenhauer, filosofens moder och syster,
den vackra äventyrliga hovdamen Emilie v. Werthern och hennes väninna Sophia v. Schardt,
för att blott nämna några av dem vi här lara känna, alla representera de skilda sidor av sin
tids kultur. Ur framställningen, som noggrant stödjande sig på verkliga fakta är hållen i
berättande form, slår oss något av den andliga atmosfär till mötes, som utmärkte Weimar under
denna den tyska andens storhetstid. <tab><i>R. F—r.</i>

<sc>Hallner, August.</sc> Från pys till gubbe. Levnadsminnen. Fri. 1920. 358 s. <i>Le.</i> <tab><b>8:—.</b>

En livlig och tilltalande skildring av en duktig smålännings livsöden från glad barndom,
genom fattig ungdom — avbrutet av hoppfull men kort tid vid konstakademien — och långa
arbetsår, som krönas av framgång och tillfredsställelse. Författaren — en av Stockholms mest
kända källarmästare — har både humor och blick för det karakteristiska hos människorna. <i>Rg.</i>

<sc>Hedvig Elisabeth Charlotta.</sc> Dagbok. 4. 1793—1794. Övs. [fr. fra.]
av Cecilia af Klercker, född Lewenhaupt. Nst. 1920. 322 s. Portr. <i>Le.</i> <b>18:—.</b>

Ang. d. 1—3 jfr Grkat. s. 196. Pris för föreg. delar tills. 19:50.

Det är att hälsa med verklig tillfredsställelse, att utgivandet av drottning Charlottas efterlämnade
dagbok nu åter upptagits. Drottningens vakna iver att insamla pålitliga notiser för
sina för eftervärlden avsedda anteckningar, hennes friska och levande berättartalang, hennes
måttfullhet i omdömen och kloka, finkänsliga karakteristiker av de personer, med vilka hon
trädde i beröring, ha gett dessa i form av månatliga brev till en väninna samarbetade
minnesanteckningar en verklig rangplats inom vår memoarlitteratur. Även det nu utkomna bandet
behandlande åren 1793 och 1794 erbjuder åtskilligt av största intresse; av särskilt värde är
teckningen av Gustav IV Adolfs uppväxt och de fängslande interiörerna från Armfeltsprocessen.
Det franska originalet är översatt med smidighet och elegans; något mera sakkunskap vid
redigeringen av noterna hade icke skadat. <tab><i>G. Cqt.</i>

<sc>Kjerulf, Charles.</sc> Glad ungdom. Minnen och anteckningar. [Övs. fr. da.]
Å. & Å. 1920. 364 s. Portr. <i>Lb.</i> <tab><b>12:—.</b>

Livfulla minnen från en munter, arbetsam och omväxlande ungdomstid, upptecknade av
den kände danske författaren och musikern. Kräver viss kännedom om danska förhållanden
för att kunna läsas med utbyte. <tab><i>Rg.</i>

<sc>Lind, Jenny.</sc> <b>Elmblad, Sigrid.</b> Jenny Lind. En livsstudie. Lb. 1920.
192 s. Portr. (Svenska kvinnor 1.) <i>Le.</i> <tab><b>8:—.</b>

Det finns en traditionell bild av Jenny Lind som en fullkomlig människa utan alla skuggor.
Sigrid Elmblad ger här en välbehövlig korrigering av denna uppfattning. Med stod av
förut icke använda källor och sin säkra intuitiva blick ger hon i pregnant åskådlighet en ny,
sannare och intressantare bild av Jenny Linds rika personlighet, både i dess genialitet och
dess mänskliga svaghet. <tab><i>G. L.</i>

<sc>Messenius, Johannes.</sc> <b>Schück, Henrik.</b> Messenius. Några blad ur
Vasatidens kulturhistoria. Nst. 1920. 320 s. Portr. <i>Le.</i> <tab><b>13:50.</b>

För första gången göres här den ryktbare, för sitt olyckliga öde bekante forskaren Johannes
Messenius (f. 1579, d. 1636) till föremål för en grundlig och opartisk framställning. Hans
ungdomsår hos jesuiterna i Braunsberg, väganttiden i Tyskland, hans bana som kansliämbetsman
hos Karl IX och professor i Uppsala, hans inblandning i processerna mot de i Sverige
verksamma polska agenterna och slutligen hans långvariga fångenskap på fästningen
Kajaneborg, belägen långt bort i det nordligaste Finlands ödemarker, allt skildras på grundval av de
noggrannaste källforskningar. Även Messenii vetenskapliga författarskap göres till föremål för
en ingående granskning. Mästerligt skrivet, lika rikt på stora synpunkter som på intressanta
enskildheter skänker arbetet i fråga en den mest fängslande läsning. <tab><i>O. W—n.</i>

<sc>Norcross, John.</sc> <b>Sprinchorn, Carl K[nut] S[igfrid].</b> John Norcross.
Svensk kapare, europeisk äventyrare, dansk statsfånge. Ur gamla papper och
böcker skildrad. W. & W. 1920. Portr. <i>Le.</i> <tab><b>8:50.</b>

På grundval av den beryktade äventyrarens självbiografi, vilken tydligen på sin tid åtnjutit
en liknande popularitet som sedermera skildringen av Lasse-Majas bravader, och med
begagnande av de icke så få upplysningar samtida aktstycken meddela har förf. här tecknat en
livsbild av ganska egenartat slag. Undertiteln anger uttrycksfullt huvudfaserna i Norcross'
växlande liv; under dess rubriker rymmas en rad äventyr av vågsammaste slag, men även
viktiga bidrag till kännedomen om det tidigare 1700-talets fantastiska koloniseringshistoria. <i>G. Cqt.</i>

<sc>Pascal, Blaise.</sc> <b>Bohlin, Torsten.</b> Blaise Pascal. 1. Hans levnad och
striden med jesuiterna. Sv. kristl. stud. 1920. 291 s. (Sv. kristl. studentrör.
skriftser. 121.) <i>Lb.</i> <tab><b>7:75.</b>

I en populär och underhållande form tecknar förf. mot bakgrunden av de andliga strömningarna
i Richelieus och Mazarins Frankrike den store religiöse tänkarens liv och verk. Särskilt
utförligt dröjer han vid de s. k. »provinsialbreven», Pascals polemiska utfall mot jesuiterna.
En kommande del är avsedd att behandla Pascals andra huvudarbete »Pensées». <tab><i>A. A—g.</i>

<sc>Sofokles.</sc> <b>Zilliacus, Emil.</b> Sophokles. Sv. andelsf. 1919. 108 s. Ill.,
portr. (Historiska gestalter.) <i>Lb.</i> <tab><b>3:75.</b>

Den finlandssvenske diktaren Zilliacus, bekant bl. a. för sina formfulländade och innerliga
dikter med grekiska motiv, ger i denna lilla bok en redogörelse för Sofokles' tragedier, som
han skildrar och analyserar med djup, dikterisk förståelse. Som en inledning tillfogas ett par
kapitel om dramats uppkomst och äldre utveckling. Boken kan på det livligaste anbefallas åt
var och en, som önskar göra närmare bekantskap med och vinna förståelse av en av
världslitteraturens märkligaste stormän och hans skapelser. <tab><i>M. P. N.</i>

<sc>Swedenborg, Emanuel.</sc> <b>Kleen, Emil A[ndreas] G[abriel].</b> Swedenborg.
En lefnadsskildring. D. 1, 2. Sb. 1917, 20. Portr. <i>Le.</i> <tab><b>8:50, 12:50.</b>

Huvudsyftet med föreliggande, särdeles ordrika arbete är att uppvisa, att Swedenborg varit
sinnessjuk och att hans verksamhet liksom hans skriftställarskap bör bedömas ur
medicinskpsykiatrisk synpunkt. Arbetet utmärkes genomgående av en starkt tendentiös och polemisk
hållning, som icke bidrager till att öka förtroendet för framställningens vederhäftighet. För
folk- och läroverksbibliotek torde dess anskaffande få betecknas som alldeles överflödigt. <i>O. W—n.</i>

<sc>Söderberg, Gustaf.</sc> <b>Bergström, Walborg.</b> Från gångna tider. Brev,
episoder och minnen ur gamla släktportföljer upptecknade. Nst. 1920. 254 s.
Ill. <i>Le.</i> <tab><b>16:—.</b>

»Från gångna tider» är en släktkrönika med översten och överintendenten Gustaf Söderberg
(1799—1875) till huvudperson. Varken personen eller boken äro särskilt märkliga. Skildringarna
från officerstiden, från resorna till Frankrike och Italien och från överintendentsämbetet äro
lättlästa (ett par av de meddelade breven äro på franska) och lämna även några upplysningar
till vår konsthistoria, men bokens icke minsta värde ligger nog i Norrköpingspartierna. Boken
är vackert utstyrd och illustrerad — med porträtt och reproduktioner av S:s teckningar — och
har ordentligt personregister. <tab><i>B. M.</i>

<h3>M. Antropologi och folkkunskap.</h3>
<b>Arill, David.</b> Riktlinjer för folkminnesinsamlingen. Peh. 1920. 15 s.
(Västsvenska folkminnesfören. småskr. 1.) <i>Mb.</i> <tab><b>0:50.</b>

En kort och energiskt skriven vädjan till insamling av folkminnen, lämpad för masspridning. <tab><i>H. H.</i>

<b>Fürst, Carl M[agnus].</b> När de döda vittna. Sv. teknologfören. 1920. 160 s.
(Konst- o. kulturhist. bibl. 2.) <i>Ma.</i> <tab><b>12:—.</b>

Grundlig forskning kan av en mänsklig benstomme hämta långt mer lärdom än lekmannen
tror. På en historisk persons benstomme kan man iakttaga hans längd, kroppsbyggnad, i
viss mån återställa hans anletsdrag och ofta hämta upplysningar om genomgångna sjukdomar
eller medfödda missbildningar. Viktiga historiska och kulturhistoriska slutsatser kunna
stundom härav dragas. Professor Furst har undersökt benstommar från Vreta klosterkyrka, troligen av
personer tillhörande Stenkilska ätten, och de ben, som uppgivits vara den heliga Birgittas,
ävensom benstommarna i Magnus Ladulås och Karl Knutsson Bondes gravar i Riddarholmskyrkan;
dessutom har han varit närvarande vid öppnandet av Karl XII:s kista och därvid gjort
iakttagelser. De rika och fängslande frukterna av sitt arbete bjuder han här i lättfattlig form.
Som inledning talas om i Sverige funna benstommar från förhistorisk tid. <tab><i>Rg.</i>

<b>Hammarstedt, N[ils] E[dvard].</b> Svensk forntro och folksed i bild och ord.
H. 1. N. mus. 1920. 60 s. Ill. (Nordiska museet.) <i>Mb.</i> <tab><b>5:50.</b>

Förf. vill i detta arbete till tjänst för kommande forskare på folklivets och folktrons
områden framlägga Nordiska museets samlingar av en mängd rituella föremål, vid vilka
kulthandlingar av ett eller annat slag varit knutna. Arbetet kommer således att utgöras av
avbildningar och beskrivningar av dessa föremål och redogörelser för huru de använts, dessa sista
vanligen bestående av utdrag ur de uppgifter, som medföljt föremålen vid deras förvärvande
till Nordiska museet. I det nu utkomna första häftet ingå älvkvarnar, åskviggar, slagrutor,
trollknutar och en del andra föremål som sammanhänga med »forntro och folksed i det
dagliga livet». Ehuru arbetet således är en vetenskaplig materialsamling, icke en sammanhängande
framställning, försvarar det gott sin plats i större folkbibliotek. <tab><i>H. H.</i>

<h3>N. Geografi.</h3>
Jfr arbetet av Hedin på <i>O.</i>

<b>Key, Helmer.</b> En amerikaresa 1920. A. B. 1920. 422 s. Ill., portr., litt. <i>Nqa.</i> <tab><b>24:—.</b>

Ändamålet med redaktör Keys resa har varit att studera utsikterna dels för en effektiv
amerikansk hjälp till det nödställda Europa, dels för svensk export till Amerika. I ett
avseende har förf. rest under särskilt gynnsamma omständigheter. Han har haft förbindelser,
som överallt skaffat honom ett det mest gästfria mottagande. Och han noterar samvetsgrant
namnen på alla de framskjutna personligheter inom den högre finansen, politiken och
societeten, som han träffat samman med på lunch eller middag. Men å andra sidan kan det ej
hjälpas att man får det intrycket att förf. ej sett eller ej velat se något av det Amerika som
fanns bakom det som hans värdar ville visa. Och man förvånas ofta över den ytterst snävt
begränsade uppfattning som kommer fram i hans omdömen om de sociala förhållandena t. ex.
i arbetar- och negerfrågorna.

Resan sträckte sig tvärs över den nordamerikanska kontinenten i nordväst till Seattle och
i sydväst till San Francisco och filmstaden Los Angeles. På återvägen besökte förf. bl. a.
mormonernas stad. Styrkan i denna resebeskrivning kan knappast sägas ligga i
skildringskonsten. Den innehåller emellertid en hel del saker av intresse, t. ex. beskrivningen av
bilindustrien, som i sin utveckling belyser på en gång styrkan och svagheten i det härskande
kapitalistiska systemet, eller redogörelsen för skötseln av Förenta staternas skogar. <tab><i>F. H.</i>

<b>Rosenius, Paul.</b> Vandringar och färder. Gle. 1919. 184 s. Ill. <i>N.</i> <tab><b>15:—.</b>

Den högt uppburne förf. har här samlat ett antal natur- och reseskisser från senare år.
Hans erkända skicklighet att samtidigt gripa en naturstämning och få fram det väsentliga i ett
landskap, en bygd, det exakta i en fågels sätt att vara etc. firar här nya triumfer, och han
lämnar nya bevis för sitt anseende som en av våra främsta fotografer. Flertalet skildringar äro
från Sverige — märk särskilt det vackra kapitlet »Översta gränsbygden» —, men i avdelningen
»Nordafrikanska strövtåg» går han långt utanför våra landamären och ställer strax den triviale
turisten-resebeskrivaren i skuggan. Boken kan varmt anbefallas åt alla människor. <tab><i>C. S—g.</i>

<b>Scheffler, Karl.</b> Italien. En resedagbok. Övs. [fr. ty.] av Teresia Eurén.
Nst. 1920. 282 s. Ill. <i>Ni.</i> <tab><b>24:—.</b>

Författaren är en av Tysklands främsta konstkritici. Hans bok är en serie anteckningar
över konst och kultur i Italien under en resa, företagen före världskriget. Dess värde ligger i
enstaka synpunkter och i de praktfulla illustrationerna. Som helhet skämmes boken av den
splittrade framställningen och av den stundom pamflettartade tonen som avser att minska
intresset för Italien. <tab><i>A. B—s.</i>

<b>Nc. Geografi: Sverige.</b>

Jfr i fråga om Norrköping arbetet om Söderberg på <i>L</i> samt i fråga om Stockholm
arbetena av N. o. E. Selander på <i>L(s)</i> samt Giörwell på <i>L.</i>

<b>Bellander, Ulla.</b> Ur hävden och minnet. Från Skåne och dess huvudstad.
Gle. 1919. 272 s. Ill., portr. <i>Ncr.</i> <tab><b>17:50.</b>

Den del av boken, som motiverar titeln »ur hävden», innehåller en samling
kulturhistoriska bilder ur Malmö stads historia, kompilerade ur på skilda håll tryckta
förstahandsberättelser. Företaget är, om än av en dilettant, i och för sig mycket berömvärt och kunde rätt
skött ha givit en välbehövlig lättillgänglig översikt lockande till vidare studium, men
författarinnan har den metoden att omskriva de, f. ö. endast undantagsvis citerade, memoarer och
akter hon begagnat på ett språk, vars ansträngda spiritualitet och blomsterrikedom i sin

överdrift är enbart irriterande; den tydligen avsedda historiska stämningen och tidsfärgen
förflyktigas totalt under hennes ovarsamma händer. Bokens andra del »ur minnet» innehåller utom
några journalistiska bagateller huvudsakligen författarinnans erinringar från hennes ungdoms
baler och deltagande i sällskapslivet i Malmö på 1870- och 1880-talen; de torde endast
intressera en trängre krets. <tab><i>G. Cqt.</i>

<b>Nx. Kartor och kartografi.</b>

<b>Karta</b> över Europa. Redigerad av Sten de Geer. Under ledning av H.
Byström utförd av K. L. Stigmark, G. F. Jonsson, E. Sandberg och W. Nilsson.
Skala 1:6,000,000. Aftonbladet 1920. 83 X 115 cm. Med beskrivning (16 s.)
o. alfabetiskt namnreg. (15 s.) <i>Nxa.</i> I pärm <b>8:50,</b> som väggkarta <b>8:50,</b>
uppf. o. fern. <b>15:50.</b>

Aftonbladets nya karta över Europa, som åtföljes av en instruktiv beskrivning och ett
alfabetiskt namnregister, har en tilltalande utstyrsel och väl valda färger, den är tydlig och
innehållsrik, då den icke blott återgiver riksgränserna före kriget och ger en klar och
överskådlig bild av de nuvarande politiska gränserna utan därjämte även meddelar
kommunikationsleder, storindustriella förhållanden och mycket annat. Som familjekarta är den förträfflig och
ehuru för liten för egentligt skolbruk som »utpekningskarta» kan den i skolorna användas som
en karta, vilken hänger i klassrummet och av eleverna kan studeras på egen hand. <tab><i>S. S.</i>

<h3>O. Samhälls- och rättsvetenskap (med nationalekonomi och statistik).</h3>
<b>Branting, Hjalmar.</b> Hjalmar Branting tillägnas denna skrift från vänner
och medarbetare den 23/11 1920. Tiden 1920. 122 s. Portr. <i>O.</i> <tab><b>3:50.</b>

Bland hyllningar, som kommo den socialdemokratiske partihövdingen till del vid hans
sextioårsdag, var ovanstående festskrift säkerligen ej den minst värdefulla. Flera av de mer
bemärkta inom partiet, alla utom talmannen Herman Lindqvist hörande till den yngre falangen,
finnas bland de tretton, som lämnat bidrag till festskriften, vilken börjar med riksdagsmannen
Gustaf Möllers väl tecknade karakteristik av jubilaren och slutar med en förteckning över de
skrifter av och om Branting, som finnas i Arbetarrörelsens arkiv, uppgjord av bibliotekarien
Åhlander. Bland bidrag i övrigt må först nämnas lektor Ernst Wigforss undersökning om
»demokratiska problem». Här som alltid är det en intellektuell njutning att följa W:s skarpa
dialektik, och njutningen blir ej mindre, därför att man hela tiden märker en underström av
ett stillsamt men ej därför mindre äkta patos. Förre finansministern Sandler har med den
borne pedagogens klarhet och med obestridlig sakkunskap redogjort för de senaste årens
budgetreform. Professor Undén belyser de olika uppfattningar av de mänskliga rättigheterna, vilka
framträda i de »förklaringar», som offentliggjorts i samband med revolutionerna i Frankrike,
Tyskland och Ryssland. Förre statssekreteraren Orne ger en väl avvägd framställning av
förhållandet mellan »kooperation och politik». Den bekante kännaren av ryska förhållanden,
som benämner sig N. Strannikov, ger några karakteristiska drag av utvecklingen i
sovjetrepubliken. Slutligen må nämnas redaktör Engbergs utredning av »den materialistiska
historieuppfattningen och Marx' historiefilosofi», där förf. dock i sin iver att riktigt klargöra
sammanhanget mellan idévärld och produktionsordning gör sig skyldig till en liten lapsus. Han
jämför detta sammanhang med förhållandet mellan triangelns sidor och dess vinklar och förklarar
att en förändring av triangelns sidor nödvändigt innebär en förändring av dess vinklar, ett
påstående som nog tål vid en viss modifikation. Det är väl för övrigt inte så utan att det
kanske förhåller sig så också med påståendet att man ur produktionsordningens beskaffenhet i
ett visst samhällsskede kan beräkna det idéinnehåll som fyller detta. <tab><i>F. H.</i>

<b>Cassel, Gustav.</b> Världens penningproblem. Memorandum till den
internationella finanskonferensen i Bryssel 1920 jämte andra betraktelser över
världsekonomiens aktuella frågor. Nst. 1920. 156 s. <i>Oge.</i> <tab><b>6:75.</b>

Till den av Nationernas förbunds råd sammankallade internationella finanskonferensen i
Bryssel i september 1920 hade fem kända nationalekonomer av olika nationalitet anmodats
att, till ledning för konferensens förhandlingar, var för sig avgiva ett utlåtande (memorandum)
angående den ekonomiska och finansiella situationen i världen och möjligheterna för ett
återställande av sunda förhållanden speciellt på penning- och kreditväsendets område. Bland dessa
nationalekonomer var professor Cassel från Sverige en. Hans »Memorandum ön the world's
monetary problems» väckte ett ofantligt uppseende för sin klara och skarpsinniga analys av
förhållandena och de orädda synpunkter, som framfördes angående restaureringsarbetet.
Konferensens beslut visa, att den i mångt och mycket tagit ett starkt intryck av professor Cassels
framställning. Ifrågavarande memorandum föreligger sedan någon tid i svensk översättning
med ovan angivna titel. Den svenska upplagan har utökats med några senare artiklar av
samme författares hand berörande närstående ämnen. <tab><i>K. Å.</i>

<b>Fahlbeck, Pontus.</b> Klasserna och samhället. En historisk-sociologisk studie över
klassväsendets uppkomst, utveckling och betydelse. Nst. 1920. 419 s. <i>Oaa.</i> <b>18:—.</b>

Arbetet är ämnat att som första del ingå i ett planerat större verk, avsett att historiskt
belysa klassväsendets utveckling och de därvid drivande krafterna. Den nu föreliggande
volymen utgör dock för sig ett avslutat helt. Den för förf. ledande synpunkten har varit att påvisa
klassbildningens betydelse såsom en organisation för arbetsfördelning i samhälls- och kulturlivet
och därmed ådagalägga ensidigheten i den samhällsuppfattning, som i klassväsendet förnämligast
ser ett av den ojämna egendomsfördelningen framkallat missförhållande. <tab><i>J—i.</i>

<b>Heckscher, Eli F[ilip],</b> Möjligheterna att höja penningvärdet. Föredrag.
Sv. bankfören. 1920. 17 s. (Skr. utg. av Sv. bankfören. 23.) <i>Ogc.</i> <tab><b>1:75.</b>

En med sällsynt klarhet och skärpa genomförd granskning av de olyckor, som det sjunkande
penningvärdet haft i sitt följe, och en prövning av de tänkbara utvägarna att i någon mån
reparera desamma och att komma ut ur det närvarande förvirrade läget opå penningväsendets
område. I all sin korthet i hög grad tankeväckande och lärorik. <tab><i>K. Å.</i>

<b>Hedin, Alma.</b> Arbetsglädje. Lärdomar från Amerika. A. B. 1920. 152 s. <i>Oh.</i> <tab><b>6:—.</b>

Redogörelse för iakttagelser i U. S. A. av verksamheten av de kvinnor, som fabrikerna
anställt för att förmedla mellan arbetsgivare och arbetare, jämte av en del andra helt eller
halvt filantropiska inrättningar. Tyvärr har tiden för iakttagelserna varit för kort att lämna
något mera värdefulla resultat. <tab><i>Rg.</i>

<b>Holmbäck, Åke.</b> I socialiseringsfrågan. Sv. andelsf. 1920. 117 s. <i>Ogb.</i> <b>4:—.</b>

En tämligen populärt hållen försvarsskrift för den kapitalistiska produktionsordningen och
den ekonomiska individualismen. <tab><i>J—i.</i>

<b>Jensen, A[dolph], o. Koefoed, M[ichael].</b> Befolkningsförhållandena under
nittonde århundradet. Övs. [fr. da.] av Axel Nihlén. Nst. 1920. 124 s. (Det
nittonde århundradet.) <i>Oi.</i> <tab><b>7:50.</b>

Författarna till denna bok äro departementschefen Adolph Jensen — chef för den danska
motsvarigheten till vår statistiska centralbyrå — och generaldirektör M. Koefoed. De stora
anspråk på arbetet, som författarnas ställning berättigar läsaren att ställa, bli icke gäckade. Det
upprullas en översiktlig och också rätt fullständig bild av befolkningens tillstånd och utveckling
samt förhållanden i allmänhet under nittonde århundradet och fram till tiden omedelbart
före det stora krigets utbrott. För fackmannen torde väl framställningen icke just innehålla
något nytt, men författarnas disposition och uppställning av ämnet har sitt intresse. För egen
del finner jag boken vara en underhållande lektyr, men skulle gärna ha sett att författarna
icke så noga som skett hållit sig inom ramen för en rent refererande översikt, utan även låtit
den egna ståndpunkten med hänsyn till de just nu så utomordentligt viktiga befolkningsfrågorna
komma till tydligt uttryck. För dem, som vill använda boken för en allmän orientering
över dessa frågor och de fakta utifrån vilka de måste bedömas, är den opartiskhet med vilken
författarna redogöra för olika uppfattningar och de med varandra stridande meningarna ett
erkännansvärt plus. För folkbiblioteken bör boken vara av stort värde. Påpekas må emellertid,
att vi redan äga ett par goda populärframställningar på svenska av befolkningsförhållandena
(Verdandis småskrifter n:r 2, Öhrvall, I vår befolkningsfråga, och n:r 170, K. Wicksell, Läran
om befolkningen; ang. dessa jfr Grkat. s. 268 samt Tillägg 2 s. 38). <tab><i>S. D. W.</i>

<b>Magnusson, Gerhard.</b> Socialdemokratien i Sverige. D. 1. Nst. 1920.
424 s. Ill., portr. <i>Oac.</i> <b>20:—,</b> inb. <b>25:—.</b>

Arbetet är avsett att utkomma i 3 delar, varav den här föreliggande — med underrubriken
»I brytningstider» — behandlar genombrottsåren ungefär till sekelskiftet.

Utan att hava ägnat sitt rika material den mera djupgående genomarbetning, som skulle
kunnat förläna arbetet rangen av en den svenska socialdemokratiens historia, har förf. givit en
intressant tidsskildring, grundad på en ingående miljö- och personkännedom och ett värdefullt
förråd av egna hågkomster och erfarenheter. Vad särskilt den nu föreliggande första delen
beträffar, behandlar den ett tidsskede, i fråga varom bristen på en i bokform tillgänglig
skildring varit ganska kännbar, sedan Brantings »Socialdemokratiens århundrade» numera för de
flesta bibliotek är oåtkomlig. <tab><i>J—i.</i>

<h3>Q. Ekonomi (med industri, handel och kommunikationer).</h3>
<b>Andersson, Gunnar.</b> Den svenska industriens ställning i världsproduktionen. Föredrag.
N. bokh. 1920. 23 s. (Sv. industriförb. Avd. Div. publikationer 17.) <i>Qha.</i> <tab><b>2:—.</b>

En ledigt och elegant utförd snabbteckning av våra industriella resurser och möjligheter
och utsikterna för oss att nu och framdeles göra oss gällande på världsmarknaden. Innehåller
många upplysningar och synpunkter av stort allmänt intresse. <tab><i>K. A.</i>

<b>Dahl, Carl G[eorg].</b> Handledning i beskärning av fruktträd. [Sv. pomolog.
fören.] 1920. 52 s. Ill. (Sv. pomolog.  fören. ströskr.) <i>Qe.</i> <tab><b>1:—.</b>

En bok av vår förnämste kännare på området, utmärkt genom en åskådlig framställning i
både ord och bild, som betydligt förenklar den eljest så svåra praktiska tillämpningen. Men
ett litet påpekande av att fall och sorter förekomma, där kniven mer sparsamt bör hanteras,
hade inte skadat. <tab><i>E. N.</i>

<b>Dahlmark, Nils.</b> Boken om krysantemum, dess historia och odling. Praktisk
handbok för trädgårdsvänner, amatörer och yrkesmän. A. B. 1920. 176 s. Ill. <i>Qe.</i> <b>5:—.</b>

En blomstermonografi och därtill om krysantemum anses nog mest vara en bok för
fackmän. Men just genom denna bok blir förhållandet annorlunda, därigenom att en av våra allra
kunnigaste och förnämsta hortikulturella fackmän tagit krysantemum även i teoretisk vard.
Trevlig stil, klara anvisningar och inspirerande exempel föra här den japanska blommans talan
också inför svensk allmänhet, där krysantemum därför och hädanefter borde bli ganska allmänt
odlad. Boken gör således en verklig insats i svensk hortikultur och bör hos varje hortikulturellt
intresserad vara till finnandes. <tab><i>E. N.</i>

<b>Lantmannakalendern</b> 1921. Lb. 1920. 160 s. Ill., portr. <i>Qd.</i> <tab><b>4:—.</b>

Innehåller både uppsatser av praktiskt värde för lantmännen (t. ex. behandlande trädgårdsodling,
ankskötsel, hönsgården, skogens vard) och historiska skildringar (t. ex. om Per Sahlström,
om gamla märken i fråga om årsväxt, väderlek och vind). Dessutom ingå ett stort antal tabeller
av olika slag av betydelse för jordbruket.

<b>Melander, Sigrid.</b> Trädgårdsbok för lanthushållsskolan och koloniträdgården.
Lb. 1920. 133 s. <i>Qe.</i> <tab><b>4:25.</b>

Smärre böcker i allmän trädgårdsodling dugga numera jämt. Men denna skiljer sig från
de flesta andra genom en icke vanlig vederhäftig kärlek till ämnet samt noggrannhet och
kunskap vid dess behandling såväl vad gäller princip som detalj. Då härtill kommer en klar
instruktiv uppställning och framställning, blir denna bok särskilt vard både att rekommenderas
och agas. <tab><i>E. N.</i>

<b>Några</b> betydelsefulla spörsmål inom den s. k. ekonomiska demokratien.
Diskussion hållen vid Sveriges industriförbunds tioårsmöte. Med inledningsföredrag
av Lars Rabenius. N. bokh. 1920. 45 s. (Sv. industriförb. Avd. Div. publikationer 18.) <i>Qha.</i> <tab><b>3:—.</b>

Denna publikation tillsammans med ett av Rabenius vid annat tillfälle hållet föredrag
(Rabenius, Huvuddragen av den s. k. ekonomiska demokratien, N. bokh. 1920, Sv. industriförb.,
Div. publ. 16, 2:—) innehåller ett fylligt och i hög grad belysande material för
kännedomen om den komplex av frågor, som givits namnet ekonomisk eller industriell demokrati,
de lösningar och förslag till sådana, som föreligga i främmande länder, och de utsikter som
förefinnas att hos oss genomföra något liknande. <tab><i>K. Å.</i>

<h3>R. Gymnastik, sport, lek och spel.</h3>
<b>Bergvall, Erik.</b> De olympiska spelen i Antwerpen 1920. Skildrade i ord
och bild. 1—5. Å. & Å. 1920. Tv. 8:o. Ill., portr. <tab><i>Rb.</i> à <b>3:—,</b>
tillsammans inb. <b>25:—.</b>

Huvudsakligen bilder från Antwerpenspelen med resultat och korta referat från de olika
tävlingarna. <tab><i>A—e H—m.</i>

— —. Redogörelse för olympiska spelen i Antwerpen 1920. (Tit. rubr.: VII olympiaden.)
Nord. idrottslivs förl. 1920. 4:o. 216 s. <tab><i>Rb.</i> <b>15:—,</b> inb. <b>20:—.</b>

Den utförliga redogörelsen över svenskarnas deltagande i Antwerpen inledes med en kort
historik över föregående moderna olympiska spel. Bilderna äro flera och bättre än i näst
förut omnämnda arbete och åtföljas av ganska utförliga referat. Som avslutning bifogas
förteckning över olympiska rekord och segrare. <tab><i>A—e H—m.</i>

<b>Collan, Anni.</b> Kroppskultur i Amerika. B. & B. 1920. 223 s. Ill., litt.
(idrotternas bok 17.) <i>R.</i> <tab><b>6:50.</b>

Boken är ett resultat av den finska gymnastikinspektrisens 3 månaders studieresa. Den
skildrar huvudsakligen fysisk fostrans organisation vid olika skolor och högskolor. Utförligt
beskrives den i U. S. A. på många ställen synnerligen högt stående lekplatsverksamheten för
barn i förbindelse med allmän rekreationsverksamhet för vuxna. <tab><i>A—e H—m.</i>

<b>Moberg, Gustaf.</b> Svenska gymnastikens märkesmän. Förb. f. fys. fostran
1920. 368 s. Ill., portr. <i>Ra.</i> <tab><b>12:—.</b>

En uppslagsbok med korta biografier över den svenska gymnastikens banerförare i Sverige
och utlandet. <tab><i>A—e H—m.</i>

<h3>U. Naturvetenskap.</h3>
<b>Smith, Harald.</b> Vegetationen och dess utvecklingshistoria i det centralsvenska
högfjällsområdet. A. & W. 1920. 238 s. Ill., kart., litt. (Norrländskt handbibl. 9.)
<i>Ufdc.</i> <tab><b>12:—.</b>

Detta arbete är av rent vetenskaplig art. Därmed har en svår och långvarig undersökning
av fjällen i sydvästra Jämtland och i Härjedalen bragts till lycklig avslutning. Efter en allmänt
geografisk översikt beskrivas växtsamhällena i detalj efter modernaste principer samt lämnas en
ingående redogörelse för skogsgränserna och för vegetationens historia efter istiden. En noggrann
förteckning över kärlväxterna avslutar verket. Detta har visserligen sin närmaste betydelse för
fackbotanisten, men äger utan tvivel ett stort intresse för både geografer och kvartärgeologer
och torde nog komma att uppskattas även av mången amatör. Det sluter sig på ett värdigt
sätt till den ståtliga rad av monografier, som bilda det norrländska handbiblioteket. Smith är
en mycket god fotograf och de talrika bilderna lyckade och instruktiva. <tab><i>C. S—g.</i>

<h3>V. Medicin.</h3>
<b>Fabritius, H.</b> Människokroppens anatomi och fysiologi. A. B. 1920. 157 s.
Ill. (Lärobok för sjuksköterskor 1.) <i>V.</i> <tab><b>6:—.</b>

Föreliggande arbete är en utförlig och klar framställning av människokroppens fysiologi
och anatomi närmast jämförlig med motsvarande kapitel av Huxleys gamla lärobok, men
betydligt fylligare och dessutom med en stor rikedom på verkligt goda illustrationer, vilka trots
det dåliga papperet äro synnerligen njutbara och lärorika. Förf. har en klar och lättfattlig stil
samt har städse förklarat de latinska namnen, som förekomma här och var, så att även andra
än sjukvårdspersonal kunna hava glädje och nytta av studiet utav detta arbete. <tab><i>J. B.</i>

<b>Lorand, Arnold.</b> 10 huvudanledningar till för tidig död. Predikningar i
hälsolära. Övs. fr. ty. H. G. 1920. 94 s. <i>Vn.</i> <tab><b>3:25.</b>

Bekant genom sina arbeten om »kampen mot ålderdomen» och om »den mänskliga intelligensens
höjande» har den erfarne karlsbaderläkaren här riktat en flammande protest mot 10
»dödssynder» nämligen: »Sinnligheten, orenligheten, dryckenskapen, frosseriet, rökandet, äregirigheten,
girigheten, vreden, fåfängan och förekommande av barnalstring». Belyst med en mängd citat
ur medicinska, historiska och litterära verk samt förfrs egen erfarenhet har boken alltid en
uppgift i kampen för mänsklighetens förbättrande, även om den ej kan sägas stå på en särskilt
hög grad av vetenskaplighet. <tab><i>J. B.</i>

<b>Monrad, Svenn.</b> En bok om barnavård. Övs. fr. da; av Gunhild Lugn, f.
Henschen. Lb. 1920. 140 s. Ill. <i>Vh.</i> <tab><b>3:75,</b> inb. <b>4:75.</b>

Visserligen finnas åtskilliga böcker och även bra böcker i barnavård, men ofta hör man
rop på nya. Föreliggande arbete är populärt hållet och praktiskt, men därjämte finnas en hel
del rent teoretiska upplysningar, vilka äro av värde för att föräldrarna skola förstå <i>varför.</i> En
anmärkning kan göras mot att giva spädbarn 8 måltider i dygnet: det är onödigt för ett friskt
barn och kan ibland vara skadligt; vidare torde man på ett betydligt tidigare stadium kunna
giva barnen en del lättsmälta grönsaker eller frukter.

En massa goda råd även om uppfostran och ett litet kapitel om »det ensamma barnet»
öka bokens värde.

Översättningen förefaller lyckad och välgjord. <i>J. B.</i>

</chapter>
<chapter name="Viktigare nyutkomna arbeten.">
<h2>VIKTIGARE NYUTKOMNA ARBETEN.</h2>
<b>C. Religion.</b>

<i>Aurelius, B. O.</i> Kyrkohistorisk läsning för skola och hem. Nst. 5:75, inb. 6:75.
<i>Bergmark, Maria,</i> o. <i>Sörensen, Anna.</i> Bilder från fromhetslivet och kärleksverksamheten.
Nst. (Läsebok f. fortsättningsskolan 2.) 2:50.
<i>Missionsuppgifter</i> och missionsproblem. Akademiska frivilliges missionsförbunds
25-års-skrift. Sv. kristl. stud. (Sv. kristl. studentrör. missionsskriftser. 16.) 5:50.
<i>Rodhe, E.</i> Livet efter döden. Sv. kristl. stud. (Religionsvetenskapl. skr. 2.) 2:25.
<i>Sandegren, H.</i> Kast och kristendom i Sydindien. Diak. 5:75.
<i>Selbie, W. B.,</i> o. <i>Hodgkin, H. T.</i> Från Englands frireligiösa värld. Diak. (Kyrkans enhet.) 2:25.
<i>Söderberg, E. N.</i> Den nya psalmboken. Diak. 0:90.

<b>D. Filosofi.</b>

<i>Wikner, P.</i> I mänsklighetens livsfrågor. Utg. av Th. Hjelmqvist. 1. A. B. (Skrifter 3.) 14:—.

<b>E. Uppfostran och undervisning.</b>

<i>Cederblad, C.</i> Vårt folk och bildningen. A. B. (Verd. småskr. 238.) 1:—.
[<i>Essén, A.,</i> m. fl.] »Än klappar hjärtat . . .». Studenthistorier av Anders Eje [pseud. för
A. Essén], Sten Blad [pseud. för Å. Hasselblad] och Manasse [pseud. för K. Nyblom]. Å. & Å. 5:75.
<i>Setterberg, G.</i> Något om folkskolans undervisningsplan av år 1919. A. B. (Verd.
småskr. 239.) 1:—.
<i>Swahn, O.</i> Våra överliggare. Akademiska studier av Thord Bonde [pseud.]. [3 uppl.]
Å. & Å. 9:50.
<i>Svenska</i> folkhögskolan 1868—1918. Historik. (Svenska folkhögskolans årsbok 1919—
1920.) Kävesta folkhögsk., Sköllersta. 10:—.

<b>G. Litteraturvetenskap.</b>

<i>Böök, F.</i> Essayer och kritiker 1919—1920. Nst. 6:75.
—  Sveriges moderna litteratur. Nst. 20:—.

<b>H. Skönlitteratur.</b>

<i>Bartsch, R. H.</i> Historien om Hanneri och hennes älskare. A. B. 6:50.
<i>Bertheroy, J.</i> [pseud. för Berthe Corinne Le Barillier]. Marguerite Plantins dagbok. Nst. 5:75.
<i>Hamsun, K.</i> Mysterier. Sv. andelsf. 8:75.
— Ny jord. Sv. andelsf. 7:—.
— Svält. Sv. andelsf. 5:75.
<i>Hugo, V.</i> En dödsdömds sista dag. Sv. förl. 3:—.
<i>Keyserling, E. v.</i> Vågor. A. B. 5:75.
<i>Mae Gill, P.</i> Inför avgrunden. Nutiden. 3:75.

<tab><tab><tab><tab><tab><tab><tab>————

<i>Edquist, Märta.</i> Den gamla kyrkbyn. Diak. 3:75.


<b>I. Skön konst (med musik och teater).</b>

<i>Gauffin, A.</i> Kulturaiuseer och museumskultur. En kritik av Gregor Paulssons Nya
museer. Nst. 3:75.
<i>Tikkanen, J. J.</i> Tizian. Sv. andelsf. 2:25.

<b>L. Biografi (med genealogi).</b>

<i>Lengertz, W.</i> Skåneskildrare och andra. Skåneförl. 5:—.

<tab><tab><tab><tab><tab><tab><tab>————

<i>Hirn, Y.</i> <sp>Diderot.</sp> Sv. andelsf. 3:35.
<i>Hofsten, N. v.</i> Ärftlighetsproblemet i <sp>Frödings</sp> diktning. A. B. 6:50.
<i>London, Charmian Kittredge.</i> Jack <sp>London</sp> och Hawaji. Boh. 6:50, inb. 11:—.
<i>Falkner, Fanny.</i> August <sp>Strindberg</sp> i Blå tornet. Nst. 3:75.

<b>M. Antropologi och folkkunskap.</b>

<i>Söderbäck, P.</i> Skrock, sed och sägen i en smålandssocken. W. & W. 4:—.

<b>N. Geografi.</b>

<i>Hellberg, K.</i> Eskilstuna. D. 1, 2. Förf., Eskilstuna. 7:50, 10:—.
<i>Lundgren, A.</i> Södermanland. Hembygdskunskap. Nst. 3:—.

<b>O. Samhälls- och rättsvetenskap (med nationalekonomi och statistik).</b>

<i>Hasselrot, A.</i> Författningshandbok för elektrotekniker. Fah. 10:—.
<i>Örne, A.</i> Kooperatismen. Koop. förb. 1:25.

<b>P. Teknologi.</b>

<i>Bergström, C. A.</i> Fartygsmaskiner. D. 2. Sjöångmaskiner. H. 2.  Nst. 7:50.
<i>Ljungzell, N. J.</i>    Modern varvsteknik. Sv. teknologfören. (Tekn. bibl. 30.) 5:—.
<i>Schwanenflügel, W.</i> De tekniska framstegen under det nittonde århundradet, Nst. (Det
nittonde århundradet.) 11:50.
<i>Sjöstrand, A.</i> Krut, dynamit och andra sprängämnen. A. B. (Verd. småskr. 240.)  1:—.
<i>Skånberg, C,</i> o. <i>Pettersson, A.</i> Motorbåten. A. B. 9:—.

<b>Q. Ekonomi (med industri, handel och kommunikationer).</b>

<i>Hansson, Tilda.</i> Handbok i hushållets ekonomi. Fri. 4:25.
<i>Wahlström, G.</i> Amerikansk reklam. Sv. teknologfören. 6:—.
<i>Östergren, A.</i> Jordbruket och penningen. Några ord i jordbrukskassefrågan. Fri. 0:50.

<b>R. Gymnastik, sport, lek och spel.</b>

<i>Scoutliv.</i> Stockholms scoutkårs jubileumsskrift 1911—1921. Sthms scoutkårs förl. 4:50.

<b>U. Naturvetenskap.</b>

<i>Hammarsten, O. D.,</i> o. <i>Pehrsson, T.</i> Zoologi. Lärobok för gymnasiet. A. B. Inb. 8:75.
<i>Timberg, G.</i> Kortfattad väderlekslära. I. Om väder och vind. A. B. (Verd. småskr. 237.) 0:50.
<i>Westin, O. E.</i> Einsteins relativitetsteori. Industritidn. Norden. 2:—.

<b>V. Medicin.</b>

<i>Rösiö, B.</i> Kortfattad lärobok i husdjurens sjukdomar för lantbruks- och lantmannaskolorna. Bv. 4:50.


</chapter>
<chapter name="Berättelse över Sveriges allmänna
biblioteksförenings sjunde årsmöte.">
<h2>BERÄTTELSE ÖVER SVERIGES ALLMÄNNA
BIBLIOTEKSFÖRENINGS SJUNDE ÅRSMÖTE.</h2>
<sc>Stockholm den 25 och 26 juli 1921.</sc>

Avgiven av mötets sekreterare <sc>Fredrik Hjelmqvist</sc> och <sc>Sven Ågren.</sc>

Liksom trenne gånger förut hade även i år Ateneums högtidssal upplåtits för
Sveriges allmänna biblioteksförenings årsmöte. Antalet deltagare uppgick till ett
trettiotal.

Årsmötet öppnades måndagen den 25 juli kl. 11 f. m. av föreningens ordf.,
förste bibliotekarien A. Grape, som hälsade de närvarande välkomna och därvid
med en särskild välkomsthälsning hänvände sig till den danske gästen,
biblioteksdirektör Th. Dössing från Köpenhamn. Dr. Grape anhöll att därefter få uttala
följande minnesord:

»Det är ju ett för oss alla välbekant faktum att under det år, som svunnit,
sedan vi sist voro samlade i denna sal, har en stor och smärtsam förlust drabbat
vår förening och icke blott den, utan jämväl den svenska biblioteksrörelsen, ja
hela det svenska folkbildningsarbetet över huvud. Denna förlust kan sannerligen
icke därför kännas mindre tung och bitter, att den mänskligt att döma vida i
förtid berövade oss en av våra bästa och ädlaste krafter, en av våra främste
ledare, och stäckte en betydelsefull och välsignelsebringande verksamhet mitt i
dess rikaste blomstring. Det är naturligtvis professor <i>Knut Kjellbergs</i> bortgång
jag  åsyftar.

Det har sagts om en av det tidigare 1700-talets främsta kulturgestalter i vårt
land, om Erik Benzelius d. y., att han för eftervärldens minne framstår med
något av en såningsmans ädla gest. För min del vet jag icke någon vackrare
bild, någon bild som jag hellre vill knyta till Knut Kjellbergs minne, och jag vet
likaså näppeligen någon i vår tid, till vars namn den med sådant fog <i>kan</i> knytas
som just till hans. Ty en såningsman var Knut KjeUberg, en såningsman som
få. Vidare vidder än de flesta mäktat har han vandrat över med sin sådd, och
såsom en odlare, den där förstår sin sak, visste han ock att välja sitt utsäde efter
den jordmån där han gick fram. Därför föll också så oändligt mycket därav i
godan jord och växte upp till rika skördar.

Inför detta auditorium, därav de allra flesta ha glädjen och lyckan att stå
mitt uppe i det svenska folkbildningsarbetet, är det alldeles icke behövligt att
erinra om vad Folkbildningsförbundet betytt och betyder för detta arbete och
vad Knut Kjellberg betytt för Folkbildningsförbundet. Fakta och siffror, som
tala sitt oförtydbara språk, finnas ju för övrigt redan sammanställda i den vackra
minnesruna vår förenings sekreterare ristat över den bortgångne i föreningens
organ Biblioteksbladet. Liksom denne minnestecknare och andra med honom
söker även jag hemligheten till den rent underbara framgång, som präglade
Kjellbergs livsgärning, i hans egen jag vågar säga lika underbara personlighet.
Konstitutiva drag i denna voro ej blott en klar och skarp intelligens, en djupgående
och mångsidig bildning och en glad och oförskräckt energi, som i

förening med en organisatorisk förmåga av osedvanliga mått gjorde honom till den
självskrivne ledaren — därtill kom också en utrustning lika rik å hjärtats vägnar
som å huvudets och så, icke att förglömma, den underbart ljusa och lyckliga
lynnesläggning, som än kunde stråla och värma som ett flödande solsken, än brusa
fram som en frisk vårvind för att rensa bort den osunda luft, som andlig
trångboddhet kan skapa, detta kynne som ägde så oändligt många uttrycksmöjligheter
alltifrån gosselynnets ystra munterhet, den borne humoristens blixtrande, ofta rent
geniala kvickhet och fram till en av djupt allvar och adel värdighet buren
högtidsstämning. Och på djupet låg denna oföränderligt ljusa syn på livet och
människorna, som är blott den förunnad, som är tillräckligt varmhjärtad och vidhjärtad
för att verkligen kunna älska människorna och allt sannt och sunt mänskligt.

Det är alldeles icke min mening att med dessa ord eller andra söka teckna
Knut Kjellbergs personlighet eller hans livsgärning. Det har blott synts mig, att
detta tillfälle icke borde få gå förbi, utan att vår förening åtminstone i några enkla
ord bringade hans minne en hyllning. Frid över hans minne, som det tillkommer
oss och alla det svenska folkbildningsarbetets tjänare och vänner att vörda och
vårda i tacksamma hjärtan!»

Vid därpå företaget val utsågs till mötets ordförande förste bibliotekarien
Grape, till vice ordförande t. f. riksbibliotekarien H. F. G. Lindegren och
överlärare G. A. Gustafsson samt till protokollsjusterare bibliotekarien F. Åhlander
och förste aktuarien frih. S.  Leijonhufvud.

Styrelsens sekreterare uppläste följande:

<i>Berättelse
avgiven av styrelsen för Sveriges allmänna biblioteksforening vid föreningens sjunde årsmöte
den 25 och 26 juli 1921.</i>

Styrelsen, som vid sitt sammanträde den 28 juni 1920 utsåg till vice ordförande fröken
Lundberg, sedan hr Grönblad undanbett sig omval, och till sekreterare hr Hjelmqvist samt till
kassaförvaltare hr Tynell, har därefter haft tre sammanträden, den 5 mars, den 28 april och
den 25 juli  1921.

I enlighet med senaste årsmötes beslut anmodades centralorganisationerna för lärarkårerna
vid de olika slagen skolor att utse var sin representant, som i samarbete med den av
biblioteksföreningen på senaste årsmötet valda kommittén skulle verka för utvecklingen av barn- och
ungdomsbiblioteken i vårt land. Från alla organisationerna inkommo tillmötesgående svar.
Läroverkslärarnas riksförbund utsåg sålunda till sin representant läroverksadjunkt A. F. W.
Lindvall, Flick- och samskoleföreningen lärarinnan vid Whitlockska samskolan fröken Sigrid
Björklund samt Sveriges allmänna folkskollärareförening överläraren P. E. Stålfelt. Den
sålunda förstärkta kommittén valde inom sig till ordförande hr Tynell, till sekreterare hr Stålfelt
och till vice sekreterare fröken Lundberg. På framställan av denna kommitté ingick
biblioteksföreningens styrelse den 28 april 1921 till Kungl. Maj:t med följande underdåniga skrivelse:

Till KONUNGEN.

Folkskolornas bibliotek i vårt land ha under senaste årtiondet i flera avseenden kunnat
glädja sig åt en ganska stark utveckling i jämförelse med förhållandena tidigare. Impulsen
till ett kraftigare uppsving gavs genom de år 1912 vidtagna förändringarna i föreskrifterna
angående statsanslag till folk- och skolbibliotek, enligt vilka anslag intill 150 kr. lämnas till
skoldistrikt för upprättandet och underhåll av ett skolbibliotek eller ett system av sådana, under
förbehåll att biblioteket från annat håll erhåller minst lika stort belopp. Dessa bestämmelser
ha lett till en betydande ökning av de statsunderstödda skolbibliotekens antal, från 256 år 1913
till 663 år 1920.

Det är också att hoppas, att 1919 års nya undervisningsplan för folkskolorna skall komma
att leda till en ytterligare utveckling av biblioteken samt ett närmare anknytande av
undervisningen till biblioteken, än som hittills mångenstädes torde ha skett. Undervisningsplanen
synes utgå från att varje skola har sitt skolbibliotek. Den framhåller att »lärjungarnas
läsning på egen hand bör på lämpligt sätt uppmuntras och ledas. Detta kan särskilt ske
därigenom att barnen vänjas vid att använda skolans bibliotek». I planen påpekas också olika
metoder för anknytandet av undervisningen till biblioteken. Dels »böra barnen av läraren
erhålla anvisning på böcker eller stycken i böcker, som lämpa sig att av dem läsas på egen
hand», dels »böra barnen vänjas att . . . i tillgängliga böcker taga reda på sakförhållanden,
händelser, namn, årtal, sifferuppgifter o. d., som kunna vara erforderliga för att utreda och
belysa något, som förekommit vid undervisningen eller står i nära samband därmed. För detta
ändamål böra, där förhållandena sådant medgiva, uppslagsböcker och utförligare läseböcker vara
för lärjungarna lätt tillgängliga».

Också i föreskrifterna ang. fortsättningsskolorna framhålles vikten av elevernas läsning på
egen hand. Undervisningen i modersmålet skall bl. a. hava till mål att väcka elevernas
»intresse för bildande läsning» (Fortsättningsskolestadgan § 14), och under skolans ledning bör,
då förutsättningar därtill förefinnas, beredas lärjungarna tillfälle att för förkovran och ömsesidig
uppfostran sammansluta sig till bl. a. läsecirklar (samma stadga § 9:5).

Betydelsen av att skolorna på detta sätt söka att föra barnen till självstudier och vana att
handskas med böcker på egen hand i skolbiblioteken torde ej kunna överskattas.

Om man skall kunna påräkna, att de vuxna skola i största möjliga utsträckning använda
sig av de möjligheter till fortsatt utbildning, som folkbiblioteken avse att giva, torde ej heller
finnas någon annan väg än att redan i skolorna vänja barnen vid att läsa på egen hand.
Det är emellertid oerhört mycket, som återstår att göra, innan vi i vårt land kommit därhän,
att varje skola har ett någorlunda tillräckligt skolbibliotek. Fastän, som ovan nämnts, antalet
skolbibliotek under senare år avsevärt ökats, är det ännu blott ett mindretal av rikets
skoldistrikt, som ha bibliotek. År 1920 var antalet skoldistrikt med statsunderstött skolbibliotek 670
av inalles ungefär 2 400. Även om man därvid tager i betraktande, att av de ungef. 470
kommuner, som samma år hade folkbibliotek men ej särskilt skolbibliotek, ej så få torde ha haft
en barnavdelning i folkbiblioteket, var det under alla omständigheter ej på långt när halva
antalet skoldistrikt, som åtnjöto statsanslag för bibliotek med litteratur, lämpad för ungdom, och
antalet kommuner, som hade lokalt anslag till bibliotek av denna art, men ej samtidigt sökte
statsanslag, och som därför ej kunnat medtagas i denna statistik, torde vara ytterst ringa. Även
om allt bör göras och åtskilligt även gjorts för att söka förmå skoldistrikten att f större
utsträckning frivilligt anordna skolbibliotek, torde det ej finnas mer än en möjlighet att inom
överskådlig framtid komma därhän att varje skola får sitt bibliotek, nämligen en föreskrift om
obligatoriska skolbibliotek.

För närvarande heter det i § 11 av folkskolestadgan: »För vidmakthållande och utvidgning
av i skolan förvärvade insikter och i allmänhet för väckande och underhållande av lusten för
god läsning bör skolrådet befrämja inrättandet och begagnandet av socken- och skolbibliotek
samt tillse, att lämpliga böcker därtill anskaffas.» Om anskaffandet av undervisningsmateriel
bestämmer folkskolestadgans § 52, att det åligger varje skoldistrikt anskaffa »erforderlig
undervisningsmateriell Sålunda ha hittills sådana saker som läsetabeller, planscher, kartor,
läseböcker m. m. räknats till den nödvändiga undervisningsmateriellen, som skoldistriktet måst
tillhandahålla, under det att ett bibliotek med böcker för bredvidläsning endast räknats till
önskemålen. Då en allt allmännare uppfattning är enig därom, att biblioteket är ett nödvändigt
medel för att skolan skall kunna fylla sin uppgift, synes det nödvändigt, att i folkskolestadgan
införas bestämmelser, som göra inrättandet av skolbibliotek till en obligatorisk  förpliktelse.

Men även i de skoldistrikt, som redan äga skolbibliotek, äro anslagen till dessa mångenstädes
alldeles otillräckliga, beroende dels på att det lokala intresset på många håll är obetydligt,
dels till en viss grad även på den ovan antydda föreskriften, att ett skoldistrikt kan erhålla
högst 150 kr.  i statsbidrag.

Att denna bestämmelse kommer att innebära en ytterst betydande ojämnhet med avseende
på möjligheterna till statsanslag för olika skolor är uppenbart. Inom ett distrikt med 10
skolor kan t. ex. varje skola ej komma i åtnjutande av ett statsanslag om mer än 15 kr., under
det att en alldeles lika stor skola i ett distrikt med blott en  enda skola kan få 150 kr.

Detta missgynnande av de mera folkrika kommunerna i fråga om möjligheten till statsanslag
innebär naturligtvis, att städernas och de större industrisamhällenas skolbibliotek ha
mindre anslagsmöjligheter än landsbygdens. 1920 uppgick sålunda statsanslaget för städernas
bibliotek till blott 39 % av det lokala anslaget, under det att det för landsbygdens bibliotek var
74 % av det lokala anslaget. Därjämte bli emellertid möjligheterna till statsanslag väsentligen
olika i olika delar av landet, även vad landsbygden beträffar. I somliga delar av landet



med gammal bebyggelse äro kommunerna och därmed också skoldistrikten synnerligen små,
och i dessa drabbas så gott som inga bibliotek av det föreskrivna maximet, under det att i
andra landsdelar kommuner och skoldistrikt äro ytterst stora och folkrika, varför där ett
betydande antal bibliotek drabbas av maximiföreskrifterna och därmed få ett avsevärt lägre anslag
av staten än det lokala anslag, som beviljats. Sålunda var statsanslaget för Norrlandslänen och
Kopparbergs län 1920 blott 59 % av det lokala anslaget, under det att det i flera län i södra Sverige
uppgick till eller närmade sig 100 %.

För biblioteksverksamhetens vidkommande är det emellertid ej den här påpekade ojämnheten
i fråga om statsanslaget i och för sig som är mest att beklaga, ty för biblioteken är det
väsentliga givetvis att de få ett tillräckligt anslag men ej, huruvida detta utgår ur statsmedel
eller kommunala medel, och i och för sig vore det ju tänkbart, att de större skoldistrikten
lämnade relativt högre anslag till sina bibliotek just med hänsyn till de relativt lägre
statsanslagen. Erfarenheten visar emellertid, att detta som regel ingalunda blivit fallet, utan att
tvärtom den omständigheten, att man ej kunnat erhålla någon ökning av statens anslag utöver en
viss gräns, också i oerhört många fall medfört, att det lokala anslaget ej alls ökats utöver denna
gräns eller åtminstone endast ytterst obetydligt därutöver. Redan i det av d:r V. Palmgren
utarbetade betänkande, som låg till grund för nu gällande lagstiftning, framhävdes
betänkligheter i denna riktning, i det att det påpekades (s. 180), att »i regel visar det sig, att det är
svårt att erhålla kommunala anslag, större än vad nödvändigtvis erfordras för att komma i
åtnjutande av största möjliga statsanslag», och den erfarenhet, som legat bakom detta uttalande,
har under de senaste åren bestyrkts. I landet i dess helhet var det år 1920 121 bibliotek,
som drabbades av en reduktion, men därtill kommo 68 bibliotek, som hade ett kommunalt
anslag alldeles lika med det högsta möjliga statsanslaget, eller om jämnt 150 kr.

Det är emellertid påtagligt, att ett belopp om 150 kr. i statsanslag och lika stor summa i
lokalt anslag måste vara alldeles otillräckligt i större eller medelstora skoldistrikt, där detta belopp
skall fördelas på ett flertal skolor — i ett distrikt med 10 skolor blir det t. ex. blott 30 kr.
för vardera. För detta belopp skall inköpas hemlåningslitteratur för barnen i skilda ämnen,
både nöjesläsning och facklig litteratur, varvid hänsyn måste tagas till behovet av
ersättningsböcker för förslitna arbeten; vidare måste anskaffas en del uppslagsböcker och ett litet
handbibliotek för lärarna. Härtill komma utgifter för arvode åt bibliotekarie, för katalog,
skrivmateriel, hyllor o. s. v.

De av maximiföreskrifterna härflytande svårigheterna för skolbiblioteken framträdde redan
under de första åren efter den nya lagens ikraftträdande, men de äro helt naturligt på grund
av det secfan år 1913 starkt reducerade penningvärdet ännu mycket mer påtagliga nu än för 8 år
sedan. En undersökning av bokprisernas ökning under dessa år ger vid handen, att priserna
inemot tredubblats både i fråga om nyutkomna böcker och viktigare äldre litteratur, under det
att maximiföreskriften står oförändrad kvar, och under dessa år har antalet av maximet drabbade
bibliotek starkt ökats: 1913 var det endast 27 bibliotek, som drabbades av en reduktion av
sitt anslag, och 14, som hade ett lokalt anslag alldeles lika med det högsta möjliga
statsbidragsbeloppet, under det att motsvarande siffror, som nämnts, sista året voro  121, resp. 68.

Av det sagda torde framgå att en genomgripande revidering av bestämmelserna om beloppet
av statsanslag till skolbibliotek är med det snaraste av behovet påkallad, om dessa
bibliotek skola kunna överallt utvecklas så som det är nödvändigt. Avsevärda betänkligheter torde
kunna framföras mot själva principen om ett visst för alla skoldistrikt lika maximum, vare sig
detta fixeras till ett högre eller ett lägre belopp, i det att det under alla omständigheter lär bli
svårt att undvika, att detta maximum, även om det sättes ganska högt, kommer att inverka
hämmande på möjligheten att erhålla fullt tillräckliga lokala anslag för de mera folkrika
skoldistrikten. Även om ej samma betänkligheter kunna anföras mot ett maximum, som ej är
absolut utan glidande i proportion till skoldistriktets storlek (i viss analogi med den princip,
som kommit till uttryck i de vid 1920 års riksdag fastställda grunderna för sjukhusens
bibliotek), torde det emellertid kvarstå en viss risk för att även ett dylikt maximum skulle hålla
nere det lokala omslaget på ett i vissa fall otillräckligt belopp. Det torde emellertid ej
heller vara behövligt med några maximiföreskrifter av detta slag, utan den verkliga garantien mot
att skoldistrikten ej ansöka om högre anslag än dem, som äro oundgängligen behövliga för
biblioteksverksamhetens utveckling och vard, synes man kunna finna redan i fasthållandet av
kravet på att för statsbidrag erfordras ett lokalt anslag av samma storlek som det sökta
statsbidraget.

Därjämte torde det emellertid vara synnerligen önskvärt, att bestämmelserna om
statsanslag erhölle en formulering, som kunde tjäna som en eggelse för skoldistrikten att tillgodose
sina bibliotek ej blott genom bokinköp av en viss storlek utan även genom anordnande av
barnläsesalar för läsning på stället, utrustade med uppslagsböcker i skilda ämnen, då biblioteken
i våra skolor så gott som genomgående ej kunna anses tillräckligt tillgodosedda i dessa avseenden.


De önskemål som ovan framförts, närmast med hänsyn till folkskolornas bibliotek, gälla
i det stora hela även om fortsättningsskolor, skolor meddelande lägre yrkesundervisning, högre
folkskolor, kommunala mellanskolor, folkhögskolor och småskoleseminarier, varför det vore
önskvärt, att förändringar av i det stora hela motsvarande natur måtte göras även i fråga om dessa
skolformers bibliotek.

Med stod av ovan förebragta motivering får Sveriges allmänna biblioteksförening i
underdånighet hemställa:

att i folkskolestadgan införas bestämmelser, som dels ålägga skoldistrikten att i varje folkskola
inrätta och underhålla skolbibliotek, dels befrämja inrättandet av välförsedda läsesalar
i folkskolorna;

att fastställandet av en maximigräns av 150 kr. för statsanslaget till skolbibliotek måtte
upphöra; samt

att föreskrifterna om statsanslag till bibliotek vid övriga i kungl. kungörelsen den 31 december
1920 angivna skolor måtte revideras, så att de i tillämpliga delar bli lika med vad här
ovan för folkskolorna påyrkats.

Det på senaste årsmötet framställda förslaget om bildandet av länsbiblioteksförbund har
rönt anslutning i fyra län: Värmlands, Västmanlands, Kopparbergs och Kalmar län. Alla fyra
länsförbunden ha anslutit sig som lokalavdelningar  till Sveriges allmänna biblioteksförening.

Såsom i senaste årsberättelsen omnämndes ingick styrelsen år 1920 till Kungl. Maj:t med
en underdånig anhållan om anslag i och för utgivandet av en svensk tidskriftsindex.
Föreningens ansökan remitterades till riksbibliotekarien, till kanslern för rikets universitet och till
skolöverstyrelsen för utlåtande, samt har därefter återremitterats till riksbibliotekarien.
Överbibliotekarierna vid universitetsbiblioteken i Uppsala och Lund samt skolöverstyrelsen hava
tillstyrkt ansökan, vilken däremot avstyrkts av riksbibliotekarien. Angående de i ärendet avgivna
utlåtandena hänvisas till Biblioteksbladet, där riksbibliotekariens första skrivelse och
skolöverstyrelsens yttrande finnas införda in extenso.

Av det fjärde häftet av Biblioteksbladets förra årgång, vilket hade karaktär av en
agitationsskrift, har föreningen låtit trycka en separatuppiaga med titeln: Bibliotek, deras betydelse och
skötsel. Av denna har föreningen själv övertagit 1400 exemplar, vilka genom K.
skolöverstyrelsens försorg sänts ut till skolråden i alla de kommuner, som ej hade något statsunderstött
bibliotek, samt till ett antal skolor, som ej sökt statsbidrag för sina bibliotek.

Förhandlingarna vid förra årets folkbildningskonferens ha utgivits från trycket, och
biblioteksföreningen har jämte tre andra föreningar, Folkbildningsförbundet, Sveriges storloge av I. O.
G. T. och Arbetarnes bildningsförbund, iklätt sig det ekonomiska ansvaret för
tryckningskostnaderna, för vilket ändamål styrelsen i föreningens stat för innevarande år uppfört ett belopp
av 200 kr. Förhandlingarna tillhandahållas genom Folkbildningsförbundet till ett pris av 4 kr.
(bokhandelspriset utgör 5 kr.).

Den av årsmötet år 1917 tillsatta kommittén med uppdrag att utarbeta ett för folk- och
skolbibliotek samt andra med dem jämförliga bibliotek lämpligt katalogsystem, innefattande
anvisningar såväl för boktitlarnas förtecknande som för arbetenas klassificering, har nu
fullbordat senare delen av sitt uppdrag, i det att klassifikationssystemet med tillhörande inledning
och register föreligger färdigtryckt.

Firman Norstedt & Söner, som ända från början eller från och med år 1916 har förlagt
föreningens tidskrift, har gjort det på sådana villkor, att föreningens årsavgift, som även
innefattar prenumerationsavgift för Biblioteksbladet, kunnat ända till och med år I917 hållas vid
det låga beloppet av 2 kr., samt att den från och med år 1918 genomförda höjningen av nämnda
årsavgift kunnat stanna vid 3 kr. För det stora flertalet bibliotek — de statsunderstödda folk- och
studiecirkelbiblioteken samt alla under skolöverstyrelsen stående undervisningsanstalters bibliotek
— har dessutom, i och med det att föreningen från och med år 1918 erhöll statsunderstöd för
utgivandet av Biblioteksbladet, möjlighet öppnats att fortfarande erhålla tidskriften till 2 kr. Ända
till och med innevarande år har man alltså för den synnerligen låga avgiften av 3 resp. 2 kr.
kunnat få Biblioteksbladet.
Trots det att förlagsfirman från och med år 1920 åtnjutit en tredjedel av föreningens till
3 000 kr. uppgående statsbidrag, har emellertid Biblioteksbladets tryckning varje år medfört
förlust. Förlaget har därför i år förklarat, att det ej kan för nästa år fortsätta utgivningen av
tidskriften på hittillsvarande villkor. Under förhandlingarna med styrelsen i denna fråga har
firman dock för år 1922 gått med på följande villkor: Som hittills lämnas 100 friexemplar, av
de övriga betalas av föreningen de 600 första med 3 kr. (för närvarande 2 kr.) för exemplar
och återstoden med 2 kr. (för närvarande 1 kr. 50 öre). Även med denna höjning av
ersättningen komma firmans utgifter för tidskriften ej på långt när att betäckas, och firman begär därför
för år 1923 och följande år i ett för allt ytterligare 1 000 kr. Sedan styrelsen för säkerhets
skull inhämtat anbud från annan förlagsfirma och därvid funnit, att det Norstedtska
anbudet var för föreningen det gynnsammaste, beslöt den preliminärt antaga det framställda
förslaget.

Enligt kontraktet med Norstedt & Söner har föreningen åtagit sig att svara för tidskriftens
expediering till föreningens egna medlemmar (häri inräknade också de bibliotek som erhålla
den till nedsatt pris), för dess redigering samt för bidragens honorering. För bestridande av de
härmed förbundna kostnaderna har föreningen först och främst haft att tillgå två tredjedelar av
statsunderstödet eller 2 000 kr. Men helt och hållet ha ej de nämnda utgifterna kunnat täckas
därmed. Tidskriftens redigering och expediering m. m. gå tillsammans till över 2 400 kr. Redan
med hänsyn till endast tidskriften kan därför ett antagande av Norstedts ovan refererade anbud
ej  ske definitivt, utan att samtidigt en höjning av årsavgiften beslutas.

Härtill kommer att föreningen givetvis även har andra utgifter än sådana, som stå i samband
med Biblioteksbladet. Enligt revisionsberättelsen krävde föreningens administration, om
man medräknar utgifterna för årsmötet men ej för folkbildningskonferensen, sista året i allt
nära 500 kr. Icke mindre viktigt är emellertid att föreningens upplysnings- och agitationsverksamhet
ej behöver begränsas till utgivandet av Biblioteksbladet. Föreningen bör ha tillfälle att
som hittills och om möjligt i utvidgad grad även i andra avseenden verka för bibliotekssakens
befrämjande i vårt land.

Även bortsett från alla extra utgifter, sådana som förra årets folkbildningskonferens, utsändande
av agitationslitteratur o. s. v., har biblioteksföreningen redan för närvarande svart att få
inkomsterna att räcka till för utgifterna. Och det är endast med anlitande av de besparingar,
som gjordes under föreningens första år, innan den ännu börjat utge tidskriften, som en del större
extra utgifter möjliggjorts.

Med hänsyn både till de ökade kostnaderna för Biblioteksbladets tryckning och till behovet
av större inkomster för föreningens egen verksamhet har därför styrelsen, såsom redan omnämnts
i möteskallelsen, beslutat föreslå årsmötet att höja årsavgiften till 5 kr. eller till samma belopp,
som Skola och samhälle, Tidskrift för den svenska folkhögskolan m. fl. tidskrifter, som kunna
i vissa avseenden jämföras med Biblioteksbladet, betinga i prenumerationsavgift. I
sammanhang med att avgiften höjes, kommer dessutom också en ändring att genomföras i fråga om
Biblioteksbladets utgivningssätt. Antalet häften, som hittills varit fem, kommer att höjas till
åtta, dock med bibehållande av det nuvarande omfånget för årgången i dess helhet. Genom
att tidskriften sålunda utkommer oftare, skall den, så är styrelsens förhoppning, kunna bli till
större gagn för biblioteken.

En given följd av en höjning av årsavgiften är att det pris, till vilket de statsunderstödda
biblioteken m. fl. för närvarande kunna erhålla tidskriften, också måste höjas. Styrelsen har
därför ingått till Kungl. Maj:t med en underdånig anhållan, att villkoren för det statsunderstöd,
som lämnas föreningen för utgivandet av Biblioteksbladet, ändras i så måtto, att det föreskrives,
att tidskriften skall tillhandahållas de statsunderstödda folk- och studiecirkelbiblioteken samt
alla under skolöverstyrelsen stående undervisningsanstalters bibliotek till ett pris, som med minst
en krona understiger föreningens stadgeenligt beslutade årsavgift, men dock under inga
förhållanden må överstiga 4 kr.

Dessutom har styrelsen med hänsyn till den ytterligare ersättning, Norstedt & Söner begära
för år 1923 och följande år, ingivit ansökan om ökning av statsbidraget till tidskriften till
4 000 kr. från och med år 1923.

<tab><tab><tab><tab><tab><tab><tab><tab>*

Sedan senaste årsmötet har Sveriges allmänna biblioteksförening liksom allt svenskt
folkbildningsarbete genom Professor Knut Kjellbergs bortgång lidit en oersättlig förlust. Den
förbindelse, vari biblioteksföreningen stått till Knut Kjellberg, har redan skildrats i Biblioteksbladet.
Alla de som äro intresserade av svenskt biblioteks- och folkbildningsarbete skola
bevara hans personlighet i vördad och älskad hågkomst.

Stockholm den 25 juli 1921.
<tab><tab><tab><tab><tab><tab><tab><tab><i>Anders Grape.</i>
<tab><tab><tab><tab><tab><tab><tab><tab><tab><tab><tab><tab><tab><i>Fredrik Hjelmqvist.</i>

Därefter föredrogs följande revisionsberättelse rörande granskningen av
föreningens räkenskaper:
<table>
<td c><b>Sveriges allmänna biblioteksförenings ekonomiska ställning den 1 januari 1920.</b><td r>
<td c><i>Tillgångar:</i><td r>
<td>Kontant i kassan . . . <td r>495:74
<td>Innestående å sparkasseräkning:<td r>
<td><tab>i Sydsvenska kreditaktiebolaget . . . <td r>1,329:13
<td><tab>i Svenska handelsbanken . . . <td r>306:25
<td><tab>i Nya banken . . . <td r>290:08
<td>Innestående å kapitalräkning:<td r>
<td><tab>i Svenska handelsbanken . . . <td r>2,492:99
<td 2 r>——————————
<td r>Summa kronor <td r>4,914:19

<td c><i>Skulder:</i><td r>
<td>Skuld till Norstedt & Söner . . . <td r>2,285:85
<td>Ständiga medlemsavgifters fond . . . <td r>400:—
<td>Kapitalbehållning . . . <td r>2,228:34
<td 2 r>——————————
<td r>Summa kronor <td r>4,914:19

<td c><b>Kassasammandrag för 1920.</b><td r>

<td c><i>Inkomster:</i><td r>
<td>Saldo från 1919 . . . <td r>495:74
<td>636 årsavgifter à 2:— . . . <td r>1,272:—
<td>373 årsavgifter à 3:— . . . <td r>1,719:—
<td>Statsanslag till Biblioteksbladet . . . <td r>3,000:—
<td>Diverse inkomster . . . <td r>299:23
<td>Räntemedel . . . <td r>231:29
<td>Uttagit å sparkasseräkning . . . <td r>5,075:—
<td 2 r>——————————
<td r>Summa kronor <td r>12,092:26
</table>

<table><td c><i>Utgifter:</i><td r>
<td>För Biblioteksbladet . . . <td r>5,828:38
<td>För årsmötet . . . <td r>144:95
<td>För katalogkommittén . . . <td r>24:25
<td>För biblioteksförarekommittén . . . <td r>75:—
<td>För folkbildningsmöte . . . <td r>777:38
<td>Reseersättningar . . . <td r>216:96
<td>Agitationsbroschyr . . . <td r>490:—
<td>Diverse utgifter . . . <td r>128:71
<td>Insatt å sparkasse- och kapitalräkning . . . <td r>4 406:29
<td>Saldo till 1920 . . . <td r>0:34
<td 2 r>——————————
<td r>Summa kronor <td r>12,092:26

<td c><b>Föreningens ekonomiska ställning den 31 december 1920.</b><td r>

<td c><i>Tillgångar:</i><td r>
<td>Kontant i kassan . . . <td r>0:34
<td>Innestående å sparkasseräkning:<td r>
<td><tab>i Sydsvenska kreditaktiebolaget. . . <td r>8:48
<td><tab>i Svenska handelsbanken . . . <td r>805:78
<td><tab>i Bank-A.-B. Norden . . . <td r>306:82
<td>Innestående å kapitalräkning:<td r>
<td><tab>i Svenska handelsbanken . . . <td r>2,628:66
<td 2 r>——————————
<td r>Summa kronor <td r>3,750:08

<td c><i>Skulder:</i><td r>
<td>Skuld till Norstedt & Söner . . . <td r>2,540:90
<td>Ständiga medlemsavgifters fond . . . <td r>400:—
<td>Kapitalbehållning . . . <td r>809:18
<td 2 r>——————————
<td r>Summa kronor <td r>3,750:08
</table>
Stockholm den 31 december 1920.

<tab><tab><tab><tab><tab><tab><tab><tab><i>Knut Tynell.</i>

Räkenskaperna för år 1920 för Sveriges Allmänna Biblioteksförening äro denna dag av
oss granskade och riktiga befunna, varför vi tillstyrka full och tacksam ansvarsfrihet åt
räkenskapsföraren.

Stockholm den 11 februari 1921.

<tab><tab><tab><i>A. Holmberg <tab><tab><tab><tab><tab>C. Efvergren.</i>

Föreningen beslöt att bevilja styrelsen full och tacksam ansvarsfrihet.

Styrelsen hade framlagt förslag om ändring av § 3 i föreningens stadgar,
innebärande höjning av årsavgiften från 3 till 5 kr. och av ständig medlemsavgift
från minst 50 till minst 100 kr. Föreningen beslöt utan diskussion bifalla
styrelsens förslag. Genom beslutet erhöll stadgarnas § 3 följande lydelse:
»Årsavgiften är 5 kronor. Ständig medlem betalar en gång för alla minst 100 kronor,
och denna avgift går till en fond, varav endast räntan får användas.»

Vid därefter företaget styrelseval omvaldes till ordförande förste bibliotekarien
Grape. Till styrelseledamöter omvaldes alla de i tur att avgå varande:
överbibliotekarien L. Wåhlin, läroverksadjunkten A. F. W. Lindvall, föreståndarinnan
för Gustav Vasa församlingsbibliotek fröken Hildur Lundberg, förste bibliotekskonsulenten
F. Hjelmqvist och föreståndaren för Borås folkbibliotek D. Hellmér.


Till styrelsesuppleanter omvaldes likaledes de avgående: andre bibliotekariens.
Hallberg, seminarielektorn K. Ågren och överläraren G. A. Gustafsson.

Till revisorer utsågos andre bibliotekarierna C. Efvergren och A. Holmberg
och till deras suppleanter kassör C. G. Löfgren och bibliotekarien F. Åhlander.

»Klassifikationssystem för svenska bibliotek» förelåg nu i tryck och överlämnades
till föreningen av andre bibliotekskonsulenten K. Tynell, sekreterare i den
kommitté, som vid årsmötet 1917 tillsatts för att utarbeta klassifikationssystem och
katalogiseringsregler. Ordföranden framförde föreningens tack till kommittén och
särskilt dess sekreterare.

Sedan föreningsärendena härmed voro slutbehandlade, övergick man till det
första föredraget på mötesprogrammet. Det hölls av biblioteksdirektör <i>Th. Dössing</i>
från Köpenhamn om <i>»Den danska biblioteksskolan»</i> och följdes omedelbart av
fröken <i>Hildur Lundbergs</i> föredrag om <i>»Några erfarenheter från undervisning
för skolbarn angående bibliotek och uppslagsböcker.»</i> Bägge föredragen komma
att inflyta i Biblioteksbladet.

Efter middagsrast följde två föredrag om <i>»Biblioteksorganisation och biblioteksbyggnader
i Amerikas förenta stater»</i> av förste bibliotekskonsulenten <i>F. Hjelmqvist</i>
och arkitekten <i>G. Asplund.</i>

Sedan d:r Hjelmqvist inledningsvis erinrat om den betydelse d:r Palmgrens
för fjorton år sedan företagna studieresa i Förenta staterna haft för svenskt
folkbiblioteksväsende, övergick han till att ge en framställning av vissa huvuddrag
i utvecklingen av amerikanskt biblioteksarbete under de år, som förflutit efter d:r
Palmgrens besök. Han dröjde därvid särskilt å ena sidan vid de former som
utbildats för biblioteksverksamheten på landsbygden (se därom vidare nästa häfte
av Biblioteksbladet), å andra sidan vid den tendens, som på olika sätt gjort sig
gällande att av biblioteken skapa smidiga och effektiva hjälpmedel i det praktiska
livets tjänst. Arkitekt Asplund gav en av talrika skioptikonbilder belyst instruktiv
framställning av några huvudproblem i ett biblioteks planläggning samt av de sätt,
på vilka dessa lösts i några av de större amerikanska biblioteken av äldre och
nyare datum.

Tisdagens förhandlingar började kl. 11 f. m. med ett föredrag av andre
bibliotekarien <i>C. Efvergren</i> om <i>»Vad kan göras för studiet av konstindustrien
och populär teknisk litteratur?»</i> Även detta föredrag kommer att inflyta i
tidskriften. I anslutning till sitt föredrag förevisade bibliotekarien Efvergren en
utställning av konstindustrien och populär teknisk litteratur.

Därefter inledde förste bibliotekskonsulenten <i>Hjelmqvist</i> en diskussion om
<i>»Förmedlingen av statsbidragsböckerna till biblioteken.»</i>

Inledaren framhöll till en början att den från olika håll överklagade och utan
gensägelse även i hög grad beklagliga förseningen av de båda statsunderstödda
bokförmedlingsanstalternas leveranser av statsbidragsböckerna till biblioteken till
en icke oväsentlig del hade sin orsak just i själva centraliseringen. Ju mer
biblioteken växte till i antal och deras bokrekvisitioner ökades, desto svårare måste
det bliva för förmedlingsanstalterna att skaffa den arbetskraft och det utrymme,
som behövdes för en tillfredsställande expediering av statsbidragsböckerna, för
den händelse ej statsunderstöden till nämnda anstalter, vilka för närvarande
åtnjöto tillsammans 16,000 kr., avsevärt ökades. Då sålunda den nuvarande
centraliseringen av bokförmedlingsverksamheten, trots de fördelar denna medfört i
förmånliga inköps- och inbindningsvillkor o. s. v., likväl brustit i en så viktig
punkt som snabbheten av expedieringen, låg det nära till hands att göra ett
försök med en decentralisering av hela denna verksamhet. För detta ändamål hade

bibliotekskonsulenterna inlett underhandlingar med Centralstyrelsen för Svenska
bokhandlarföreningen, och man hade därvid enats om ett förslag till
överenskommelse, som bl. a. innehöll, att biblioteken skulle hos alla de bokhandlare,
som anslöto sig till överenskommelsen (och det var att vänta att flertalet skulle
göra detta), kunna påräkna en rabatt av minst 17 % vid kontant inköp. Så länge
överenskommelsen hade gällande kraft, skulle intet statsunderstöd utgå till någon
bokform edlingsanstalt.

En följd av bokinköpens decentralisering var att varje särskilt bibliotek skulle
själv ombesörja inbindningen även av statsbidragsböckerna. Med avseende på
kontrollen av bindningen, vore det tillräckligt att föreskriva att statsbidraget ej
utbetalades, förrän med specificerad räkning utvisats, att böckerna, som inköpts
för statsbidraget, även blivit inbundna.

Då för en omläggning av sättet för statsbidragsböckernas leverering en
förändring erfordrades i de av riksdagen föreskrivna villkoren för statens
understödjande av folkbiblioteksväsendet, kunde den ifrågasatta decentraliseringen först
tänkas genomförd hösten 1922 och alltså först komma att gälla de för nämnda år
utgående statsbidragen.

Inledningsföredraget följdes av en kort diskussion. Biblioteksföreståndaren
<i>D. Hellmér</i> tillstyrkte livligt förslaget om decentralisation och ville särskilt fästa
uppmärksamheten på de ökade möjligheter att snabbt förvärva den nyutkommande
litteraturen, som decentraliseringen skulle erbjuda genom att rekvisitioner kunde
få göras flera gånger om året. Han framhöll vidare som önskvärt att
bokhandlarna finge sin betalning för statsbidragsböckerna direkt från statskontoret.
Slutligen uttalade han tvivel, om det skulle vara nödvändigt att bibehålla
bestämmelsen om att de i statsbidrag utgående böckerna skulle vara inbundna-
Överlärare <i>G. A. Gustafsson</i> uttalade också sin stora tillfredsställelse med förslaget
men kände sig inte säker på att en decentralisering skulle bli uteslutande till
fördel för de små biblioteken ute i bygderna — utan bokhandel och bokbindare.
Folkskollärare <i>P. Skoglund,</i> Dala-Järna, gjorde häremot gällande att
förändringen säkerligen skulle vara till fördel även för landsbygdens bibliotek, då nu
bokhandlare funnes i flertalet kommuner. D:r Hjelmqvist påpekade, att tillfälle
alltjämt skulle finnas för dem som så önskade att använda förmedlingsanstalt. I
sitt inlägg framhöll f. ö. inledaren bl. a. — med anledning av ett tidigare
diskussionsinlägg ang. inbindningskostnaderna — att här vore ett område, där
länsbiblioteksförbunden kunde ha en insats att göra: att vart i sin provins söka skaffa så
förmånliga villkor som möjligt för inbindningen. Sedan andre bibliotekskonsulenten
<i>Tynell</i> och överlärare <i>Gustafsson</i> yttrat sig i fråga om den föreslagna
rabatten, var diskussionen slut.

Ordföranden förklarade så mötet avslutat, och t. f. riksbibliotekarien Lindegren
framförde till honom mötets tacksamhet.

Mötesdeltagarna begåvo sig därefter till riksdagsbiblioteket, vilket besågs under
ledning av bibliotekarien R. Höckert.

</chapter>
<chapter name="Specialrum för publiken.
Några anteckningar från en biblioteksstudieresa i Förenta staterna.">
<h2>SPECIALRUM FÖR PUBLIKEN.</h2>

Några anteckningar från en biblioteksstudieresa i Förenta staterna.

Av <sc>Fredrik Hjelmqvist.</sc>

Hösten 1920 företog arkitekt Asplund och jag med understöd från Stockholms
stad en studieresa till Förenta staterna för att där med tanke på det blivande
stadsbiblioteket i Stockholm studera några större och medelstora städers
biblioteksbyggnader och biblioteksorganisation.

Ett förhållande, som därvid bl. a. var föremål för vårt intresse, var den rika
utformning, som man hade givit de stora allmänna bibliotekens planutbildning med
hänsyn till olika kategorier av publik och olika studieintressen. Då måhända ett
och annat härav kan vara av mera allmänt intresse, offentliggöras här några
anteckningar, varvid jag behandlar något utförligare sådana förhållanden, som kunna
förefalla förut mindre beaktade i Sverige.

Det ligger i sakens natur, att ju större ett bibliotek är, desto starkare
framträder en viss tendens till specialisering i den mening att bibliotekets olika
uppgifter bli lokalt differentierade. I sina yttersta konsekvenser skulle detta bl. a.
innebära att varje ämnesgrupp i biblioteket skulle komma att disponera en särskild
lokal, där bibliotekets böcker inom facket voro uppställda och där studieplatser
voro anordnade för de för detta speciella fack intresserade. Biblioteket bleve,
skulle man kunna säga, upplöst i ett antal specialbibliotek.

Det kan onekligen vid första ögonkastet ligga något bestickande i en dylik
plan. För den studerande är det ju en tilltalande tanke att finna samlade
omkring sig alla de böcker biblioteket äger i det ämne han är intresserad av.
Newberrybiblioteket i Chicago är också ursprungligen helt anlagt efter de här
skildrade riktlinjerna. Den långt drivna specialiseringen har emellertid sina
betänkliga ölägenheter. Den medför utrymmesförlust, den nödsakar att inköpa
onödigt många dupletter av vissa arbeten som behövas på flera avdelningar, och
den förutsätter framför allt en relativt talrik personal. Med ett ord den fördyrar
i hög grad bibliotekets drift. Ingenstädes har därför ett dylikt system genomförts
i sin helhet. I Newberry Library har man också numera måst frångå systemet
och inrättat större gemensamma läsesalar. Däremot behöver det ej vara ett särskilt
stort bibliotek för att det, även om man endast tager hänsyn till de för
allmänheten avsedda lokalerna, skall visa sig önskligt eller rentav nödvändigt att
åtminstone i vissa avseenden genomföra en specialisering.

Anledningen till att en differentiering genomföres i fråga om de lokaler inom
ett bibliotek, som äro avsedda för allmänheten, kan växla.

Den kan ligga i <sp>publikens beskaffenhet.</sp> Det finns t. ex. intet public library
i Amerika, som ej har en särskild avdelning för barn. Några av de största
biblioteken ha ett särskilt rum för de blinda (så t. ex. New York P. L.). I Chicago
P. L. har man t. o. m. ett särskilt läsrum för kvinnor. Den nuvarande chefen
för biblioteket förklarade emellertid att ett dylikt rum måste anses fullkomligt
omotiverat.

I några bibliotek finns inrättat ett rum för lärare. Så i Cleveland P. L.
(»Parents' and teachers' room»). I Indianapolis och Detroit P. L. skola dylikt rum
anordnas. I Cleveland äro i lärarrummet uppställda böcker i uppfostran jämte
en provkollektion barnböcker. I Detroit har man ämnat att ge motsvarande rum
en något annan karaktär. Där är ej huvudintresset pedagogiskt, utan man vill
framför allt genom de i rummet befintliga böckerna stimulera lärarna att ytterligare
utveckla sig inom någon litteratur gren, som kan intressera dem.

En annan anledning till lokal differentiering kan ligga i <sp>studiesättet.</sp> Personer,
som bedriva verkliga forskningar, kunna behöva en mera ostörd plats, avskild
från de övriga och där de ha tillfälle att ha ett större antal böcker stående för

<img 1>
<i>Fig. 1. Forskaralkover (»carrels'») i Ann Arbors universitetsbibliotek.</i>

Avgränsningen inåt bokmagasinet utgöres här av låga skåp; i andra alkover inom samma
bibliotek utgöres den av för folianter avsedda hyllor.
</img>

sin räkning. Kungliga biblioteket i Stockholm och Lunds universitetsbibliotek
ha sålunda särskilda forskarrum jämte det stora läsrummet. I några av de
vetenskapliga amerikanska bibliotek, som vi besökte, hade man emellertid gått än
längre. Man hade där inrättat särskilda forskarplatser inne i själva bokmagasinen.
Genom låga hyllor hade vid fönstren anordnats avskilda forskaralkover, med
skrivbord och bokhylla (se fig. 1). I flera av de amerikanska public libraries
skiljer man mellan ett general readingroom för läsning av tidningar och lättare
tidskrifter o. s. v. och ett referenceroom för verkliga studier. I Fulham Central
Library i London finns på samma sätt jämte ett general readingroom på nedre

botten, med några av de allra oundgängligaste uppslagsböckerna för »quick
reference» samt ett par rader tidningspulpeter, ett särskilt referenceroom en trappa
upp med ett välförsett handbibliotek. Även i Bergens offentliga bibliotek finns
ett forskarrum en trappa upp jämte den stora läsesalen på nedre botten.

Hänsyn till studiesättet kan också sägas vara en orsak till att flera bibliotek i
U. S. A. ha anordnat studyrooms för klubbar. I regel stå dessa i förbindelse
med barnavdelningen, och de »study clubs» som åsyftas äro i de flesta fall
ungdomsklubbar, alltså ganska olika våra studiecirklar. Någon full motsvarighet till
den svenska studiecirkelrörelsen, som ju väsentligen omfattar sammanslutningar av
vuxna personer, män och kvinnor, finns i Amerika knappast annat än bland
svensk-amerikanare. De studieklubbar bland vuxna, som finnas där i övrigt,
utgöras framförallt av »the women clubs», kvinnoklubbarna, vilka synas spela en ej
oviktig roll, men några särskilda anordningar för att åt dem bereda lokaler i
biblioteken synas ej varit vidtagna på de platser, som besöktes av oss.

<img 1>
<i>Fig. 2. Specialläsrummet för genealogi och lokalhistoria i New York P.  L.</i>

Tjänstemannens disk synes till vänster. På samma sida närmre förgrunden skåpen för
specialkatalogen över i rummet befintlig litteratur. Ingången är till höger, mitt emot disken. Till
gallerierna har allmänheten ej utan vidare tillträde.
</img>

Den lokala specialiseringen kan slutligen gälla <sp>slaget av litteratur.</sp> Har
ett bibliotek ett större antal tidningar, anordnas i regel ett särskilt rum för dem.
Den publik, som går till biblioteken för att läsa tidningar, är inte alltid sådan,
att den passar väl ihop med den i främsta rummet bokläsande. Härtill kommer
att tidningarnas förvaring och tillhandahållande förutsätta speciella arrangemanger,
som göra att det lämpar sig mindre väl att ha tidningar och böcker i samma
rum. Även de löpande tidskrifterna bruka i regel hållas samlade, oberoende av
ämnet. I detta fall fordras också särskilda anordningar för förvaringen, som gör
det lämpligare att ej ha böcker och tidskriftshäften omedelbart tillsammans.

I övrigt kan naturligtvis vilken ämnesgrupp som helst under vissa förhållanden
anses böra bilda en specialavdelning med särskilt studierum.

Det finns emellertid vissa ämnen, som oftare än andra bruka tillgodoses med
specialrum  i de amerikanska folkbiblioteken.

Hit hör till exempel bildande konst. Förklaringen ligger naturligtvis delvis
däri att planscher och planschverk fordra särskilda, ganska skrymmande
anordningar.

I Newark P. L. har man lagt alldeles särskild vikt vid utvecklingen av den
till konstavdelningen hörande planschsamlingen. I allt har biblioteket 600,000
planscher, och av dessa äro 60,000 monterade i enhetlig stil. Planscherna äro
hämtade från tidskrifter, som köpas antikvariskt, från utrangerade böcker eller från
böcker, där planscherna anses vara av mest värde, slutligen ha en stor del lösa
planscher köpts från in- och utlandet eller erhållits som reklamtryck från
affärsfirmor. Planscherna äro till största delen ordnade efter ämnen och äro avsedda
för utlåning till skolor, klubbar och enskilda i studieändamål, för utställning, för
användning i reflektoskop o. s. v. Men dessutom kan var och en, som köper
av biblioteket en ram i visst standardformat med tillhörande glas, låna för ramen
avpassade stick, färgtryck, etsningar o. s. v. i rent dekorativt ändamål. Till grupper
av planscher, som äro avsedda att illustrera särskilda ämnen, finnes i
undervisningssyfte utarbetad text. Planscherna förvaras stående i stora lådor, de ej
uppklistrade äro inlagda i styva omslag, flera i vart.

Ett annat ämne som synnerligen ofta disponerar särskild lokal är teknologi.
Anledningen är givetvis det särskilt starka intresset för detta slag av litteratur i
ett land, där industrialiseringen hunnit så långt som i Amerikas förenta stater.
I teknologrummet finnas mångenstädes serier av allehanda reklamtryck från
industriella företag, priskuranter o. s. v., som av vederbörande firma gratis ställes
till bibliotekets förfogande och vilka ofta kunna innehålla upplysningar av mycket
stort instruktivt värde.

I nära sammanhang med »teknologrummet» står ett i vissa bibliotek förekommande
»patentrum» med serier av patentbeskrivningar (sådant finns t. ex. i New
York och Boston P. L.).

I ett och annat bibliotek finnes ett särskilt rum för litteratur om hemtrakten,
t. ex. ett »Springfieldrum» i Springfield P. L. Ett härmed likartat rum är det i
New York P. L. inrättade läsrummet för genealogi och lokalhistoria (se fig. 2).

Musiklitteratur har på sina ställen ett särskilt rum upplåtet åt sig (någon gång
som i Library of Congress med piano till allmänhetens förfogande). Noterna
förvaras, om de äro häftade, i regel i kartonger av samma slag, som bruka användas
i musikaffärer. I Detroit P. L. är musikrummet inrett med olika slags hyllor:
flyttbara hyllor med tätt sittande tunna metallskiljeväggar c. 17 cm. höga för de
bundna noterna, vidare ett slags hyllor för »musicrolls» och slutligen särskilda
smala hyllfack för grammofonskivor (»musikrullarna» och skivorna voro dock endast
avsedda för historiskt studium).

Av särskilt stort intresse äro de specialrum, som benämnas »social science
room» eller »civics room», »allmänt medborgerligt rum» som man möjligen skulle
kunna översätta dessa benämningar med. Civics room i Chicago P. L. innehåller
först och främst en stor samling aktuellt småtryck och tidningsurklipp, förvarade i
kartonger och sammanförda under rubriker, sådana som Soldiers and sailors after
the war; Saloons; Free lunch; Teachers' pension; Industrial education. Vidare
finnas där adresskalendrar, böcker och tidskrifter i industri och ekonomi,

tidskrifter utgivna av kommunala föreningar och av industriella och ekonomiska sällskap
och företag, tidtabeller o. s. v.

I Detroit P. L. är planerat ett liknande rum, ett »social science room», där
det också finnes lådor för småtryck och tidningsurklipp (samlingen förvaras
upprättstående och ej liggande, därför kallas dylika serier »vertical file»).

En avdelning, som mycket ofta disponerar en särskild lokal i de amerikanska
biblioteken, är »public documents», i främsta rummet statspublikationer utg. av
Förenta staterna.

Besläktad med de båda sista slagen av specialrum är en anordning, som
vidtagits i Boston P. L. I detta bibliotek, som till hela sin inrättning hittills mera
haft karaktär av ett »lärt» bibliotek än av ett »folkbibliotek» och där arrangemangen
för utlåning i stort sett burit prägel av en förgången tids principer, har förra året
genomförts en reform, avsedd att göra biblioteket till ett smidigare och
lättillgängligare redskap för folkupplysning. Utlånings- och läsrummen både för vuxna
och barn äro förlagda en trappa upp, ett förhållande som både har sina fördelar
och sina olägenheter. I de vuxnas avdelning har dessutom ej funnits anordnat
något »öppet-hyll» rum för utlåningen. I omedelbar närhet av huvudingången, på
nedre botten, har nu från och med slutet av förra året inretts en avdelning på tre
rum, avsedd att innehålla upplysningsbyrå (»Information office»), rum för nyheter
från statsförvaltningen (»Government news service room») och slutligen ett
öppet-hyll-rum. Så fort en person kommit inom bibliotekets portar mötes han alltså av
ett slags frågebyrå, där han, om han så behöver, kan få först och främst
upplysning om de olika avdelningarna i biblioteket, men dessutom alla slags uppgifter
och anvisningar om Boston och dess institutioner samt angående allehanda aktuella
spörsmål. Där finnas de vanligaste uppslagsböckerna, sådana som World's almanac,
Who's who in America, The statesman's yearbook, Hotel red book, Automobile
blue book o. s. v. Dessutom finnas där klassificerade samlingar av »current
topics», aktuella ämnen, t. ex. tryck från skolorna i Boston och omnejd, tidningsurklipp
etc. Tid efter annan anordnas små utställningar av böcker i särskilda frågor.

I Government news service room förvaras de löpande meddelandena från
halftannat hundratal centrala ämbetsverk och byråer, redogörelser för kongressens
förhandlingar och Monthly labor review samt ett fyrtiotal uppslagsböcker. Här
finnas bl. a. tillgängliga de notiser, som skattkammaren samt jordbruks- och krigs-
m. fl. departement utsända dagligen till pressen. Slutligen finnes där en serie av
tidskriftsinnehållsöversikter, boklistor m. m.

I sammanhang med redogörelse för olika slag av för allmänheten avsedda
»specialrum» kan det också förtjäna omnämnas, att man i Detroit P. L:s nya
byggnad har inrättat ett särskilt konversationsrum för publiken. Då det
naturligtvis beträffande alla läsrum måste vara en absolut bindande regel, att tystnad
iakttages, kan det ej vara annat än till stor fördel för de besökande, om i
biblioteket ett särskilt rum finnes reserverat, där de, som så behöva, kunna ha
tillfälle att muntligen förhandla med varandra, i st. f. att, såsom fallet är i många
äldre bibliotek, för samtal uteslutande vara anvisade till en tambur med oftast
inga andra sittplatser än en galoschhylla.

De ovan anförda exemplen torde vara nog för att belysa, hur mångsidig
specialiseringen kan vara i amerikanska bibliotek. Liksom anledningen till den
lokala differentieringen kan vara olika, kan utformningen av specialrummen gå
mer eller mindre långt. De kunna bilda självständiga avdelningar med egen

lånexpedition, egen registrering m. m., de kunna vara avsedda endast för läsning på
stället eller innehålla både referens- och hemlånsböcker o. s. v.

I alla större bibliotek bildar sålunda barnavdelningen alltid en fristående
avdelning i regel med egen ingång och egen utlåning. Men det finns också bibliotek
med ganska stor frekvens, där lånen till både barn och vuxna expedieras från
en gemensam disk.

Vad de för studiet av ett särskilt litteraturslag avsedda specialrummen angår,
torde dessa ha fått sin rikaste utveckling beträffande præsensboksamlingarna (d. v. s.
bibliotek, vilkas bokförråd endast får användas på stället och ej får utlånas). Men
de förekomma även, som framgår av den redan lämnade redogörelsen, i fråga
om utlåningsbibliotek. Och liksom när det gällde avdelningarna för barn och
vuxna, kan i sistnämnda fall utlåningen vara antingen koncentrerad på ett ställe,
gemensamt för alla specialrummen, eller också decentraliserad, så att vart
specialrum har sin lånedisk. Vilketdera system som valts, synes i allmänhet ha berott
på lokalförhållandena inom de särskilda biblioteken. I en jämförelsevis gammal
biblioteksbyggnad, sådan som Newarks, där rummen äro så belägna omkring den
stora trapphallen i mitten, att det ej är möjligt att åstadkomma några större
sammanhängande lokaler, har utlåningsrörelsen inom byggnaden decentraliserats. I det
nya biblioteket i Indianapolis åter, där alla de för den vuxna publiken avsedda
rummen omedelbart ansluta sig till en stor mittelsal, har all låneexpedition
koncentrerats på ett ställe i denna stora sal.

En uppdelning, som genomförts i flera folkbibliotek, även om de i övrigt ej
har »specialiserats» i någon större utsträckning, är emellan den »lättare läsningen»,
framför allt romaner och noveller, å ena sidan och facklitteraturen,
»studielitteraturen», å den andra. En dylik uppdelning är gjord i Deichmanske bibliotek i
Kristiania, och av de amerikanska folkbibliotek, som vi besökte, hade Brookline,
Newark, Springfield, Cleveland m. fl. genomfört samma idé, om än efter något
olika linjer.

I <i>Brookline P. L.</i> förvaras i utlåningsrummet huvudsakligen romaner och
noveller, uppställda på framför disken stående hyllor. I ett särskilt »bookroom»
innanför utlåningsrummet förvaras den övriga för utlåning avsedda litteraturen,
för så vitt den kan anses vara av något allmännare intresse (resten är uppställd
i bokmagasin). Till »bokrummet» har allmänheten fritt tillträde. Utom vägghyllor
finnas där från de båda långväggarna vinkelrätt utgående dubbelhyllor, 2,80 m.
långa och på ett avstånd från varandra av 3,15 m. Genom dessa tvärhyllor
bildas två rader alkover, var och en försedd med bord och stolar. En av dessa
alkover är reserverad för referensböcker, som ej få lånas hem.

I <i>Newark P. L.</i> är det stora utlåningsrummet, som på samma gång innehåller
bibliotekets referensavdelning, beläget två trappor upp. Därur utbröts 1912
avdelningen för »fiction», d. v. s. romaner och noveller, som flyttades ned till våningen
en trappa upp. Det kunde ju befaras, att detta skulle ge anledning till minskad
användning av facklitteraturen. Så har emellertid ej visat sig bli fallet. »Non-fiction»,
d. v. s. facklitteraturen, användes snarare mer än förut.

I <i>Springfield P. L.</i> upptages det centralt belägna ntlåningsrummet av fiction.
Övrig utlåningslitteratur, för så vitt den ej är av den natur att den lämpligast
förvaras i bokmagasinet, är placerad i en stor bredvid utlåningsrummet belägen sal,
som på samma gång gör tjänst som läsrum. I en särskild alkov av utlåningsrummet
är emellertid även uppställd under det sist förflutna året utkommen nonfiction.

I <i>Cleveland P. L.,</i> som för närvarande förvaras i en affärsbyggnad, kunna
visserligen alla utlåningsböckerna anses stå i samma rum, då skiljeväggarna äro
bottagna, men å andra sidan är här genomfört ett mycket utpräglat sektionssystem
med »fiction» i en särskild avdelning, skild från non-fiction, och denna i
sin ordning uppdelad i specialgrupper, som ofta bilda liksom ett rum för sig med
bord och stolar för dem, som vilja slå sig ned och studera, och med en
specialkatalog. Det finnes en särskild avdelning för allmänna uppslagsböcker, men i
övrigt äro referensböckerna ej lokalt skilda från utlåningsböckerna.  I avdelningen

<img 1>
<i>Fig. 3. Det stora läsrummet [the readingrootn) i Indianapolis P. L.</i>

I förgrunden avdelningen för bildande konst; längst bort den medicinska föreningens bibliotek;
i mitten till höger tidskrifter tillika med några få tidningar; till vänster resebeskrivningar.
</img>

för fiction har man emellertid även uppställt på särskilt iögonfallande hyllor
en del non-fiction, både för att direkt intressera för den utställda litteraturen och
för att erinra om att det finns även andra böcker än den egentliga nöjesläsningen,
som kunna vara av allmännare intresse.

Som ovan framhållits, medför en splittring av biblioteket i många olika
specialrum ovillkorligen ökning i utgifterna till personal. Det är därför mycket som
talar för en anordning något i stil med det skildrade »sektionssystemet» i Cleveland,
där man kan sägas ha bevarat de fördelar, som äro förenade med specialrummet
(tillfälle till studie på platsen med bibliotekets förråd av den speciallitteratur, man


är intresserad av, i allt väsentligt samlad omkring sig), och på samma gång gått fri
från de nackdelar, som ligga i det ökade personalbehovet o. s. v. På ett ur
olika synpunkter tilltalande sätt har en dylik anordning tillämpats även i
<i>Indianapolis</i> nya bibliotek. 6 specialrum kunna där anses förenade tre och tre i de två
stora salarna, som flankera utlåningshallen. I den ena salen (»reading room»)
förvaras reselitteratur, tidskrifter och tidningar i mitten, omgivna på ena sidan av
medicin (stadens medicinska förenings bibliotek) och på den andra av bildande
konst (se fig. 3). De tre avdelningarna skiljas från varandra genom låga (knappt 1 m.
höga) hyllor. I den andra salen (»reference room») finnas i mitten uppslagsböcker
av olika slag, omgivna på den ena sidan av teknologi, på den andra av litteratur
om uppfostran, samt allehanda »current topics», småtryck och klipp i aktuella
ämnen,  som anses kunna vara av intresse för undervisningen i elementarskolorna.

</chapter>
<chapter name="Klassfikationssystem för Svenska bibliotek.">
<h2>KLASSIFIKATIONSSYSTEM FÖR SVENSKA BIBLIOTEK.</h2>

Det av Sveriges allmänna biblioteksforening utarbetade klassifikationssystemet
föreligger nu färdigt och säljes i bokhandeln till ett pris av 2:25 kronor samt
genom Sveriges allm. biblioteksförening till ett pris av 1:50 + ersättning för porto
med 20 öre (oavsett postförskottsavgift). Systemet avser att kunna användas av
stads-, folk- och skolbibliotek samt andra mindre bibliotek som hädanefter
nygrundas och vid reorganisation av äldre, ävensom i bibliografier, som vända sig
till en större allmänhet. Utgivaren av Årskatalog för svenska bokhandeln har
redan förklarat sig för sin del ämna använda systemet, liksom det kommer att
tillämpas i grundkatalogen för folk- och skolbibliotek. Från och med detta år
användes det i Biblioteksbladet, varför det för dettas prenumeranter är välbekant.

Till hjälp för användningen följer efter varje huvudavdelning ett större eller
mindre antal förklarande »anmärkningar». Slutligen är systemet försett med ett
sakregister avsett till hjälp vid placeringen.

För att ytterligare underlätta användningen av klassifikationssystemet för de
mindre biblioteken ha anmärkningar, som ha speciellt intresse även för dessa
utmärkts  med ett streck i kanten.

Genom sina anmärkningar och sitt register kommer systemet att bli till stor
hjälp även för de allra minsta biblioteken, som endast använda systemets
huvudavdelningar.

</chapter>
<chapter name="Svensk tidskriftsindex än en gång.">
<h2>SVENSK TIDSKRIFTSINDEX ÄN EN GÅNG.</h2>

Som förut omnämnts i styrelseberättelsen har biblioteksföreningens ansökan om statsbidrag
i och för utgivande av en svensk tidskriftsindex återremmitterats till riksbibliotekarien, vilken den
31 maj inkom med det infordrade nya utlåtandet. Av yttrandet, som även denna gång
utmynnar i en avstyrkan, skall här nedan återges de delar, som kunna anses innehålla något nytt
utöver vad sora ingick i den föregående skrivelsen.

Riksbibliotekarien framhåller först gentemot andre bibliotekskonsulentens referat av hans
skrivelse att han (riksbibliotekarien) ansett sig icke böra <i>tillsvidare</i> återupptaga frågan om
utgivandet av en svensk tidskriftsindex genom Kungl. bibliotekets försorg, och fortsätter därefter:

Jag anser mig emellertid redan här böra tillägga, att jag under nuvarande svåra statsfinansiella
förhållanden icke heller nu är beredd att tillstyrka ett omedelbart utförande av
ifrågavarande förslag, så mycket mer som det torde vara att förvänta, att en publikation av detta
slag under tidernas lopp med nödvändighet sväller ut och åstadkommer ökade kostnader för
statsverket. Jag har i min föregående skrivelse i ärendet i allmänhet framhållit, att i flera av
de viktigaste vetenskapsgrenarna årsbibliografier publiceras av de ledande tidskrifterna, vilka
bibliografier hittills kunnat till en icke oväsentlig grad ersätta en allmän tidskriftsindex. Det
är kanske lämpligt att här påvisa, att dessa fackbibliografier, som förteckna icke blott
uppsatser i tidskrifter och andra periodica utan även självständiga arbeten, äro ganska talrika,
varjämte de i de flesta fall sträcka sig utanför sitt egentliga ämne även till angränsande områden.
De förnämsta årsbibliografier, som nu utgivas, beröra följande vetenskaper: historia (utgiven i
Historisk tidskrift), genealogi (Personhistorisk tidskrift), litteraturhistoria (Samlaren),
konsthistoria (Tidskrift för konstvetenskap), nordiska språk (Arkiv för nordisk filologi),
ortnamnsforskning (Namn och bygd), rättsvetenskap (Tidsskrift for Retsvidenskab); bibliografier
omfattande flera år offentliggöras i följande ämnen: kyrkohistoria (Kyrkohistorisk årsskrift), juridik
(Nytt juridiskt arkiv), psykologi (Psyke). Vidare komma från och med detta år årsbibliografier
att publiceras i bibliografi (Nordisk tidskrift för bok- och biblioteksväsen) och statistik
(Nordisk statistisk tidskrift). Även för den naturvetenskapliga litteraturens bibliografiering är väl
sörjt. Utom vissa årsbibliografier och bibliografierna i The international catalogue of scientific
literature, vilken senare publikation dock under krigsåren legat nere, förbereder Svenska
Vetenskapsakademien, för såvida icke det nämnda internationella företaget åter väckes till liv,
utgivandet av en naturvetenskaplig årsbibliografi, sedan riksdagen på Eders Kungl. Maj:ts förslag
nu till akademiens förfogande ställt nödigt anslag. Det torde därför böra tagas i övervägande
huruvida den svenska tidskriftsindexen i så fall överhuvud taget skall behöva befatta sig med
den naturvetenskapliga litteraturen eller om den icke skall kunna begränsas till att omfatta
enbart humanistiska ämnen.

Av vad jag ovan framhållit synes det mig klart framgå att för den kunskapssökande möjlighet
finnes att erhålla kännedom om den viktigaste delen av den svenska tidskriftslitteraturen
även utan hjälp av en tidskriftsindex. Andre bibliotekskonsulenten har häremot framhållit, att
de ovan nämnda bibliografierna ingå i tidskrifter, som i regel betinga ett rätt högt pris, och
att dessas innehåll ofta är av den art, att man ej kan förorda, att det stora flertalet av de för
den större allmänheten avsedda biblioteken anskaffar dem. Häremot torde med fog kunna
invändas, att de flesta av de nyss uppräknade tidskrifterna höra till dem, som böra utgöra
grunden även för ett mindre bibliotek, och att desamma säkerligen komma att lämna det största
materialet till en blivande tidskriftsindex, som naturligtvis också måste taga sikte på den rent
vetenskapliga produktionen, ej blott på den politiska och sociala.

Av vad jag ovan anfört, skulle det synas, som om behovet av en årlig svensk tidskriftsindex
icke för närvarande vore så trängande. Dock tala otvivelaktigt flera skäl för en sådan
publikations utgivande, framför allt är det naturligtvis önskvärt att i en lätt tillgänglig
handbok kunna överblicka hela tidskriftslitteraturen. Jag tillåter mig därför förklara, att Kungl.
biblioteket allt fortfarande är berett att återupptaga frågan om en svensk tidskriftsindex, när
tiden härför kan anses vara mogen, och medverka till en tillfredsställande lösning.

— — — — — — — — — — — — — — — — — — — — — — — — — — — — —

I min underdåniga skrivelse den 26 augusti 1920 framhöll jag, att meningarna voro delade,
om en årlig tidskriftsindex eller en för flera år, exempelvis fem år, avsedd index, vore den
lämpligaste. Denna fråga har nu varit föremål för ingående överläggning vid sammanträden
med de ovan nämnda bibliotekarierna i Kungl. biblioteket [samtliga förste bibliotekarier] och

representanten för Uppsala universitetsbibliotek [förste bibliotekarien Bring], och ett vida större
material har indragits i utredningen, än det varöver Sveriges allmänna biblioteksförening
förfogat i och för sin utredning, där exempelvis den italienska och den holländska
tidskriftsindexen, vilken senare är synnerligen viktig, icke voro uppmärksammade. Ehuru den åsikten
fortfarande gjorde sig gällande, att det vetenskapliga biblioteksväsendet och framför allt arbetet
vid katalogen och expeditionen bäst vore betjänt med en flera år omfattande index, varigenom
också de vidlyftiga registerarbetena till 5- eller 10-årsperioder borde kunna undvikas, ansågs
dock hänsyn böra tagas till kravet på de registrerade uppsatsernas aktualitet, så att
kännedom om dessa snarast möjligt skall kunna spridas till den läsande allmänheten. Kungl.
biblioteket biträder därför nu den mening, som anser att en årlig svensk tidskriftsindex under
nuvarande förhållanden är den lämpligaste formen för en dylik publikation.

Däremot återstå de anmärkningar, som jag i min förra skrivelse riktade mot Sveriges
allmänna biblioteksförenings framställning, för så vitt de röra redigerings- och utgivningsarbetets
uppdragande åt föreningen, oemotsagda även i andre bibliotekskonsulentens skrivelse. Vad jag
närmast vänt mig mot, är den fullständiga frånvaron av utredning, huru föreningen tänkt sig
den praktiska anordningen av redigeringsarbetet och med vilka arbetskrafter det skall utföras. I
andre bibliotekskonsulentens skrivelse finner jag icke heller nu någon som helst upplysning
härom, en omständighet, som måste betecknas som synnerligen anmärkningsvärd. Jag har
redan förut framhållit det som otänkbart, att ett bibliografiskt arbete av föreliggande slag
utföres utanför ett offentligt med nödig bibliografisk handapparat försett bibliotek, jag har vidare
ansett det för sannolikast, att arbetet komme att anförtros åt någon bibliografiskt skolad
tjänsteman vid något av de offentliga biblioteken, vilken därför skulle uppbära särskilt
redigeringsarvode. Det torde på grund härav icke finnas någon som helst anledning att förbigå den
institution, med vilkens arbetskrafter och hjälpmedel den ifrågasatta publikationen utföres och på
vilken ansvaret för redigeringen får vila. Men härtill kommer ännu en omständighet, som icke
är den minst viktiga. Hur skall föreningen kunna överblicka och införskaffa det för
excerperingsarbetet nödiga tidskriftsmaterialet utan att, hava tillgång till ett offentligt bibliotek? Det
måste visserligen erkännas, att detta även blir ett problem för våra offentliga bibliotek att lösa,
av vilka det ju närmast är Kungl, biblioteket och universitetsbiblioteken, som kunna
ifrågakomma, i det att de flesta tidskrifterna inkomma först med det följande årets arkivleveranser.
Men denna fråga torde dock bliva lättare för en offentlig biblioteksinstitution att ordna än för
en privat förening. Dels subskriberar Kungl, biblioteket eller erhålkr på annat sätt ett stort
antal av de viktigaste svenska tidskrifterna för att i läsesalen tillhandahållas allmänheten, dels
har universitetsbiblioteket i Uppsala tillgång till icke mindre än 130 tidskrifter allt efter som
dessa utkomma, vilka där uppsamlas för att som gåva avsändas till den skandinaviska
avdelningen av Bibliothéque Sainte-Geneviéve i Paris. En annan utsikt att erhålla snar tillgång
till tidskriftslitteraturen torde kunna uppnås genom ett rationellt utnyttjande av det till Kungl.
Justitiedepartementet inkommande pliktexemplaret, varom i dagarna förslag blivit framlagt.
Det torde dessutom vara lättare fo'r ett av de offentliga biblioteken att genom överenskommelse
med förläggare och redaktörer i rätt tid erhålla det pliktexemplar, som i alla händelser
senare måste utlämnas, än för en förening utan fast loka] och utan de förbindelser med
landets tryckerier och förläggare, som de offentliga biblioteken äga. Vidare är det icke utan vikt
för arbetet, att tillgång finnes till hela det förutgående tidskriftsmaterialet, vilket ju endast kan
vara fallet i något av de nämnda biblioteken. De här ovan anförda skälen synas mig därför
fortfarande tala för att redigeringsarbetet av en svensk tidskriftsindex, om en sådan kommer
till stånd, bör uppdragas direkt åt något av statsbiblioteken utan någon mellanhand.

<tab><tab><tab><tab><tab><tab><tab><tab>Underdånigst
<tab><tab><tab><tab><tab><tab><tab><tab>Isak Colljin.
Stockholm den 31 maj 1921.

Till ovanstående skrivelse skola endast fogas några reflexioner, utan att gå in på någon
direkt polemik. Det är först och främst en tillfredsställelse att konstatera att riksbibliotekarien
numera övergivit tanken på femårsperioden för en eventuell tidskriftsindex' utgivande. Vidare
bör det också understrykas, att fastän skrivelsen anser det böra tagas under övervägande om
ej indexen bör begränsas till enbart humanistiska ämnen, det några rader längre ned
framhålles att det »framförallt naturligtvis är önskvärt att i en lätt tillgänglig handbok kunna
överblicka hela tidskriftslitteraturen». Slutligen är det i avvaktan på indexen värdefullt att få
uppräknat de tidskrifter, som innehålla årsbibliografier över svensk litteratur inom resp. fack, och


för att denna uppräkning skall kunna bli till ännu mer hjälp, skola här meddelas
prenumerationsprisen för tidskrifterna, fastän man kan ha all anledning att sätta i fråga om verkligen »de
flesta» av dem höra till de tidskrifter, »som böra utgöra grunden även för ett mindre
bibliotek». Historisk tidskrift (medlemskap i Svenska historiska föreningen, Sthlm) 12:—;
Personhistorisk tidskrift 16:—; Tidskrift för konstvetenskap 12:—; Samlaren (medlemskap i Svenska
litteratursällskapet, Uppsala) 10:—; Arkiv för nordisk filologi 11:—; Namn och bygd 10:—;
Tidsskrift for retsvidenskab 12:—; Kyrkohistorisk årsskrift (medlemskap i Kyrkohistoriska
föreningen, Uppsala) 10:—; Nytt juridiskt arkiv, avd. II. (på posten) 15:—; Psyke 10:—; Nordisk
tidskrift för bok och biblioteksväsen 20:—; Nordisk statistisk tidskrift (ännu ej  utkommen).

Sammanlagt går prenumerationspriset till över 130 kr.

Utom de i dessa tidskrifter ingående bibliografierna kan det emellertid vara skäl att erinra
om årsbibliografien över naturskyddslitteratur i Sveriges natur (5:—) och den bibliografiska
översikten över kulturhistorisk litteratur i Rig (medlemsavgift i Föreningen för svensk
kulturhistoria 10:—).

Riksbibliotekariens huvudanmärkning är att han anser att då sannolikt arbetet kommer att
anförtros åt »någon bibliografiskt skolad tjänsteman vid något av de offentliga biblioteken, det ej
torde finnas någon som helst anledning att förbigå den institution, med vilkens arbetskrafter
och hjälpmedel den ifrågasatta publikationen utföres och på vilken ansvaret för redigeringen
får vila». Nej det finns ingen annan anledning än den mycket giltiga att chefen för den
institution, som i första hand skulle komma i fråga, förklarat att han tillsvidare ej ansett sig böra
återupptaga frågan. Det kan också förtjäna att framhållas att både i Danmark och Norge de
motsvarande företagen ha startats som enskilda företag. Och det förefaller något egendomligt
att taga för givet att ansvaret för redigeringen skulle komma att vila på institutionen, om en enskild
person eller en enskild förening begagnar sig av dess resurser för att utföra ett arbete. <i>F. H.</i>

</chapter>
<chapter name="Behovet av höjda lokala anslag till biblioteken.">
<h2>BEHOVET AV HÖJDA LOKALA ANSLAG TILL BIBLIOTEKEN.</h2>
Till hjälp för de bibliotek, som ämna ansöka om högre lokala anslag för år
1922 till sina bibliotek, därför att de höjda bok- och inbindningspriserna
nödvändiggjort en inskränkning i bokinköpen, hänvisas till den i h. 2 av Biblioteksbladet
innevarande år (s.  70—72) införda redogörelsen för bokprisernas stegring o. s. v.

</chapter>
<chapter name="Anslag till bibliotek vid fortsättningsskolor samt yrkesskolor!">
<h2>ANSLAG TILL BIBLIOTEK VID FORTSÄTTNINGSSKOLOR
SAMT YRKESSKOLOR!</h2>
Fr. o. m. år 1922 ha vissa typer av skolbibliotek, som ej tidigare kunnat
erhålla statsbidrag, möjlighet att få anslag av staten.

För tillgodoseendet av <i>fortsättningsskolornas</i> behov utgår »understöd till
skoldistrikt med statsunderstött skolbibliotek med ett belopp av lägst 15 kronor och
högst 150 kronor, för år räknat, för upprättande och underhåll av en boksamling
för fortsättningsskolan såsom särskild avdelning av skolbiblioteket». Meningen är
alltså att fortsättningsskolans bibliotek blott bör utgöra en egen avdelning av
folkskolans bibliotek, ej ett helt fristående bibliotek, och att anslag ej kan lämnas till
fortsättningsskola, därest ej även anslag för folkskolebiblioteket sökes. Tillsamman
kunna dessa bibliotek få högst 300 kr., varav 150 kr. till folkskolans bibliotek
och 150 till fortsättningsskoleavdelningen.

I fråga om vikten av bibliotek för fortsättningsskolornas behov har skolöverstyrelsen,
i samband med sin hemställan om anslag till dessa biblioteksformer,
framhållit, att redan de i fortsättningsskolestadgan framlagda grundlinjerna för
skolans verksamhet — där bl. a. de fria studiernas betydelse starkt understrykes —
tydligt ge vid handen

»att det för dennas behov oundgängligen kräves ett bibliotek, innefattande såväl
skönlitteratur som facklitteratur i skilda ämnen, lämpad för det åldersstadium, som
fortsättningsskolan avser, och att detta bibliotek ej bör begränsas till de läroämnen, som äro upptagna på
skolans schema. Därvid synes ej minst vikt böra läggas vid ett någorlunda rikhaltigt
referensbibliotek, upptagande en vaid samling uppslagsböcker. En ej oviktig del av den fostran till
självstudier, som fortsättningsskolan bör söka att bibringa sina elever, synes nämligen vara den
handledning i bruket av viktigare enkla uppslagsböcker, som för det stora flertalet elever är
nödvändig, om de någonsin skola kunna vinna vana att handskas med böcker».

Därjämte utgår »understöd till styrelse för statsunderstödd <i>lärlingsskola, yrkesskola,
verkstadsskola, ettårig handelsskola</i> eller <i>hushållsskola</i> med ett belopp av
lägst 15 kronor och högst 150 kronor, för år räknat, för underhåll av ett
skolbibliotek; dock att, där beträffande viss kommun statsunderstöd anses böra
tillkomma kommunen tillhöriga skolor av mer än en av nyss angivna skolformer,
understödet skall utgå till en för samtliga dessa skolor gemensam skolstyrelse med
lägst 15 kronor och högst 150 kronor för varje skolform».

Liksom i fråga om anslag till tidigare anslagsberättigade skolor erfordras
emellertid ett lika stort lokalt anslag för erhållande av statsbidrag.

Med anledning av den stora betydelsen för dessa skolors arbete av anordnandet
av välförsedda bibliotek är det av vikt att i <i>församlingarnas (resp. kommunernas)
budget för 1922</i> införas anslag för dylika bibliotek för att man redan sagda år
skall kunna komma i åtnjutande av statsbidrag.

</chapter>
<chapter name="Biblioteksnotiser.">
<h2>BIBLIOTEKSNOTISER.</h2>
<b>Västra Sveriges folkbildningsförbund</b> har haft sitt årssammanträde den 31 maj. Av
årsberättelserna framgick, att byrån under arbetsåret 1920—21 förmedlat 908 föreläsningar
mot 730 året förut. Därav ha hållits 506 under höstterminen och 402 under vårterminen.

Beträffande vandringsbiblioteken meddelades, att under året expedierats — till 41 olika
platser — 51 sändningar ur den rörliga samlingen med tillsammans 1,084 n:r och 32 fasta
bibliotek, innehållande vartdera 30 à 32 n:r. 29 fasta bibliotek och 44 rörliga sändningar ha
återkommit efter att i genomsnitt ha varit ute omkring 5 månader. Utlåningssiffrorna på de
skilda platserna äro som förut högst växlande, mellan 15 och 142.

Förbundet har lidit en stor förlust, i det att prof. O. E. Lindberg, dess förste ordförande
och en av banbrytarna på föreläsningsområdet i hela vårt land, avgått med döden.

<b>Västerviks stadsbibliotek</b> har under det gångna året erhållit avsevärt ökat utrymme.
Tidigare disponerade det blott 2 rum, därav ett läsrum. Nu har biblioteket fått 4 rum.
varav 2 användas till läsrum. Dessutom har föreståndaren bostad inom byggnaden. Lokalerna
äro synnerligen centralt belägna, i staden tillhörig fastighet, Strömsgatan 12, och äro
nyrestaurerade.

Samtidigt höjdes föreståndarens lön till 2,000 kr. + dyrtidstillägg och fri bostad, varvid
han emellertid är skyldig att på egen bekostnad hålla nödigt biträde. Stadens anslag till
övriga utgifter utgår fr. o. m. i år med 3,600 kr.

Bokbeståndet utgjorde vid årets början 3,533 band, vartill kommer den s. k. Ljungdahlska
boksamlingen, varöver särskild förteckning finnes. Boklånens antal under år 1920 utgjorde
21,773 hemlån mot föregående år 20,749. Under de gångna månaderna av år 1921 har lånens
antal ytterligare betydligt ökats och utgjorde under årets 4 första månader över 1,700 fler än
under samma tid förra året.

Under året har utkommit ett nytt supplement till bibliotekets tryckta katalog.

<b>Finlands nya folkbiblioteksorganisation.</b> I december 1920 beslöts av finska riksdagen
en helt ny organisation av folkbiblioteksverksamheten. För den centrala ledningen har
upprättats en bibliotekskommission bestående av den ledamot av landets skolstyrelse, som handhar
ärenden rörande allmän folkbildning, såsom ordförande och sex andra i biblioteksverksamheten
förfarna och för det fria folkbildningsarbetet intresserade medlemmar, valda för tre års tid av
sex med biblioteksverksamhet sysslande allmänna folkbildningsföreningar, representerande olika
samhällsklasser och språk.

Kommissionen skall genom skolstyrelsen inkomma med förslag angående de för biblioteksverksamheten
erforderliga anslagen. Den skall dessutom utse en ordinarie tjänsteman,
»biblioteksdirektorn», samt vid behov nödiga biträden, bl. a. för handläggning av ärenden rörande
svenskspråkiga bibliotek. Biblioteksdirektorn skall vara kommissionens sekreterare.


Sedan flera år ha planer varit å bane att i Hälsingfors upprätta ett centralbibliotek för
att understödja de lokala biblioteken genom lån av vandringsboksamlingar samt enskilda arbeten.
Av finansiella hänsyn har emellertid riksdagen tillsvidare skjutit åt sidan inrättandet av ett
dylikt bibliotek och har begränsat sig till att söka befordra konsulent- och väckelsearbetet på
biblioteksverksamhetens område.

Hela landet indelas i konsulentdistrikt, som tillsvidare sammanfalla med länen, men vilkas
antal i framtiden vid behov kunna ökas. För varje sådant distrikt skall bibliotekskommissionen
tillsätta en bibliotekskonsulent med uppgift att meddela råd och anvisningar vid grundandet
och vården av bibliotek samt rörande det fria folkbildningsarbetet främst studiecirkelverksamheten.

I varje kommun skall om möjligt inrättas ett »stambibliotek», och till kommun som
avlönar utbildad bibliotekarie och vars stambibliotek uppfyller vissa villkor har beviljats i
statsbidrag 50 % av stambibliotekariens avlöning, dock högst 5,000 mark om året. Detta gäller
dock endast landskommuner. Bibliotekarien vid stambiblioteket har att sköta detta och tillika
att ge råd åt föreståndarna för de i kommunen existerande lokala biblioteken och organisationer
tillhöriga bibliotek samt åt studiecirklar, varjämte han skall medverka vid anordnande av
föreläsningar.

För utbildning av bibliotekarier och bibliotekskonsulenter skall bibliotekskommissionen
med statsmedel anordna bibliotekskurser. Dessutom skall med tiden anordnas i huvudstaden
ett »biblioteksinstitut» för meddelande av mera detaljerad undervisning. Inträdesfordringarna
till detta institut äro avsedda att med tiden göras sådana, att av detsamma utbildade
bibliotekarier kunna jämställas med folkskollärarna med hänsyn till avlöning o. s. v. Ledningen av
bibliotekskurserna samt av biblioteksinstitutet och centralbiblioteket, där dessa inrättats, skall
anförtros biblioteksdirektorn.

För anskaffande av böcker skall bibliotekskommissionen åt stambibliotek i landskommuner
samt åt de lokala och organisationer tillhöriga bibliotek, vilka underkasta sig det kommunala
stambibliotekets ledning, av statsmedel bevilja understöd till belopp utgörande 40 % av den
summa, som använts för inköp av vetenskaplig litteratur, och 25 % av den för inköp av
skönlitteratur använda summan. At stadsbiblioteken lämnas endast hälften, alltså resp. 20 och
12 1/2 %. Bibliotekskommissionen skall tillse att ej något större bibliotek erhåller
oproportionerligt högt bidrag och har därför rätt att bestämma en viss maximigräns.

I allt ha för genomförande av den nya organisationen för innevarande år anslagits 495,000 Fmk.

Till första innehavare av platsen som biblioteksdirektor har utsetts fröken Helle Cannelin.

</chapter>
<chapter name="Litteratur.">
<h2>LITTERATUR.</h2>
<h3>C. Religion.</h3>
<b>Andrews, C. F.</b> Renässansen i Indien ur missionssynpunkt. Övs. [fr. eng.]
av Carl-Axel Hallström. Diak. 1918. 211 s. Ill. <i>Clb.</i> <tab><b>5:—.</b>

Författaren, engelsk missionär i Indien, finner, att den nuvarande jäsningen i detta land,
de många religiösa nybildningarna och de nationella rörelserna berättiga till talet om en
renässans jämförlig med den mäktiga kulturrörelse, som gick över Europa vid medeltidens slut.
En mängd av de indiska nutidsfrågorna: nationalismen, förhållandet mellan religion och
uppfostran, de synkretistiska rörelserna, missionens svårigheter, erhålla en grundlig och skarpsinnig
belysning. Fast bokens engelska original utkom redan 1912 och framställningen därföre i
åtskilliga punkter är föråldrad, har den dock ännu stark aktualitet och är ägnad att ge en god
orientering i de indiska religiösa, sociala och politiska problemen. Översättningen är tyvärr
mindre god. <tab><i>G. Lbrg.</i>

<b>Fogelklou, Emilia.</b> Från själens vägar. Religionspsykologiska utkast. A. B.
1920. 208 s. <i>C.</i> <tab><b>11:—.</b>

Emilia Fogelklou är grundligt hemma i den moderna religionspsykologien och i studiet av
religiösa personligheter. Vad hon läst har hon tillägnat sig på ett ursprungligt och personligt sätt.
Även gamla sanningar förmår hon giva en för henne karakteristisk, ny form. Hon kastar
därigenom nytt ljus över de religiösa företeelserna. Och om dessa skriver hon icke såsom en
utomstående, utan som en som verkligen förstår vad religion är. Någon gång förefaller
framställningssättet kanske litet konstlat. Det inverkar dock ej i minsta mån på omdömet att vi i
föreliggande bok ha ett betydande svenskt originalarbete på ett område, där den inhemska
litteraturen är mycket inskränkt. De mest förtjänstfulla kapitlen synas vara Dogmers själ och kropp,
Naturmystik och andeliv samt Helgonets själstyp och profetens. <tab><i>E. M. R.</i>

<b>Göransson, N[ils] J[ohan].</b> Luthers reformation. Historisk-psykologisk trosskildring.
Nst. 1920. 322 s. <i>Cjbc.</i> <tab><b>19:—,</b> inb. <b>23:—.</b>

Undertiteln angiver i vilken riktning professor Göransson arbetat. Han vill icke i första
hand giva en kyrkohistorisk skildring av Luther i hans reformatoriska arbete, ej heller vill han
dogmhistoriskt eller systematiskt giva en överblick över reformationens insats. Det han vill
ha fram är den inre, idésidan i Luthers och hans reformations historia. Yttre, historiska data
medtagas blott i den mån de utgöra en nödvändig bakgrund för teckningen av Luthers tro i
dess inre historiska och psykologiska nödvändighet, dess idéhalt och sammanhang. Förf.
skärskådar först den medeltida religiösa utvecklingen, i den mån det centrala i kristendomen
blivit förytligat och förvanskat. Mot bakgrunden av den religiösa oron mot slutet av
medeltiden ser han så Luther och följer hans religiösa utveckling hän till uppdagandet av evangeliet
och hans brytning med det medeltida religiösa och kyrkliga systemet. Utförligt dröjer han
sedan vid den nya religiösa ståndpunkten och allt vad denna innebar. Arbetet vilar på
synnerligen omfattande studier och är av gedignaste halt. På ett lyckligt sätt kompletterar det vår
hittillsvarande Lutherlitteratur. Förf. har alldeles rätt i att uppmärksamheten i vår tid behöver
inriktas på det lutherska trosarvet, som vi sannerligen icke hava råd att förlora. <tab><i>E. M. R.</i>

<b>Holmquist, Hjalmar.</b> Påvedömets historia 1800—1920. En översikt. Sv. kristl.
stud. 1920. 226 s. (Sv. kristl. studentrör. skriftser. 120.) <i>Cjbb.</i> <tab><b>6:50.</b>

Den bekante danske kyrkohistorikern Fr. Nielsens kanske mest berömda arbete var hans
Påvedömets historia i det 19 årh. Vår egen frejdade kyrkohistoriker fortsätter på den av
Nielsen inslagna linjen. Hans arbete är mera kortfattat och koncentrerat, men lika friskt och
levande skrivet som dennes. Det för också fram ända till närvarande tid och torde härutinnan
vara ganska ensamstående i sitt slag. På intet annat håll torde man som här få en så ingående
och klart orienterande överblick över det sista, betydelsefulla skedet i romerska kyrkans
historia. I vårt protestantiska land torde man ha alla skäl att ge akt på den romerska kyrkans
senaste maktutveckling. <tab><i>E. M. R.</i>

<b>Lysander, Albert.</b> Kyrkliga resebilder. Gle. 1920. 168 s. Ill. <i>Cjac.</i> <tab><b>5:75.</b>

Innehåll: Schweiz 1918. — England 1920 [bl. a. Hugh Benson, hans person och
författarskap; hans hem och grav]. — Ekumeniska konferensen i Genève 1920.

Det är synnerligen nöjsamt att följa kyrkoherde Lysander på hans resor. Han är en vaken,
kunnig och intresserad resenär. Läsaren anar knappt vilka rika upplysningar om olika länders
kyrkliga förhållanden han får i en lätt vch behaglig form. Boken, som är illustrerad, synes
mig väl lämpad för högläsning. <tab><i>E. M. R.</i>

<b>Oldham, J. H.</b> Världen och evangeliet. Övs. [fr. eng.] av Herta Sommarström.
Sv. miss. 1919. 204 s. <i>Cl.</i> <tab><b>4:50.</b>

Englands för närvarande väl främste missionsteoretiker har här närmast med anledning av
missionens under kriget förändrade läge givit en allmän orientering över de viktigaste nutida
missionsproblemen. Hans arbete präglas av intellektuell klarhet, förenad med omfattande
sakkunskap och förmåga av koncentration kring det väsentligaste, vilket särskilt framträder i de
mästerligt gjorda överblickarna över de särskilda missionsområdena. Boken är i främsta
rummet en värdefull handledning för missionsorganisationernas ledare och missionens arbetare men
lämpar sig ock val för alla bildade, som ha intresse för här berörda problem. Översättningen
vanställes tyvärr av åtskilliga störande tryckfel. <tab><i>G. Lbrg.</i>

<b>Södergren, Viktor.</b> Danskt kyrkoliv och svenskt. Några bilder och jämförelser.
Gle. 1920. 126 s. Ill., litt. <i>Cjda.</i> <tab><b>5:75.</b>

Enligt min uppfattning är detta en ovanligt bra bok. Det är också en bok som behöves,
ty kunskapen om danskt kyrkoliv är hos oss i allmänhet ganska liten. Vid skildringen av t. ex.
grundtvigianismen eller den inre missionen drager förf. på ett mycket lyckligt sätt upp
jämförelser med svenska förhållanden. Härigenom får läsaren en fast utgångspunkt för
uppfattningen och bedömandet av vad som rör sig inom den danska kyrkan samtidigt som blicken
öppnas för styrkan och svagheten i vårt eget kyrkoliv. <tab><i>E. M. R.</i>

<h3>D. Filosofi.</h3>
<b>Lehmann, Edv[ard].</b> Män och deras tro. Luther, Pascal, Rousseau, Carlyle,
Kierkegaard. Gle. 1920. 279 s. <i>Db.</i> <tab><b>9:50.</b>

Den kände förf. visar i denna bok några av sina bästa sidor. Den psykologiska analysen
är både skarpsinnig och spirituell och lämnar verklig behållning. Minst lyckas förf. med Luther.
Däremot är teckningen av Rousseau och av Carlyle mästerlig. Så väl lekmannen som den
historiskt förfarne har här mycket att hämta. <tab><i>E. M. R.</i>

<b>Rudberg, Gunnar.</b> Kristus och Platon. Ett utkast. Sv. kristl, stud. 1920.
80 s. (Sv. kristl. studentrör. skriftser. 125.) <i>Dba.</i> <tab><b>2:50.</b>

Denna skrift, författad av den fint bildade, religiöst intresserade humanisten, professor
Rudberg, är ingen lätt läsning, men det lönar sig att tränga in i densamma. Kristus och Platon
— det är ingen förenklad, lättköpt jämförelse dem emellan som förf. anställer. Han vill i
första hand få fram de drag i deras väsen, som gjorde dem till vad de voro, drag som
framför allt verkat på deras egen tid och följande tider, på historien och människolivet.
Därigenom framstår deras betydelse för oss än i dag, Kristus med evangeliet, han som själv är
evangeliet, och Platon, som grundlagt den intellektuella odlingen. Förf. låter oss till sist
skymta den punkt, där deras personlighet och verk, trots all olikhet, mötas. <tab><i>E. M. R.</i>

<h3>H. Skönlitteratur.</h3>
<b>Anker, Nini Roll.</b> Fru Castrups dotter. Roman. Övs. fr. no. A. B. 1919.
314 s. <i>Hced.</i> <tab>Inb. <b>7:50.</b>

Denna välskrivna kvinnopsykologiska roman, där för övrigt även nutidens sociala kamp
kommer till synes, har utkommit i en översättning, vars make i uselhet man sällan får skåda.
Boken fullkomligt vimlar av de grövsta språkliga felaktigheter och missförstånd av den norska
texten samt vanställes dessutom av en otalig mängd tryckfel. <tab><i>H. N.</i>

<b>Horatius. Oden.</b> Övs. [fr. lat.] i urskriftens versmått av S. L. Sjöblom.
Översedd, kompletterad och med anmärkningar utg. av A. Bokelund. Nst. 1920.
167 s. <i>Hceo.</i> <tab><b>8:75.</b>

Horatius är en av Roms främsta och mest kända skalder. Av hans lyriska diktning föreligger
här en god översättning i originalets versmått, som kan rekommenderas åt var och en
som önskar göra bekantskap med antik diktning. <tab><i>M. P. N.</i>

<b>Jenkins, Herbert.</b> Bindle. Några blad ur Joseph Bindles historia. Övs.
[fr. eng.] av C. A. Ringenson. Sk. 1919. 310 s. <i>Hcee.</i> <tab><b>7:50.</b>

Bindle är en londonsk expresskarl av äkta cockneyursprung, och hans mångfaldiga bedrifter
skildras i denna liksom ett par följande också till svenska översatta volymer (Nattklubben och
Bindles äventyr, Sk., à 7:50). Det är engelskt skämtlynne av den handgripligaste art, den
rena situationskomiken — förväxlade hotellrumsnycklar, sprit i lemonaden vid nykterhetsfester
med groteska resultat etc. etc. I Bindles bästa ögonblick kan det dock komma något av
moderniserad Dickens-anda över hans upptåg. <tab><i>G—a L.</i>

<b>Hcb. Skönlitteratur: nysvensk (med finsk-svensk).

Kock, Gösta.</b> Där dagen gryr. Berättelse. Nst. 1920. 155 s. <tab><b>6:—.</b>

Folkskolläraren och hans arbete har, när det skönlitterärt behandlats, hittills mest upptagits
som stoff för satir. Här föreligger en bok, som visar de svårigheter en nutida lärare
arbetar under, den otacksamhet och oförståelse han ofta möter, men också framgången som
kan nås, då uppgiften tages med allvar. En verklighetsskildring och en god sådan. <tab><i>H. N.</i>

<b>Ljungquist, Ivar.</b> Det mörka Småland. W. & W. 1921. 226 s. <tab><b>5:25.</b>

En debutbok av ovanlig styrka, skildrande brytning mellan gammal och ny tid i en
småländsk skogssocken, som i århundraden legat avstängd från samfärdseln och vars
traditionsbundenhet liksom symboliseras av den långa räcka präster av samma släkt som son efter far
följt efter varandra i prästgården. Den nya tiden kommer med skogsskövling och lös
frikyrklighet. Bondjorden går ur de gamla släkternas ägo. Emigrationen suger bort den
arbetsdugligaste ungdomen. Mot allt detta står gammalfolket, strävsamt och segt, hårdvulet och
obarmhärtigt, men med något sympatiskt och imponerande i sin knotiga fasthet. <tab><i>F. H.</i>

<b>Severin-Andersson, J.</b> Anno sextiåtta. Skildringar frän nödåret 1868—1869.
Hall 1920. 173 s. <tab><b>3:—,</b> inb. <b>4:50.</b>

I en stil, som är en misslyckad imitation av Selma Lagerlöfs, berättas om fattigdomen och
lidandena i Småland under nödåret 1868. Berättelsen synes lokaliserad till de östra delarna
av landskapet. <tab><i>F. H.</i>

<b>Swahn, Waldemar.</b> Staden vid ån. Roman. Å. & Å. 1920, 264 s. <tab><b>9:50.</b>

Ett nytt av den bekante författarens småstadsgallerier med kuriösa »original», som kanske
dock emellanåt varit skildrade förr men som även då här ritas upp med levande linjer,
känsliga eller satiriska. Någon gång ett följetongsarrangemang, som kan undvikas. Kan gott
rekommenderas åt biblioteken. <tab><i>F. V.</i>

<b>Svenson-Graner, Carl.</b> Böljan och berget. Lb. 1920. 75 s. <tab><b>2:75.</b>

Förf., som även förut hämtat motiv till sina arbeten från sin hembygd Småland (t. ex. i
Skogarnas folk, A. V. C. 1913, och Skogsberga by, Ask. 1911, jfr Grkat. s. 92), har här
återberättat ett par sägner, som äro knutna till Vättern och Visingsö. I ett inledningskapitel
nämnas »några ord om Vätterlandskapet och dess skildrare». <tab><i>F. H.</i>

<b>Williams, Karl,</b> [pseud.:] <i>Kalle i Dalen.</i> Smålänningar. En bok om gubbar
och käringar, pojkar och flickor. Å. & Å. 1920. 191 s. <tab><b>5:50.</b>

En samling »folklivsskildringar» från Småland av samma natur som »bondkomikernas»
historier. <tab><i>F. H.</i>

<h3>J. Arkeologi.</h3>
<b>Klein, Ernst.</b> Stenåldersliv. Sv. teknologfören. 1920. 115 s. Ill. (Konst-
o. kulturhist. bibl.  3.) <i>Jaba.</i> <tab>Inb. <b>10:—.</b>

Föreliggande arbete utgör en populär skildring av en serie metodiska experiment rörande
stenålderns tekniska färdigheter och levnadsförhållanden. De områden som experimenten
berört äro bl. a. flintbehandlingen, tillverkning av benredskap och lerkärl, husbyggnadstekniken,
jakt och fiske, slakt och matlagning. Dylika försök hava tidigare utförts i Tyskland,
Danmark och England, men ingalunda så metodiskt och utan att man placerat den arbetande i en
miljö och i levnadsförhållanden som något så när motsvarat de möjligheter som stodo
stenåldersmänniskor till buds. Här har detta skett. På greve Eric von Rosens Rockelsta i
Södermanland åtog sig Kleins experimentator, journalisten Daniel Smedberg, att sommaren 1919 leva
stenåldersliv. Endast försedda med ett mindre förråd av födoämnen av det slag som en
stenåldersvilde kunde tänkas medföra på en vandrings- och nybyggesfärd slog sig Smedberg och
en vän till honom fram hela sommaren och en del av hösten.

Ej så få av de erfarenheter som vunnos, speciellt rörande tillverkning av benredskap och
lerkärl, äga bestående värde för etnologien. Framförd överskådligt och i en lättläst och roande
form, utgör denna skildring av stenåldersliv i våra dagar ett beaktansvärt bidrag till den
populärvetenskapliga litteratur, som man önskar spridning inom folk- och skolbibliotek. <i>Br. Sr.</i>

<h3>K. Historia.</h3>
<b>Kjellén, Rudolf.</b> Världspolitiken 1911—1919 i periodiska översikter. Lb.
1920. 268 s. <i>Kac.</i> <tab><b>12:50.</b>

K. har här efter en lätt bearbetning utgivit de utrikespolitiska översikter han förut offentliggjort
i Nya Sverige. Man får i dem en mycket nyttig materialsamling i fråga om å ena
sidan de händelser som förebådade och framkallade världskriget, å andra sidan de avgörande
momenten i detta. Samlingens nytta inskränkes ej därav, att man av dessa under omedelbart
intryck av de skildrade tilldragelserna skrivna översikter ser, hur lätt även så kunniga
samtidshistoriker som K. misstaga sig, då de försöka sig på att förutsäga den kommande utvecklingen
och hur även han, trots alla hans anspråk på vetenskaplig objektivitet, är delaktig av den
mycket mänskliga egenskapen att tro det man önskar. <tab><i>F. H.</i>

<b>Steffen, Gustaf F[redrik].</b> Världsåldrarna. Samhällets och kulturens
allmänna utveckling. D. 3. Forntidsstaten. Medeltid, nyare tid, nutid.
Världsåldrarnas typserie. H. G. 1920. Ill., litt. <i>Kt.</i> <tab><b>30:—.</b>

Med denna del avslutas S:s ståtliga arbete om »världsåldrarna» och har därmed fullföljts
ända fram till den nuvarande kulturepoken. Det är ingen världshistoria i vanlig mening. Det
är en framställning av de typiska utvecklingsstadier, som kunna urskiljas i mänsklighetens
historia, om också endast ett fåtal folk genomlevt dem alla. Det är ett vidsynt och
skarpsinnigt verk, som bl. a. på ett övertygande sätt visar begränsningen av den »materialistiska
historieuppfattningen» i den av Marx givna formen. <tab><i>F. H.</i>

<h3>L. Biografi (med genealogi).</h3>
<sc>Fröding, Gustaf.</sc> <b>Hofsten, Nils von.</b> Ärftlighetsproblemet i Frödings
diktning. A. B. 1921. 158 s. <i>Lc.</i> <tab><b>6:50.</b>

Författaren, naturvetenskapsman till facket, har här sökt belysa den roli, som grubblet över
problemet om anlagens ärftlighet spelat för Frödings utveckling (det bör ihågkommas, att i
Frödings släkt fanns ett ödesdigert arv av psykisk abnormitet; hans fader var en typisk
melankoliker och hans moder avled sinnessjuk). Arbetet äger intresse särskilt för kännedomen om
den diktning, som tillkom under de år av Frödings liv, då hans sjukdom var på väg att bryta
ut. I slutkapitlet berör förf. även från principiell ståndpunkt frågan om förhållandet mellan
geni och själssjukdom. <tab><i>O. W—n.</i>

<sc>Hindenburg, [Paul v. Beneckendorff u.] v.</sc> Ur mitt liv. Övs. [fr. ty.] av
E. Brusewitz. A. B. 1920. 379 s. Kart. <i>Lb.</i> <tab><b>15:—.</b>

Bland den rikedom på politiska skrifter och memoarer, som efter revolutionen 1918
utgivits av det gamla Tysklands ledande personligheter, intaga Hindenburgs minnen ett
betydande rum, även om andra, såsom t. ex. Ludendorffs och Tirpitz', ha större politiskt intresse.
Hans syfte är ej att åstadkomma något historiskt arbete och lika litet att författa någon
försvarsskrift utan endast att framlägga sin uppfattning av läget. Medryckande skildrar han sin
uppväxt och utbildning, under förhållanden, som säkerligen äro typiska för många tyska
officerare. Han deltog som ung officer i kriget mot Österrike 1866 och i fransk-tyska kriget 1870
—1871. Av världskriget behandlas under åren 1914—1916 uteslutande kriget mot Ryssland.
Först efter hans övertagande av högsta krigsledningen skildras kriget i dess helhet, och med
hänsyn, ehuru helt översiktligt, ej blott till det militära utan även till det politiska läget. Av
slagen vid Tannenberg och Masuriska sjöarna givas klara, koncentrerade skildringar.
Hindenburg framlägger vid flera tillfällen sin uppfattning, även då den såsom beträffande kriget på
ostfronten 1914—1915 eller Verdunoffensiven var avvikande från högsta ledningens. Av
särskilt intresse är skildringen av de avgörande striderna på västfronten 1918. Det tyska
soldatmaterialet var ej längre detsamma. Motståndarnes nya tekniska hjälpmedel, deras lärdomar, ej
minst av de tyska metoderna, de nytillkomna amerikanska trupperna spelade allt större roll vid
sidan om den bristande inre sammanhållningen i Tyskland. I slutorden uttalar Hindenburg
sin tro på Tysklands framtid. <tab><i>E. N—nn.</i>

<sc>Strindberg, August.</sc> <b>Erdmann, Nils.</b> August Strindberg. En kämpande
och lidande själs historia. 1, 2. W. & W. 1920. <i>Le.</i> <tab><b>25:—.</b>

1. Från Klara skola till Röda rummet.
2. Genom skärselden till korset.

Denna Strindbergsbiografi ger den utförligaste framställning vi äga av det biografiska och
litterära materialet och håller sig därvid nära dokumenten, icke minst Strindbergs egna
berättelser om sitt liv. Något av referat i stor stil utmärker sålunda boken och ger den ett
objektivt värde. Dess särskilda uppgift har varit att med uteslutning av miljöskildring,
litteraturhistorisk granskning och estetisk värdering låta Strindberg själv visa sig sådan han var, låta
honom »bikta». Men kritikern är alltid själv närvarande vid bikten och förbehåller sig att få
bedöma motiven, göra analyserna, fälla omdömena, och av Strindbergs egna förklaringar och
känsloomdömen låter han ej dupera sig. Denna kritiska syn på figuren är värdefull och har
varit behövlig. Arbetet saknar ej misstag och missförstånd, men det är nyttigt och det är
nöjsamt att läsa. <tab><i>F. V.</i>


<sc>Topelius, Zacharias.</sc> <b>Lagerlöf, Selma.</b> Zachris Topelius utveckling och
mognad. A. B. 1920. 362 s. <i>Lb.</i> <tab><b>14:—.</b>

Med beundran och kärlek men med öga för sin hjältes begränsning berättar Selma Lagerlöf
om Topelius' utvecklingsår. På ett mästerligt sätt har hon i sin »saga» vävt samman hans
författarskap och hans liv. Hon ger oss den personliga bakgrunden till hans sagor och dikter,
till Fältskärns berättelser o. s. v. Hon lär oss bättre förstå den underbara stormaktställning,
Zacharias Topelius mot slutet av sitt liv intog i svensk och finsk skönlitteratur. <tab><i>F. H.</i>

<h3>P. Teknologi.</h3>
<b>Hubendick, E[dvard].</b> Fiskebåtsmotorns konstruktion, skötsel och vård.
Utarb. på uppdrag av Kungl. generaltullstyrelsen. W. & W. 1920 121 s. Ill.
(W. W:s handböcker 44.) <i>Pbbb.</i> <tab>Inb. <b>5:—.</b>

En välskriven och, liksom allt som utgår från denne förfarne förf:s hand, sakrik och
instruktiv handbok. Boken innehåller allt vad en lekman kan hava behov av att veta angående
sin motorbåt. <tab><i>I. B.</i>

<b>Lindén, Oscar.</b> Kortfattad handledning i elektroteknikens grundbegrepp.
A. B. 1920. 142 s. Ill. <i>Pc.</i> <tab>Inb. <b>16:—.</b>

Lämplig för elektriska montörer och i övrigt för personer med förkunskaper i elektricitet.
Kan ej användas vid självstudium för nybörjare. <tab><i>I. B.</i>

Den <b>unge</b> elektrotekniken!. Övs. [fr. ty.]. 5 uppl. A. B. 1919. 124 s.
Ill. <i>Pc.</i> <tab><b>3:—.</b>

Innehåller anvisningar för förfärdigandet av en hel del enkla elektrotekniska apparater och
instrument från alla områden inom elektricitetsläran. Den lilla boken bör vara en välkommen
handledning för den tekniskt intresserade ungdomen. <tab><i>I. B.</i>

<h3>R. Gymnastik, sport, lek och spel.</h3>
<b>Thulin, J[osef] G[ottfrid].</b> Lekar lämpade för användning under gymnastiklektion
såväl utom- som inomhus. Saml. o. bearb. Nst. 1920. 176 s. Ill., litt.
(Sv. gymnastikförb. bokser. 2.) <i>Re.</i> <tab><b>7:90.</b>

Över 200 lekar, de flesta belysta av goda figurer, samvetsgrant sammanförda från förut befintlig
skandinavisk leklitteratur, systematiskt uppställda och fördelade på olika åldersgrupper. <i>A—e H—m.</i>

<h3>U. Naturvetenskap.</h3>
<b>Almquist, S[igfrid], o. Nordenstam, R[oland].</b> Kurs av kemiska försök
för elementarundervisningen i kemi. 5 uppl. Nst. 1919. 31 s. <i>Uce.</i> <tab><b>1:25.</b>

Den här föreliggande femte upplagan skiljer sig knappast från de föregående. Den upptager
framställningsmetoderna för de vanligaste kemiska föreningarna. Då dessa dock dels
förekomma i de vanliga kemiska läroböckerna, dels här äro beskrivna utan hänsyntagande till
modernare kemiska åsikter kan häftet utan olägenhet saknas i biblioteket. <tab><i>I. B.</i>


<b>Grenander, Max.</b>  Einsteins relativitetsteori. En revolution inom vetenskapen.  
Nst. 1920.  58 s.  <i>Ucb.</i> <tab> <b>2:90.</b>

En av förutsättningarna till den numera gängse åsikten om att ljuset är en vågrörelse är,
att denna vågrörelse har något medium att fortplanta sig i. Fördenskull uppställdes den
fullständigt hypotetiska »eter»-teorien, enligt vilken etern är ett fullkomligt elastiskt fluidum,
som uppfyller hela världsrymden och vari ljusvågorna skulle kunna fortplanta sig.

Flera försök gjordes för att verifiera denna åsikt, dock utan framgång, till dess tyskamerikanaren
<i>Michelson</i> angrep problemet. Hans tankegång skulle populärt kunna uttryckas på
följande sätt: antag vi ha ett stillastående järnvägståg och skjuta vinkelrätt mot detsamma en
gevärskula mot ett av fönstren. Kulan passerar vagnen och går ut genom motsvarande ruta
på andra sidan. Annorlunda är det om tåget är i gång. Då går kulan snett genom vagnen
och ut genom motsvarande vägg först längre bakåt. Ett liknande förhållande borde existera
mellan en ljusstråle och jorden. Eftersom etern tillhör världsrymden och ej vår jord måste
denna senare röra sig i förhållande till etern. Man borde därför på något sätt kunna för en
ljusstråle, som är en svängning i etern, påvisa ett liknande förhållande som för gevärskulan.
Michelson utförde försöket tillsammans med <i>Morley</i>, men kom till det förbluffande resultatet,
att någon förskjutning ej kunde påvisas eller, med andra ord, det såg ut som om jorden stod
stilla i förhållande till etern. Den enklaste till hands liggande förklaringen till detta märkliga
förhållande vore, att etern släpade med jorden. Denna åsikt måste dock förkastas efter
verkställda undersökningar. En hel del andra teorier uppställdes, av vilken <i>Lorentz'</i> hade den
största framgången. Här ingrep nu <i>Einstein</i> och utvidgade densamma till sin allmänna
relativitetsprincip. Einstein är ej den första som infört relativitetsbegreppet i fysiken. Redan den
klassiska mekaniken (Galilei, Newton) hade uppställt en relativitetsprincip. Enligt denna
skulle man, ifall man befann sig i en järnvägsvagn med tätt slutna fönster, på inga sätt med
tillhjälp av mekaniska hjälpmedel kunna avgöra om tåget stod stilla eller befann sig i rörelse.
En kastad boll t. ex. skulle bete sig precis på samma sätt i båda fallen. Einstein utsträckte
nu den klassiska mekanikens relativitetsprincip till att omfatta även optiska och elektriska
fenomen. Hans relativitetsprincip lyder: man kan varken med mekaniska, optiska eller
elektriska experiment avgöra om en kropp befinner sig i vila eller i rörelse. Denna princip satte
Einstein helt enkelt upp som ett postulat, utan några andra experimentella eller logiska
grunder än att härigenom det Michelsonska försökets negativa utslag skulle förklaras. Alla de
märkliga konsekvenser Einstein kunde draga ur sin hypotes och de epokgörande bekräftelser,
som några av dessa erhållit, ger såväl Grenanders arbete som det nedan upptagna arbetet
av Pflüger en liten inblick i. Den mest lättlästa, sakliga och välskrivna av dessa båda böcker
är utan jämförelse Grenanders, även om den ej på långt när fullständigt behandlat det stora
ämnet. Pflügers bok är däremot rätt så svamlig och även på sina ställen långtifrån populärt
skriven. <tab> <i>I. B.</i>

<b>Oseen, C</b>[<b>arl</b>] <b>W</b>[<b>ilhelm</b>]. Atomistiska föreställningar i nutidens fysik. Tid,
rum och materia. Femton föreläsningar.  A. B. 1919. 201 s.  (Tidskr. f. elementär
matematik, fysik o. kemi. Tvångsfria tilläggshäft. 1.) <i>Ucb.</i> <tab><b>9:—.</b>

Boken behandlar de två mest brännande problemen inom nutida fysisk forskning: åsikterna
över materiens byggnad och den Einsteinska relativitetsprincipen. Huvudvikten har förf. lagt
på den teoretiska framställningen av problemen. Radioaktivitetsforskningens och
röntgenspektroskopiens insatser på området äro ej behandlade. Som arbetet kanske är det utförligaste vi
på svenska för närvarande äga över dessa spörsmål, har förf. ej kunnat undvika att använda en
rätt så ingående matematisk behandling. Universitetskunskaper i matematik och mekanik äro
därför nödvändiga för dem, som riktigt vilja tillgodogöra sig bokens innehåll. Trots den
arbetsamma läsningen kommer läsaren dock snart att finna, att han fått riklig lön för sin möda.
Det levande och medryckande sätt, varpå förf. skildrat sitt ämne och varmed han förstått att
framlägga strävandena, förhoppningarna och resultaten på detta område, kan ej undgå att verka
fängslande. <tab> <i>I. B.</i>

<b>Pflüger, A</b>[<b>lexander</b>]. Den Einsteinska relativitetsprincipen i populär framställning.
Till sv. [fr. ty.] av J. Tandberg.  H. G. 1920.  46 s. <i>Ucb.</i> <tab><b>1:75.</b>

Se ovan recensionen av Grenanders arbete.

</chapter>
<chapter name="Viktigare nyutkomna arbeten.">
<h2>VIKTIGARE NYUTKOMNA ARBETEN.</h2>
<b>C. Religion.</b>

<i>Bibelkonkordans.</i> Utarb. av E. Eidem, J. Lindblom, J. Lundberg. Nya testamentet.
H. 1. Diak. 3:50.
<i>Wikner, P.</i> Uppsatser i religiösa ämnen, jämte några inlägg i religiösa frågor. Utg. av
A. Ahlberg o. Th. Hjelmqvist. A. B. (Skrifter 6.) 5:—.

<b>G. Litteraturvetenskap.</b>

<i>Jändel, R.</i> Vägledare. Tiden. 3:75.

<b>H. Skönlitteratur.</b>

<i>Böhme, Margarete.</i> Guldfebern. En roman från våra dagar. A. B. Inb. 6:50.
<i>Hamsun, K.</i> Redaktör Lynge. Sv. andelsf. 5:50.
<i>Tagore, R.</i> Hemmet och världen. Nst. 13:—, inb. 16:50.

<tab><tab><tab><tab><tab><tab><tab>————

<i>Bellman, C. M.</i> Fredmans epistlar. Utg.   av Bellmanssällskapet. A. B. (Skrifter 1.) 18:—.
<i>Tegnér, E.</i> Samlade skrifter. Utg. av E. Wrangel o. Fr. Böök. D. 5. Nst. 13:—,
bibliofiluppl. 36:—.

<b>J. Arkeologi.</b>

<i>Almgren, O.</i> Svenska folkets äldsta öden. Ak. bokh. (Fordomtima 3.) 2:—.

<b>K. Historia.</b>

<i>Ferrero, G.</i> Rom, dess storhet och förfall. 1. A. B. 12:—.
<i>Rozniecki, S.</i> Det judiska problemet. Ch. 9:—.
<i>Sveriges</i> historia till våra dagar. Utg. av E. Hildebrand o. L. Stavenow. 5. Hildebrand,
E. Gustav Vasas söner. Revid. av S. Tunberg. Nst. 15:—, inb. 18:50.

<b>N. Geografi.</b>

<i>Ahnlund, N.</i> Sundsvalls historia. 1, 2 [t. o. m. 1803]. J. Sunessons bokh. à 8:50.
<i>Levertin, O.</i> Resebref. A. B. (Saml. skr. 23.) 5:50.

<b>O. Samhälls- och rättsvetenskap (med nationalekonomi och statistik).</b>

<i>Alegård, G.</i> Om prisindexberäkningar. A. B. (Verd. småskr. 242.) 1:—.
<i>Ekström, Y.</i> Om svensk bankverksamhet och dess teknik. 1. (Sv. bankmannafören:s serieskr. 1.) 8:—.
<i>Gide, Ch.</i> Konsumtionsföreningarna. Kooperativa förb. förl. 9:75.
De nya författningarna rörande fastighetstaxeringen 1921—1922, Men inledande översikt
av C. Kuylenstierna. Utg. av E. Bæhrendtz. Å. & Å. 3:75, inb. 4:50.
<i>Tenow, N.</i> Om politiska val. 1. Majoritetsvalen och representationsproblemet. A. B.
(Verd. småskr. 243.) 1:—.

</chapter>
<img 1>
<i>Carolina Rediviva.</i>
</img>

<chapter name="Upsala universitetbiblioteks 300-års jubileum.">
<h2>UPPSALA UNIVERSITETSBIBLIOTEKS  300-ÅRS JUBILEUM.</h2>
Den 6 november — Gustaf Adolfsdagen — firades 300-årsminnet av
Uppsala universitetsbiblioteks grundläggning genom Gustaf II Adolf.

Den 13 april 1620 bestämde konungen att hans i Gråmunkeklostret i Stockholm
förvarade boksamling skulle överlämnas till universitetet. Donationen
bekräftades den 7 juli 1621, och antagligen på hösten sistnämnda år har
boksamlingen överflyttats till Uppsala.

Om donationens storlek finnas inga fullt säkra uppgifter. En beräkning har
kommit till inemot 4,000 band, en annan har stannat vid lägre siffra. Huru
härmed än kan förhålla sig, av utomordentlig betydelse har gåvan varit för Uppsala
universitet. Först därigenom skapades för detta det viktiga, för den vetenskapliga
utvecklingen nödvändiga hjälpmedlet: ett universitetsbibliotek. Värdefulla voro de
samlingar, som ingingo i donationen. Genom den har Uppsala universitetsbibliotek
bl. a. blivit ägare till den betydligaste återstående delen av det gamla
klosterbiblioteket i Vadstena samt till resterna av gråbrödra- och svartbrödraklostrens
bibliotek i Stockholm. — Gustaf Adolfs intresse för biblioteket visade sig i
ytterligare bokgåvor under de följande åren. Dit överlämnades sålunda jesuitbiblioteken
i Riga och Braunsberg, det furstbiskopliga biblioteket i Wurzburg och andra
boksamlingar, förvärvade med vapnens rätt under krigstågen i Livland, Preussen
och Tyskland.

Uppsala universitetsbibliotek, sedan 1841 inrymt i sin nuvarande byggnad
Carolina Rediviva (i namnet ligger en hyllning åt Karl Johan, som hade stor andel
i byggnadens tillkomst, och på samma gång en erinran om det gamla akademihuset
Academia Carolina, som revs i slutet av 1700-talet), är med all sannolikhet


<img 1>
<i>Den nya läsesalen i Uppsala universitetsbibliotek.</i>
</img>

ännu alltjämt Sveriges största bibliotek. Bandantalet beräknas till över 600,000,
därav 15,000 volymer handskrifter. Genom den ombyggnad, som avslutades 1917,
har biblioteket erhållit modernt inredda bokmagasin och en ståtlig läsesal, som
har ett referensbibliotek om c:a 13,000 band och där det finns över 100 arbetsplatser.<footnote>Över »Carolina rediviva» har Samuel E. Bring lämnat en överskådlig och rikt illustrerad
redogörelse i Ord och bild, h. 10, s, 513—527.</footnote>

Vid minnesfesten i universitetets aula höllos tal av universitetets rektor prof.
Stavenow och av överbibliotekarien Hulth. Den förre sammanknöt
universitetsbibliotekets jubileum med minnet av Rigas erövring och den svenska
kulturgärningen i Östersjöprovinserna: Livland och Estland. Överbibliotekarien Hulth gav
i korta drag en översikt av bibliotekets historia. Efter talen överlämnades av
representanter för svenska, danska och finska bibliotek hyllningsadresser till
Uppsala universitetsbibliotek.

Den ståtligaste av de minnesgärder, som föranletts av jubileet, är emellertid
den festskrift, som institutionen själv utgivit. <i>Uppsala universitetsbiblioteks
minnesskrift; 1621—1921; med bidrag av bibliotekets forna och nuvarande
tjänstemän</i> rymmer inom sina 620 sidor ett växlande och värdefullt innehåll. I
spetsen kommer en förteckning å Uppsala universitetsbiblioteks ledare jämte korta
upplysningar rörande deras verksamhet, uppgjord av Uppsala universitets och dess
biblioteks historiograf, nestorn bland Sveriges bibliotekarier Claes Annerstedt.
Tydligt framträda i dessa biografier de olika uppsvingstiderna för biblioteket:
Erik Benzelius d. y. (1702—1724), Per Fabian Aurivillius (1787—1829) och
därefter den rad bibliotekschefer, som börjar med Carl Gustaf Styffe (1864—1882)
och fortsätter med Claes Annerstedt, A. L. Bygdén, Aksel Andersson och J. M. Hulth.

Efter Annerstedts bidrag följa de övriga 22 ordnade efter de behandlade
ämnenas tidsföljd. Riksbibliotekarien Collijn utreder den verksamhet Paul Grijs
utvecklade åren 1510—1519 i Uppsala, som dess förste boktryckare. Hogenskild
Bjelke, den förnämste svenska boksamlaren under Vasatiden, och hans bibliotek,
som med all säkerhet utgjorde en beståndsdel i Gustav Adolfs ovannämnda första
donation, har gjorts till föremål för en kringsynt och upplysande undersökning av
förste bibliotekarien Walde. En högt uppsatt ämbetsman från en något senare tid,
riksrådet Bengt Skytte, och hans språkvetenskapliga arbete belyses av förste
bibliotekarien Grape i en intressant uppsats, med utgångspunkt i några nyfunna fragment
av Skyttes etymologiska anteckningar. Överbibliotekarien Andersson har i »Några
rangfrågor vid Uppsala universitet» bl. a. redogjort för den tvist om bibliotekariens
rang, som uppstod 1702, då Erik Benzelius utnämndes till bibliotekarie utan att
samtidigt, som förut alltid varit vanligt, vara professor. Det gällde, om han skulle
få rang omedelbart efter professorerna eller först efter sekreteraren. Striden
avgjordes av konungen så, att bibliotekarien erhöll rang efter tjänsteålder bland
professorerna. En synnerligen viktig sida av universitetsbibliotekets verksamhet skildras
ingående i förste bibliotekarien S. E. Brings utförliga historik av Uppsala
universitetsbiblioteks bytesförbindelser med andra institutioner, vilka förbindelser särskilt
genom överbibliotekarien Anderssons energiska arbete utvecklats i en
utomordentlig grad. Antalet institutioner, med vilka byte för närvarande äger rum, kan ej
exakt uppgivas. 1914 kan det beräknas med säkerhet ha uppgått till över 1,800,
men har antagligen sedan dess avsevärt sjunkit. Trots detta torde Uppsala
universitetsbibliotek vara ett av de bibliotek i världen, som mest målmedvetet och i
största utsträckning knutit bytesförbindelser. Frågan angående de utländska
tidskrifterna och lämpligaste sättet för deras förtecknande har tagits upp till
behandling av biblioteksamanuens Samzelius, som yrkar på en särskild accessionskatalog
över utländska tidskrifter i svenska bibliotek och därav väntar både fördelar ur
ekonomisk synpunkt och lättnader för forskarna. Frågor rörande Uppsala
betydande handskriftsamling behandlas av överbibliotekarien Hulth (Uppsala
universitetsbiblioteks förvärv av Linnéanska originalmanuskript), biblioteksamanuensen,
docenten Rooth (om de medeltida tyska handskrifterna), bibliotekarien greve
Lewenhaupt (Rosenhanska handskriftsamlingen) biblioteksamanuensen Heyman
(Stjernhielms skrifter om mått och vikt), andre bibliotekarien v. Döbeln (om det v.
Döbelnska släktarkivet), biblioteksamanuensen Ågren (om Nordinska
handskriftsamlingen), andre bibliotekarien Carlsson (Jonas Hallenbergs anteckningar och
samlingar till Gustaf II Adolfs historia). Angående Uppsala universitetsbiblioteks
samling av nyisländsk litteratur lämnar extra bibliotekarien Uggla några
meddelanden. Andre bibliotekarien Taube redogör för utländska kartor i Uppsala
universitetsbibliotek och biblioteksamanuensen docenten Ekholm för
handteckningssamlingen. Förste bibliotekarien Nelson undersöker de exemplar, som finnas av
Peder Svarts Gensvar 1558. Andre bibliotekarien Colliander beskriver ett unikum
från den nederländska reformationstiden i Uppsala universitetsbibliotek och andre
bibliotekarien Paul Högberg en där förvarad, mycket sällsynt upplaga av Roman
de la rose. Andre bibliotekarien C. W. Stjernberg har bidragit med en
förteckning över dom kapitelsavhandlingar efter 1890 jämte tillägg och rättelser till Aks.
Josephsons Avhandlingar och program (1855—1890), andre bibliotekarien vid
Kungl. biblioteket frih. Rudbeck redogör för Uppsala universitetsbiblioteks exlibris
och stadsbibliotekarien i Norrköping Hj. Lundgren för J. H. Lidéns planer till en
biblioteksbyggnad i Norrköping (antagligen från något av åren  1777—79).

Det har här ej kunnat bli fråga om annat än ett kortfattat angivande av de

ämnen, som behandlats i festskriften. Av de 23 författarna äro alla utom 8 för
närvarande som tjänstemän knutna till Uppsala universitetsbibliotek, och
minnesskriften är ett imponerande uttryck för det forskarintresse och den arbetskraft som
finnes inom Uppsala bibliotekskår. Och på samma gång, som man har alla skäl
att lyckönska institutionen till denna ståtliga minnesvård över dess 300-års jubileum,
kan det måhända anses tillåtet att även från folkbibliotekshåll glädje uttalas, att
tack vare Uppsala universitetsbiblioteks bytesförbindelser festskriften kommer att
vida omkring bringa ära åt svensk biblioteksmannagärning. <tab><tab><tab><tab><i>F. H.</i>

</chapter>
<chapter name="Statsunderstöd för anskaffande av litteratur
till kurser i merdborgarkunskap.">
<h2>STATSUNDERSTÖD FÖR ANSKAFFANDE AV LITTERATUR
TILL KURSER I MEDBORGARKUNSKAP.</h2>
På förslag av Kungl. Maj:t har 1921 års riksdag medgivit, att understöd må
med ett belopp av högst 50 kr. för kurs kunna utgå till styrelse för statsunderstött
folk- eller skolbibliotek eller för studiecirkel, ansluten till statsunderstött
riksförbund och berättigad till statsbidrag, för anskaffande av litteratur, avsedd för
kurs i medborgarkunskap. Sammanlagda summan av de för detta ändamål
utgående understöden må ej överstiga 15 000 kronor.

Som villkor för åtnjutande av det ovannämnda understödet stadgas bl. a., att
kommun eller enskilda skola ha förbundit sig att för anskaffande av litteratur för
den kurs, som i varje särskilt fall är i fråga, tillskjuta minst hälften av det
begärda statsbidragets belopp. För inköp av litteratur i medborgarkunskap kan
alltså i statsunderstöd beräknas ett belopp, som är dubbelt så stort som det egna
anslaget för samma ändamål, dock högst 50 kronor.

För att ett folk- eller skolbibliotek skall kunna för år 1922 erhålla anslag
för här ifrågavarande ändamål fordras det, att biblioteket skall ha haft
statsunderstöd för år 1921 enligt de i k. kungörelsen den 31 dec. 1920 (n:r 948)
föreskrivna bestämmelserna eller också att det uppfyllt villkoren för erhållandet av
dylikt understöd för år 1922. I fråga om studiecirklarna gäller det i motsvarande
fall, att de skola tillhöra riksförbund, som för år 1921 tillerkänts statsunderstöd
enligt de i nämnda kungörelse stadgade föreskrifterna, samt att de skola
själva vara berättigade till statsanslag.

Ansökan för år 1922 skall före den 15 febr. vara inlämnad till
skolöverstyrelsen (ej till länsstyrelsen). Den skall vara åtföljd av

a) handlingar, som styrka, att kontanta bidrag från annat håll å minst hälften
av det belopp, som begäres i statsbidrag, för det löpande kalenderåret respektive
arbetsåret stå till bibliotekets förfogande för anskaffande av litteratur för den kurs
i medborgarkunskap, som i varje särskilt fall är i fråga;

b) intyg, att det från annat håll anslagna beloppet ej har åberopats eller
kommer att åberopas vid ansökan om statsbidrag enligt kungörelsen den 31
december 1920 (n:r 948); samt

c) specificerad plan för den kurs (eller de kurser), för vilken den litteratur,
som skall anskaffas för statsbidraget, är avsedd.

Förutsättningen för att anslaget skall utgå är, som redan delvis nämnts, att
en eller flera kurser i medborgarkunskap skola anordnas inom bibliotekets

verksamhetsområde, samt att böckerna, som inköpas, skola avse just den kurs eller
de kurser, som omnämnts i den inlämnade ansökan, vare sig de inköpas för
statsanslaget eller för de från annat håll anskaffade medlen. Om ansökan avser 1922,
kunna kurserna hållas tidigast under hösten 1922, då understödet antagligen ej
kan hinna beviljas förrän tidigast i maj månad.

»Medborgarkunskap» innefattar naturligtvis i främsta rummet stats- och
kommunalkunskap (statsförfattning och kommunalväsen) men kan utsträckas till att
omfatta lagstiftning om äktenskap, om ekonomiska och ideella föreningar, om
sjukkassor, om fattigvård och folkpensionering m. m. Det är klart att kurserna ej
få vara agitatoriskt lagda.

All den för kurserna avsedda litteraturen, vare sig den anskaffas för egna
medel eller för statsbidraget, skall väljas ur av skolöverstyrelsen utgivna
förteckningar eller eljest vara av överstyrelsen granskad och godkänd.

Till slut endast en uppmaning till folk- och skolbibliotek, till studiecirklar, till
föreläsningsföreningar, till alla sammanslutningar, som ha folkbildnings- eller
politiskt eller kommunalt upplysningsarbete på sitt program, att begagna sig av den
möjlighet som här öppnats att få böcker till kurser för medborgarkunskap till ett
pris, som tack vare statens understöd utgör endast 1/3 av vad böckerna eljest
skulle kosta dem. <tab><tab><tab><tab><tab><tab><tab><tab><tab><tab><i>F. H.</i>

</chapter>
<chapter name="Västgötalitteratur">
<h2>VÄSTGÖTALITTERATUR.</h2><footnote>Den äldsta Västgötabibliografien torde vara en i Vitt.- Hist.- och Ant.-Akademiens
arkiv bland »P. Thams egna manuscripter» befintlig »Förteckning på alla redan utgifna arbeten
rörande Wästergötlands historia», upptagande 46 nummer. En synnerligen förtjänstfull översikt
över i tidskrifter och tillfällighetspublikationer förekommande uppsatser av historiskt,
kulturhistoriskt och biografiskt innehall rörande Västergötland från och med 1915 har S. Welin
publicerat i Västergötlands fornminnesförenings tidskrift (VFT) D. 4:H. 1 (1920), s. 77—83.
Föreliggande bibliografi upptager endast före 1921 tryckt litteratur, Göteborg upptages ej.
— För åtskilliga värdefulla påpekanden står förf. i tacksamhetsförbindelse till d:r K. Sahlström.</footnote>

Av amanuensen vid Landsarkivet i Göteborg <sc>Karl Mellander.</sc>

<sp>Landskaps-, läns- och stiftsbeskrivningar.</sp>

Den äldsta speciella beskrivningen över Västergötland torde vara <i>Jacob
Chronanders</i> i Åbo år 1646 hållna latinska oration. Den första mera ingående
behandlingen på svenska får landskapet i <i>E. Tunelds</i> Inledning till geographien öfver
Sverige (Sthm 1741, där Västergötland behandlas ås. 167—192, sedan 1 utvidgad
form utgiven flera gånger: åttonde uppl., Sthm 1833, ägnar hela förra avd. av fjärde
bandet åt Västergötland). År 1787 utkom <i>G. Tidgrens</i> Westergötlands historia
och beskrifning D. 1 (Sthm 1787, 268 s.). Det är ett ganska märkligt arbete
av fullt vetenskaplig karaktär ehuru nu givetvis föråldrat och av huvudsakligt värde
för fackmännen. Framställningens tyngdpunkt faller på fornhistorien, och Tidgren
lyckas förskaffa åt landskapet en ej oansenlig konungalängd. Tidgrens
beskrivning, varav aldrig mera än den första allmänna delen utkom, har ej fått någon
fortsättning i samma stil. Ett sammelverk av olika författare har man emellertid
i <i>Västergötland.</i> Bidrag till landskapets kulturhistoria och naturbeskrivning, som
utkommer i tvenne serier och varav de utkomna delarna (av Landtmanson, Fischer
och Ambrosiani) omnämnas på sina resp. ställen. Senare landskapsbeskrivningar
har man att söka i allmänna geografiska uppslagsverk. Av sådana må först
nämnas <i>C. G. Styffes</i> Skandinavien under unionstiden (1:a uppl. Sthm 1867,
3:e 1911), som häradsvis redogör för de olika landskapen.<footnote>Som en fortsättning på Styffes arbete kan man anse <i>J. A. Almquists</i> Den civila
lokalförvaltningen i Sverige 1523—1630 (i Meddelanden från Svenska riksarkivet. Ny följd II: 6
(Sthm 1917 o. ff.)), där Västergötland behandlas i D. 2:1 (s. 95—176) och 3:2 (s. 56—77).</footnote> F. ö. vill jag
framhålla <i>D. Djurbergs</i> Beskrifning om Svea rike, vars andra band (Sthm 1808)
behandlar Götaland (Västgötalänen s. 710—784). Korta artiklar om landskapet och
dess delar finner man i <i>Djurbergs</i> Geografiska lexikon (Örebro 1818) samt
<i>Historiskt-geografiskt</i> och statistiskt lexikon över Sverige (D. I—8, suppl, och register,
Sthm 1859—70). Den senaste moderna framställningen är <i>Sverige.</i> Geografisk-topografisk
och statistisk beskrivning, utg. numera av O. Sjögren, vars del 3, s. 1—265,
329—694 (1913—19) behandlar Västergötland.<footnote>Märkas bör även Svenska Turistföreningens av A. Pallin författade resehandbok Västergötland
(Sthm 1915, 252 s. + ett flertal kartor och pl.) samt ett par smärre resehandböcker:
<i>Genom</i> Västgötabygd å Västergötland—Göteborgs järnväg. . . , utgifven af J. Jahn (Skövde 1912,
78 s. + karta), En färd med Göteborg—Borås och Borås—Alvesta järnvägar . . . (Gbg 1904, 95
s., därav 60 åt Västergötland, + karta) samt <i>[S. A. Hedhind — A. W. Edelswärd],</i>
Beskrifning öfver westra stambanan: Göteborg—Töreboda . . . (Gbg 1859, 60 s. + karta o. pl.)</footnote> En speciell fråga rörande
landskapet behandlar P. S. V. Lundblad i Om Westergötlands gränsor och
viktigare indelningar från äldre till nyare tider (diss. Upps. 1853, 2:a uppl., Skara
1878, 70 s.).

Av <sp>Länsbeskrivningar</sp> märkas först den i Svenska samlingar, 2:a stycket
(Västerås 1764) införda <i>Kort</i> oeconomisk beskrifning öfver Skaraborgs län (19 s.).
Vidare har man <i>C. G. af Forsells</i> Beskrifning öfver Mariestads län (Sthm 1832,
112 s. + karta), ett synnerligen läsvärt arbete, de värdefulla officiella <i>Topografiska</i>
och statistiska uppgifter om Skaraborgs län (Sthm 1845, 82 s.) och om Elfsborgs
län (Sthm 1860, 99 s.), <i>M. Carléns</i> Statistik öfver Skaraborgs län (Mariestad 1853,
144 s., 1 karta) samt <i>M. Höjers</i> topografiskt-statistiska beskrivningar av år 1882
(ingående i »Konungariket Sverige», Alvsborgs län s. 1013—1231 + karta,
Skaraborgs län s. 1232—1459 + karta). Ett fr. o. m. 1917 i månadshäften
utkommande samlingsverk om Skaraborgs län är den av <i>E. Colling</i> utgivna
Skaraborgsbygden, varav första delen: Vänerstranden och Tiveden (Hjo 1919, 446 s.)
utkommit.

Av <sp>länskalendrar</sp> finnas följande årgångar: för Skaraborgs län 1852, 1866,
1869, 1880, 1890, 1892, 1903, 1909, för Älvsborgs län 1845, 1852, 1867, 1892,
1906 och 1917.

En värdefull <sp>stiftsbeskrivning</sp> är <i>P. E. Lindskogs</i> Försök till en kort
beskrifning om Skara stift, H. 1—5 (Skara 1811—16, 139 + 246 + 208 + 180 +
462 s.). Ett motsvarande arbete för västgötadelen av Göteborgs stift är delvis
<i>S. Petterssons</i> och <i>A. R. Litzéns,</i> Göteborgs stifts herdaminne samt geografisk,
statistisk och historisk beskrifning Öfver pastoraten . . . (Gbg 1872). Även <i>Bexells</i>
Göteborgs stifts historia och herdaminne, D. 1—2 (Gbg 1835), innehåller korta
beskrivningar över pastoraten och socknarna.

<sp>Häradena.</sp>

Vad angår värdet av de följande beskrivningarna intaga givetvis <i>Ljungströms</i> och <i>Hjorths</i>
ett framstående rum. De äro dock ej tillgängliga annat än i antikvarisk bokhandel. De
latinska dissertationerna ha oftast endast värde för fackmannen. F. ö. må särskilt framhävas
<i>Lampas</i> (Bjärke), <i>Djurklous</i> (Kind), <i>Fischers</i> (Kålland), <i>Bergmans</i> (Vadsbo), <i>Fribergers</i>
(Vartofta), <i>Ströms</i> (Vättle) och <i>Hadorphs</i> (Läckö grefskap) arbeten.


Anteckningar ur de sju häradenas domböcker från förra hälvten av 1600-talet ha publicerats
av <i>O. Mannerfelt</i> i Borås tidning: Kind (1914), As (1915), Gäsene (1915), Veden (1915),
Mark (1915), Bollebygd (1915) och i Ulricehamns tidning: Redväg (1916). Mannerfelt har även
utgivit Ur de sju häradernas kulturhistoria och topografi (i Meddelanden från de sju häradernas
kulturhistoriska förening. I. 1905, 10 s.)

<sp>Ale.</sp> <i>Lindblad, C. S.,</i> Lödöse stad samt Ale och Flundre härader . . . (Gbg  1897, 144 s.).
— Se f.  ö. <sp>Väne</sp> (Mattson).

<sp>Barne.</sp> <i>Hjorth, R.,</i> och <i>Lindberg, G., B.</i> härad . . . Beskrifning, historia, sägner och
kulturbilder (Vara, tr. i Vänersb., 1899, 148 s.).

<sp>Bjärke.</sp> <i>Hjorth, R.,</i> Beskrifning öfver B. härad . . . (Vara, tr. i Vänersb.,  1903, 59 s.).
— <i>Lampa, S.,</i> B. härad, bidrag till Västergötlands bebyggelsehistoria (i Sv. Landsm. 1908, 32 s.).
— Se f. ö. <sp>Väne</sp> (Mattson).

<sp>Bollebygd.</sp> <i>[Wallentstråle, M. G.],</i> Kort beskrifning öfver B:s pastorat . . . (Göteborgska
Spionen 1773, n:r 29—30, omtr. i Historiskt Archivum, Stycke 6 (Sthm 1776, s. 53—58). —
<i>Djurklou, G.,</i> Ett besök i B. (Sverige. Fosterländska bilder (Sthm 1877—78), s. 60 — 64). —
<i>E[neroth], A.,</i> Om folkets hushållning i B. (Sv. Landsm. XV: 7 (1898), 13 s.). — Se f. ö. <sp>Mark</sp>
(Melander).

<sp>Flundre.</sp> <i>Olbers, L.,</i> Dissertatio topographica de . . . F. (diss. Upps. 1788, 44 s. 44 tab.).
— <i>Haugsten, J. A.,</i> Från stiftets bygder. F. härad . . . (Julhälsn. Göteborgs Stift 1918, s. 75—92).
— Se f. ö. <sp>Ale</sp> (Lindblad) och <sp>Väne</sp> (Mattson).

<sp>Gäsene,</sp> <i>Junggren, A. M.,</i> G. härads tingspredikobok (Julhälsn. Skara stift 1919, s. 99—105).

<sp>Kind.</sp> <i>Pettersson, M.,</i> K:s härad. Kort beskrifning (Varberg 1881, 90 s. Ny uppl. (Borås
1896), 139 s. 3:e uppl. (Borås 1900) 108 s.). — <i>Djurklou, G.,</i> Strödda anteckningar om K:s
härad i Vestergötland i äldre tider (i Sv. F. T. B. 3, 1876, s. 159—186). — <i>Dens.,</i> Lifvet i
K:s härad i Västergötland i början af sjuttonde århundradet. Anteckningar ur häradets
domböcker. (Sthm 1885, 88 s.).

<sp>Kinnefjärding.</sp> <i>Ljungström, C. J.,</i> K:s och Kållands härader samt staden Lidköping
(Lund 1871, 212 s., jfr G. A. Sparres Erinringar i V F T, B. 1: H. 3, s. 6—11). — Se f. ö.
<sp>Åse</sp> (Hadorph).

<sp>Kålland.</sp> <i>Lundahl, T.,</i> Några minnesrika herresäten i K. (Sv. T. Å. 1908, s. 234—252).
— <i>Fischer, E.,</i> Kyrkor i K:s härad . . . konsthistoriskt inventarium . . . Norra delen,   Sydöstra
delen (Sthm 1913—14, 338 s. + 2 bil. — Sveriges kyrkor . . . utg. av S. Curman och J. Roosval,
B. I: I—2). — Se f.  ö. <sp>Kinnefjärding</sp> (Ljungström)  och <sp>Åse</sp> (Hadorph).

<sp>Laske.</sp> <i>Hjorth, R.,</i> Beskrifning öfver L. härad . . . (Vara, tr. Vänersb., 1903, 88 s.).

<sp>Mark.</sp> <i>Melander, A.,</i> Anteckningar om M:s och Bollebygds härader . . . (Gbg 1913, 358 s.).
— <i>Anmärkningar</i> under en resa i M:s härad (i Göteborgs Allehanda 1775).

<sp>Redväg.</sp> <i>Ljungström, C. J.,</i> R:s härad med staden Ulricehamn (Falk. 1861, 80 s.).

<sp>Vadsbo.</sp> <i>Bergman, C. F.,</i> Oeconomisk beskrifning öfver W. härad . . . (diss. Upps. 1759,
45 s. + 1 karta och 2 pl.). — <i>[Hagander, J.],</i> Från Södra V. härad [1]—2 (Skövde 1909—10).
<i>H[agander, J.],</i> Från W. härad. Några etnografiska och historiska notiser (Skövde 1914, 45 s).
— <i>G. Rudberg</i> redogör i En häradsgräns (Namn och Bygd 1914, s. 139—142) för gränsen mot
Kinne härad. — En tidskrift med skildringar från häradet är den sedan 1918 utkommande
<i>Vadsbobygden.</i> Tidskrift för V. hembygds- och fornminnesförening (H. 1—3, Mariestad 1918—20).

<sp>Valle.</sp> <i>Florèn, A.,</i> Om V. härad i Vestergötland (diss. Upps. 1854, 19 s.). — Se f. ö.
<sp>Kinnekulle</sp> (Strömbom).

<sp>Vartofta.</sp> <i>Odhelius, T. A.,</i> Dissertatio historica de V., Vestrogothiæ territorio. T. 1.
(diss. Upps. 1750, 24 s.). — <i>Brisman, S.,</i> Ekonomien i V. härad (Econ. tidn. f. Westerg. 1811:
n:r 33—34). — <i>Friberger, P. G.,</i> Beskrifning öfver W. fögderi i Skaraborgs län (Skövde 1860,
85 s.). — <i>Ljungström, C. J.,</i> W. härad och staden Falköping (Lund 1877, 200 s. + 1 pl.).

<sp>Veden.</sp> Se <sp>Ås</sp> (Ljungström).

<sp>Viste.</sp> <i>Hjorth, R.,</i> Beskrifning öfver W. härad . . . (Vara, tr. i Vänersb.,  1902, 124 s.).

<sp>Väne.</sp> <i>Ljungström, C. J.,</i> W. härad samt staden Wenersborg (Sthm 1884, 95 s. + karta).
— <i>Carlander, A. O.,</i> Dissertatio historica de gentiis Vanorum priscis et hodiernis in
Westrogothia sedibus . . .  P. 1—2 (diss. Åbo 1747—48, 104 s. + karta). Förf. härleder namnet på
häradet från vanerna. — <i>Mattson, R.,</i> Väne, Flundre, Bjärke och Ale härader (Sthm  1909,
43 s.; ingår i bil. 8 av Emigrationsutredningens utlåtande).

<sp>Vättle.</sp> <i>Ström, S. J:son,</i> Beskrifning om W. härad . . . (Gbg 1897, manuskr. insänt till
domkapitlet i Göteborg 1758, 95 s.). — <i>Edgren, F. E.,</i> V. härad (Gbg 1887, 161 s.).

<sp>Ås.</sp> <i>Ljungström, C. J.,</i> Åhs och Vedens härader samt staden Borås (Sthm 1865, 168 s. + 5 pl.

<sp>Åse.</sp> <i>Otter, O.,</i> Dissertatio topographica de territorio Vestro-Gothiæ Å. (diss. Lund 1796,
28 s.). — <i>Hjorth, R.,</i> Beskrifning öfver Å. härad . . . (Vara, tr. i Vänersb., 1902, 94 s.). —
<i>Hadorph. J.,</i> Reseanteckningar om Läckö grefskap, eller Åse, Kållands och Kinnefjärdings
härad af år 1669 och 1671 (1901; V F T B. 2: H. 1, s. 65—86). — <i>Framställning</i> af
sextonhundratalets trolleriväsen sådant det visade sig i Leckö grefskap (domboksprotokollsavskrifter
gjorda af C. J. Ljungström) (1871, V F T B.  1: H. 2, s. 21—32).

<sp>Städerna.</sp>

Medeltidens städer ha tecknats av <i>N. Beckman</i> i Vägar och städer i medeltidens
Västergötland (Gbg 1916, 70 s. + karta).

Ett äldre samlingsverk föreligger i <i>G. Rudbecks</i> Försök till beskrifning öfver Sveriges städer,
D. 3 (Sthm 1860, västgötastäderna å s. 46—116). Ett modernt verk av samma slag är det
under utgivning varande <i>Sveriges</i> städer, varav bandet för Älvsborgs län föreligger färdigt (B. 12,
Sthm 1919, Vänersborg skildrat av F. Nordin, Borås av O. Mannerfelt, Alingsås av A.
Michelsen, Ulricehamn av O. Kullenberg och Trollhättan av E. Hörman), under det att av det för
Skaraborgs län ett häfte (B. 13: H. 1, 1920) är utkommet (omfattande Mariestad av <i>E. Karström,</i>
Lidköping av <i>K. Schröder</i> och Skara av <i>S. Dahlgren</i>).<footnote>F. ö. fästes uppmärksamheten å de i Sverige (se landskapsbeskr.) intagna artiklarna med
historiker.</footnote> Av intresse för uppskattningen
av städernas geografiska betingelser är <i>H. Nelson</i> Geografiska studier över de svenska städernas
läge (Lund 1918, västgötastäderna s. 48—54).

<sp>Alingsås.</sp> <i>Knös, A. A. — Moberg, G. P.,</i> Dissertatio historico-topographica de A. veteri
et nova, P. 1 — 2:1 (diss. Upps. 1793—94, 26 s. + 2 kartor). — <i>Nyman, F. W.,</i> Beskrifning
öfver A:s' pastorats kyrkobyggnader (A. 1878, 22 s.) — <i>Dens.,</i> Bidrag till A:s' historia (A. 1884,
42 s.). — <i>Dens.,</i> »Det A. som gått» . . . , H. 1—5 (Gbg 1888—93; 182 s.). — <i>Dens.,</i> Nolhaga
[i Alingsås omgifningar H. 1 (1883)], <i>Heckscher, E. F.,</i> Ett bidrag till A:s' manufakturverks
historia (Historisk tidskr. 1917, s. 88—113). — <i>Bohlin, G. A.,</i> Bidrag till A;s' stads historia.
Minnesskrift vid stadens 300-jubileum 1919 (A. 1920, 591 s.). — <i>Stråle, G. H.,</i> A:s'
manufakturverk. Ett bidrag till den svenska industriens historia under frihetstiden (Sthm 1884, 430 s.).
— <i>Alstroemeria.</i> En samling urkunder och skrifter från och om A. och Alströmer, utg. af F.
W. Nyman . . . 1. (Gbg 1893, 19 s.) — <i>Knös, V.,</i> Jonas Alströmer och grundandet af A:s'
manufakturverk (Minnen från Vestergötland (Upps. 1900), s. 158—163).

<sp>Borås. Allmänna beskrifningar och historiker.</sp> <i>Dal, N. Hufwedsson,</i> Boerosia,
urbs per regna septemtrionis mercatura nobilis . . . (även svensk titel, f. ö. skriven på svenska,
Sthm 1719, 112 s. + karta o. pl., nytryck Borås 1920, 58 s.). — <i>Orre, N.,</i> B. urbs
Westro-Gothiæ specimine historico delineata . . . (diss. Lund 1785, 32 s.). — <i>Sundbeck, C.,</i> B. och
dess industri (Minnen från Vestergötland (1900), s. 164—168). — <i>Geete, G.,</i> Borås (i Sveriges
industri och handel i ord och bild (Sthm  1904—06): Borås, avd. 1.   Historisk inledning, 65 s.).
— <i>[Johnsson, P.],</i> Från det äldre B. Några blad ur dess kurturhistoria. Af Sten Stensson
(särtr. ur Västra Dagbladet 1908, 42 s.). — <i>Olmer, E.,</i> Näringslivet i B. under stadens första
utvecklingsskede 1622—1681 (Borås tidning 1914, 145 s.). — <i>Damm, A.,</i> Bilder från det
gångna B . . . [1]—2 (B. 1917—18, 176 + 204 s. + 5 pl.). En särskild plats tillkommer
<i>[O. Rudbecks]</i> Boråsiade, poeme i fyra sånger (Sthm 1776, sedermera utgiven flera gånger senast
1920 tillsammans med Dals Boerosia, 29 s.). — Se f. ö. häraderna: As (Ljungström). —
<sp>Särskilda institutioner och förhållanden.</sp> <i>Donationer</i> och fonder [utg. af O.  Mannerfelt]
(B. 1887, 41 + 118 s. Ny följd 1 (1893), 38 s.). — <i>Hollander, A. G.,</i> Om B. stad och
skolväsende i äldre och närvarande tid  (B. 1763, 68 s.). — <i>Göranson, S. Th.,</i> Tekniska
elementarskolan i B. . . . (B. 1863, 34 s.). — <i>Tekniska elementarskolan</i> i B. 1856—1906.
Minnesskrift . . . den 7 juni 1906 (Gbg 1906, 126 s.). — <i>B.</i> stads nya kyrka.    Minnesskrift  (Gbg
1906, 19 s.). — <i>B.</i> nya kyrka (B. 1906, 29 s.). — <i>Skoglund, P. J.,</i> Gustaf Adolfs kyrka i B.
(Julhälsn. Skara stift 1910, s. 143—149). — <i>Ericsson, S.,</i> B. rådhus (Tekn. Tidskr. Arkitektur
1910, s. 113—123; jfr <i>Tävlingen</i> för nytt rådhus i B. ib. 1907, s. 17—25). — <i>Upmark, G.,</i>
Boråsguldsmederna och deras stämplar (Fataburen 1915, s. 171 —181). — <i>Lübeck, S.,</i> De svenska
städernas kraftfråga. Med redogörelse för B. stads kraftpolitik (Sthm 1913, 24 s. + 1 pl.). —
<i>Friluftsmuseet</i> i Idrottsparken (särtr. ur Borås Tidn. 1914, 23 s.) — <i>Mannerfelt, O.,</i> B. väveris
historia 1870—1917 (B. 1920, 160 s.). — I <i>Sveriges</i> industri och handel i ord och bild (Sthm
1904—06) redogöres under avd. 2 för Borås för stadens banker, tidningar, handels- och
agenturaffärer samt industri i staden och dess omnejd. 37 företag med särskild paginering för varje.

<sp>Brätte.</sp> <i>Ålderdomsmärken</i> rörande staden B. (i Vänersborgs Veckotidning 1775). —
<i>Hbg, B.,</i> Om B., dess uppkomst och undergång (1910; V F T, B. 3: H. 1/2, s. 61—69).

<sp>Falköping.</sp> <i>[Halenius, A.],</i> F:s historia . . . (F. 1902, 76 s.). — <i>Falköping</i> förr och nu.
Kortfattad redogörelse utgifven på föranstaltande af F:s stadsfullmäktige (F. 1910, 319 s.). +
karta). — <i>Hård af Segerstad, A.,</i> Utredning af donationsjordfrågan i F. (F. 1888, 30 s.). —
<i>Angående</i> stadens donationsjordar (F. 1895, 95 s.). — <i>Westerberg, A. P.,</i> Beskrifning öfver Nya
lasarettet i F. (1896).

<sp>Lidköping.</sp> <i>Gilberg, J.,</i> Dissertatio academica de Lidekopia . . . P. 1—2 (diss. Upps.
1744—46, 115 s. + 1 karta). — Se f. ö. <sp>Kinnekulle</sp> (Strömbom).

<sp>Lödöse.</sp> Se häradsbeskrifningarna Ale (Lindblad). <i>Nilsson, E.,</i> Lödese. Några minnen
och skildringar ur en försvunnen nordisk stads historia (Historisk läsning (Sthm 1876), 24 s.).
— <i>Lindblad, C.,</i> L. stad (Gbg 1896).

<sp>Mariestad.</sp> <i>Bahr, C.,</i> Dissertatio academica de M. . . . (diss. Upps. 1716, 33 s.). —
<i>Tidström, A. Ph.,</i> Dissertatio academica de M. . . . P. 1: 1—2 (diss. Sthm, 1748—52, 90 s. +
3 pl.). — <i>[Karström, E. B.].</i> Bidrag till M:s historia, samlade . . . vid firandet af 300:de
årsdagen af dess grundläggning (M. 1883, 43 s.). — <i>S[yffe], C. G.,</i> M:s kyrkas byggnad (1901,
VFT, B. 2: H. 1, s. 88—93). — <i>Ålander, W.,</i> M:s kyrka, minnesskrift . . . (M. 1905, 68 s.).
— <i>Dens.,</i> Anstalten Johannesberg (Julhälsn. Skara stift 1907, s. 151—170). — <i>Amnéus, H.,</i>
Utredning angående M:s donationsjord . . . (M. 1887, 32 s.). — <i>Embring, P.,</i> M:s folkskola (M.
1914). — <i>Handlingar</i> rör. frågan om en vattenledning i M. (1880).

<sp>Skara. Allmänna beskrivningar.</sp> <i>Rydell, Ch.,</i> S., urbs Gothorum vetustissima (diss.
Upps. 1719, 60 s.). — <i>Wahlberg, S.,</i> Giötha rikes forne hufvudstad S. in flore et cinere uti
welstånd och undergång, beskrifven och . . . then 8 octobr. anno 1719 offenteligen förestelter
(Sthm 1729, 30 s.). — <i>Dahlgren, S.,</i> S. 1863—1913. Minnesskrift . . . (S. 1913, 95 s. + pl.).
— <i>N. Beckman</i> skildrar det medeltida Skara i Vägar och städer i medeltidens Västergötland
(Gbg 1916,  s. 47—64).  Översiktliga framställningar finnas hos <i>[Hagström, P. A.],</i> Om  Skara,
Axevall, Warnhem och Höjentorp . . . (Gbg 1858, s. 6—12), <i>Rudbeck</i> och <i>N. G. Strömbom,</i>
Vägvisare . . . (Se <sp>Kinnekulle.</sp>) — <sp>Domkyrkan.</sp> <i>Sondén, A. F.,</i> S. domkyrka förr och nu
(Sthm  1880). — <i>[Nordin, F.],</i> S. domkyrka (Sthm 1885, 7 s. + 4 pl.) — <i>Hildebrand, H.,</i> S.
domkyrka. Minnesskrift. (Sthm 1894, 115 s., med vetenskapliga tillägg i Antikvarisk
tidskrift 15:2.) — <i>Dahlgren, S.,</i> S. domkyrka (i Minnen från Vestergötland (1900), s. 66—75).
— <i>Lundblad, G. T.,</i> S. domkyrka (Julhälsn., Skara  stift, 1906, s. 17—29). — <i>Romdahl,
A. L.,</i> Stilstudier i S. domkyrka (i Gammal konst 1916). — <i>Dens.,</i> Till S. domkyrkas
byggnadshistoria (Gbgs Handelstidn. 1913, n:r 149). — <i>Fischer, E.,</i> Studier till S. domkyrkas äldsta
byggnadshistoria (1918, <sp>VFT,</sp> B. 3: H. 9/10, s. 69—74). — <i>Dens.,</i> Om S. domkyrka (i
Västergötlands romanska stenkonst (1918), s. 21—29). — <i>T[ori]n, [K.],</i> Grafstenar i S. domkyrka (1888,
1899, <sp>VFT,</sp> B. 1: H. 4 5, s. 45—57, 10, s. 97). — <i>Welin, S.,</i> Nyfunna grafvar vid S.
domkyrka (V. H. o. A. A:s M. Bl. 1889, s. 119—125). — <i>Mannerfelt, O.,</i> Västergötlands
grafstenar. 1. S. domkyrka (1909—18; <sp>VFT</sp> med genomgående självständig paginering i B. 2:
H. 10, B. 3: H. 1/2, 5/6, 7/8, 139 s.). — <i>Romdahl, A. L.,</i> Epitafier från S. domkyrka (1908;
<sp>VFT,</sp> B. 2: H. 8/9, s. 117—131). — <i>Branting, Agnes,</i> Tvänne mässhakar i S. domkyrka (Sv.
Slöjdföreningens tidskrift 1915, s. 13—21). — <i>Beckman, N.,</i> Sankta Annas prebenda i S. . . .
(1915, <sp>VFT,</sp> B. 3: H. 7/8, s. 142—157). — <sp>Klostren.</sp> <i>Beckman, N.,</i> Franciskanerklostret i
S. (1913, <sp>VFT,</sp> B. 3: H. 5/6, s. 23—43). — <i>Ödberg, F.,</i> Dominikanerklostret S:t Olof i Skara
(ib. s. 44—53). — <sp>Biskopssätet.</sp> <i>Svarén, K. J.,</i> Ur Brunsbo historia och biskopskrönika
(Julhälsn. Skara stift 1913, s. 71—88). — <sp>Slottet.</sp> <i>Carlmark, J. P.,</i> S. hus och slott (1869,
<sp>VFT,</sp> B. 1: H. 1, s. 5—10). — <sp>Läroverket och biblioteket.</sp> — <i>Rydhenius, P.,</i> Historia
scholae gymnasiique Skarensis . . . (S. 1726, 80 s.) — <i>Hof, S.,</i> Memoria gymnasii Scarensis . . .
(S. 1747). — <i>Wersäll, J.,</i> Disertatio de Westrogothorum gymnasio regio et schola triviali
Skarensi (diss. Ups. 1827, 20 s.) — <i>Alander, P. G.,</i> Några ord om Skara läroverk i äldre och
nyare tider (Inbjudningsskr. . . . 1871 (Skara 1871), s. 3—11 + pl., omtr. i Minnen från
Vestergötland (1900), s. 43 51). — <i>Sundblad, J.,</i> Djäkneliv i S. (i Gammaldags seder och bruk
(3:e uppl. Sthm 1917), s. 23—101). — <i>Beckman, N.,</i> Gammaldags skollif. Minnen från  1870
och 80-talen (Sthm 1917, 45 s.). — <i>Donationer</i> tillhörande S. högre allmänna läroverk [utg. av
J. Juhlin], (S. 1901, 69 s.). — <i>(Luth,  W.),</i> Catalog öfver S. kongl, gymnasii bibliotek (S. 1830,

656 s.). — <i>Ödberg, F.,</i> Förtekning på S. högre allm. läroverks medalj- och myntsamling (S.
1912, 87 s.). <sp>Övrigt.</sp> <i>Möller, H.,</i> Berättelse om Skaras helsobrunn, kallad Skara Lisa
(Göteborgska magasinet 1761, n:r 19).

<sp>Skövde.</sp> <i>Forssenius, A. H.,</i> Specimen historicum de Schedvia . . . P. 1—2 (diss. Upps.
1734—36, 68 s.). — <i>Skövde</i> stads privilegii- och donationshandlingar m. m. (S. 1902, 96 s.).
— <i>Ternstedt, J.,</i> Hemmet för fattiga obotligt sjuka från Skaraborgs län i S. (Julhälsn. . . .
Skara stift 1908, s. 93—106). — <i>Nilson, P.,</i> S. soldathem (Julhälsn. Skara stift 1917,
s. 74—81). — <i>Siljestrand, K. K:son,</i> Ett och annat rörande S. skola i äldre tider till
1700-talets slut . . . (Läroverksredog. 1905, 17 s).

<sp>Trollhättan.</sp> <i>Bring, S. E.,</i> T. i litteraturen (i Trollhättan, dess kanal och kraftverk,
D. 2:2 (1916), s. 163—241; behandlar dock endast litteratur rörande kanalen). — <i>Romdahl,
A. L.,</i> T. i bild (ib. s. 133—150). — Av övrig litteratur må nämnas: <i>Wallinder, J.,</i>
Grunddragen av T:s samskolas historia . . . (1899—1909), (Vänersb. 1909, 15 s.) — <i>Hansson, S.,</i> Det
tusende lokomotivet. Nydqvist & Holm, Trollhättan. Minnesskrift. (Gbg 1912, 225 s.)

<sp>Ulricehamn.</sp> <i>Winbom, A.,</i> Dissertatio de U. . . . eique annexis paroeciis (diss. Upps. 1782,
32 s. + 2 pl.). — <i>Jörlander, E.,</i> Ur U:s kyrkoarkiv . . . (U. 1906, 196 s.). — <i>Samzelius, H.,</i>
U., en stadsbild (Sv. Turistför:s årsskr. 1911, s. 63—76). — <i>Jörlander, E.,</i> Från det gamla
Bogesund (Ulricehamn). (Julhälsn. Skara Stift 1912, s. 81—87.)

<sp>Vänersborg.</sp> <i>Hemgren, J. P.,</i> W:s historia från stadens grundläggning . . . (V. 1859, 72 s.).
— <i>Bergström, J. D.,</i> V:s stads historia (Gbg 1895, 76 s.). — <i>Vänersborgs</i> privilegier och
donationer (V., tr. i Gbg 1908, 90 s.). — <i>Stadsfullmäktiges</i> handlingar rörande   disposition af
stadens donationsjord (V. 1896, 42 s.). — <i>Drottning</i> Sophias Stiftelse, Vänersborg.    Berättelse
jämte återblick . . . (Gbg 1911, 294 s.). — <i>Helén, H.,</i> Ett besök vid drottning Sophias stiftelse
(Julhälsn. Skara Stift 1911, s. 170—78). — <i>Källner, C. A.,</i> V:s hospital och asyl (ib.  1911,
s. 179—183). — <i>Wallin, J.,</i> V:s Par Bricole 1839—1914 (V. 1914, 45 s. + 9 pl.). — Angående
bostadsförhållandena i V. lämnar Bostadskommissionens utredningar I, D. 2 (Sthm 1917) en
studie:1912—13 års allmänna bostadsräkning, i, Vänersborg. (41 s.). — <i>Ahlén, A.,</i> Förteckning
öfver de kulturhistoriska samlingarna i V:s museum (V. 1905, 151 s. + 2 pl.;. — <i>Hultström,
C. S.,</i> W:s skola under föregående tid (Läroverksredog. 1862, 10 s.).

<sp>Övriga orter.</sp>

I följande förteckning upptages ej de i <i>Svenska slott</i> och herresäten . . . Västergötland (Sthm
1910) behandlade gårdarna (Kaflås, Leckö, Mariedal, Stola, Koberg, Stora Bjurum, Torpa,
Hofsnäs, Önafors, Gunnebo, Ryfors), ej heller de speciella beskrivningar och historiker, som
förekomma i <i>Sverige.</i> Geogr.-topogr. och statist, beskrivning.

<sp>Almnäs.</sp> <i>Lindberg, G.,</i> Almnäs (Västergötland . . . (Tidaholm  1908), s.  7—11).

<sp>Axvall.</sp> <i>Rhyzelius, P. O.,</i> Axevall, antiquissimam Vestergothiæ arcem breviter descriptam . . .
(diss. Upps. 1727, 34 s.). — <i>Ödberg, F.,</i> Om Axevalla slott. Föredrag. (Sv. F. T., B. 5 (1881
—83), s. 226—230). — <i>[Hagström, P. A.];</i> Axevall (i Om Skara . . . (Gbg 1858), s.  13—22).

<sp>Baltak.</sp> <i>Hellgren, K. A.,</i> B:s kyrka (Julhälsn. Skara stift, 1908, s. 45—54).

<sp>Barne-Åsaka.</sp> <i>Lidell, A.,</i> Om B. Å. kyrkas brand . . . (Julhälsn. Skara stift 1917, s. 82—93).

<sp>Bjurbäck.</sp> <i>Hwarfner, A.,</i> Om B:s församlings uppkomst och tillkomsten af dess kyrka
(Julhälsn. Skara stift 1911, s. 82—95.).

<sp>Björboholm.</sp> <i>Nyman, F. W.,</i> Björboholm (1888, i Alingsås omgifningar, H. 3, s. 44—48).

<sp>Bottnaryd.</sp> <i>Uggla, H. T.,</i> Några meddelanden om B:s kyrka (Julhälsn. Skara stift 1916,
s. 47—58).

<sp>Bredsäter.</sp> <i>Rudberg, A.,</i> B:s offerkyrka (1897, V F T, B. 1: H. 8/9, s. 12—14). —
<i>Rudberg, G.,</i> Sägner från B. (1910, V F T, B. 3: H. 1/2, s. 48—60).

<sp>Broddetorp.</sp> <i>Salin, B.,</i> Altarprydnaden från B:s kyrka (Sv. F. T., B. 8, (1891—93) s. 24—52).

<sp>Edåsa.</sp> <i>Ljungström, C. J.,</i> E. kyrka (1877, V F T, B. 1: H. 3, s. 3—5).

<sp>Eriksberg.</sp> <i>Sahlström, K. E.,</i> Om byggnadssättet i E:s socken under 1800-talet (1912,
V F T, B. 3: H. 3/4 s. 55—69).

<sp>Erska.</sp> <i>Pettersson, A.,</i> Om familjegravarna under E. församlings äldre kyrka (1912, V F T,
B. 3: H. 3/4, s. 48—49).

<sp>Flistad:</sp> <i>Luth, A.,</i> Beskrifning öfver F:s församling . . . (Den nye Sv. Mercurius, dec.
1761, sid. 400—437).

<sp>Flo.</sp> <i>Odhelius, Th.,</i> Tal vid nya altare och orgelverksinvigningen uti F. kyrka i Västergötland
(Sthm 1765). — <i>Ålderdomsmärken</i> i F. pastorat (Vänersborgs veckotidning 1775).

<sp>Forshem.</sp> <i>Hildebrand, H.,</i> F:s kyrkodörr (V. H. o. AA:s mbl. 1891, s. 112—115). Se
f. ö. <sp>Norra Lundby</sp> (v. Sydow).

<sp>Fredsberg.</sp> <i>Almgren, C. G.,</i> Beskrifning öfver F:s församling (Skarab. hush.-sällsk. handl.
1824, s. 50—70). — <i>Gåtor</i> från F:s och Hofva församlingar . . . upptecknade af P. Aug. Sandén
(Sv. Landsm. VII, 4. (1887, 47 s.). — <i>Lundblad, G. T.,</i> Drag ur F:s historia (Julhälsn. Skara
stift 1920, s. 37—44).

<sp>Fullestad.</sp> <i>Nyman, F. W.,</i> F:s kyrka (1885, i Alingsås omgivningar H. 2, s. 29—32).

<sp>Fåleberg.</sp> <i>Lampa,</i> S. Af., F. Anteckningar om en gammal Västgötaby (Sv. Landsm. XIX.
5. (1901), 32 s. + 4 kartor). — <i>Sylvén, B.,</i> Några ord om fideikommisset F. i norra
Västergötland (Sv. T. Å.  1897, s.  274—284).

<sp>Fägre.</sp> <i>Wetterstrand, C. G.,</i> Beskrifning öfver F:ds pastorat (Skarab. hush.-sällsk. handl.
1822, s. 82—111). — <i>Ternstedt, J.,</i> Några anteckningar om F. och dess kyrka (Julhälsn. Skara
stift 1911, s. 68—81).

<sp>Fässberg.</sp> <i>Johansson, K. L.,</i> F:s gamla kyrka (i Veteraner bland kyrkor i Göteborg och
omnejd (1908) s. 40—44).

<sp>Grunnevad.</sp> <i>Lindberg, G.,</i> Grunnevad (Västergötland . . . (Tidaholm 1908), s. 27—30).

<sp>Grävsnäs.</sp> <i>Nyman, F. W.,</i> Gräfsnäs och Minnesblad från G. (1888; i Alingsås
omgifningar, H. 3, s. 49—70). — <i>Mentzer, O. von,</i> G. slottsruin (Sv. T. A. 1906, s. 68—90). —
<i>Ödberg, F.,</i> Om G. slott och dess minnen (1912; V F T, B. 3: H. 3/4, s. 29—47). — <i>Lampa,
N,</i> G. historia i dess tidigare skede (Namn och Bygd 1914, s. 272—280).

<sp>Gudhem.</sp> <i>Scarin, A. A.,</i> Monasterii Gudhemensis in regno Sveo-Gothico primi et
antiquissimi . . . historia (diss. Upps. 1716, 86 s.). — <i>Lilljehöök, D. W.,</i> Beskrifning öfver G:s
pastorat . . . (Skarab. hus.-sällsk. handl. 1822, s. 52—60). — <i>Hall, F.,</i> G:s kloster (1901; V F T,
B. 2: H. 1, s. 44—52). <i>Nilsson, F.,</i> Blad ur G:s klosterhistoria (Julhälsn. Skara stift 1908, s.
107—117). — <i>Blomberg, A.,</i> Några anteckningar om G:s församling i Västergötland (Falk. 1916,
67 s.). — <i>Mannerfelt, O.,</i> Grafstenar i G:s kyrka (1918; V F T, B. 3: H. 9/10, s. 95—99).

<sp>Gum.</sp> <i>Carlmark, J. P.,</i> Gum (1869; VFT, B. 1: H. 1, s. 14—17).

<sp>Gökhem.</sp> <i>Blomberg, A.,</i> Socknarna G., Märka och Sörby. Anteckningar (Falköping
1920, 64 sid.).

<sp>Götene.</sp> Skara domkapitels . . . afsättningsdom öfver kyrkoherden herr Erie i G. . . . 1579
(V. F. T., Bd. 1: H. 8/9, s. 116—121). — <i>Warholm, J. W.,</i> Några små anteckningar om G.
med tillhörande socknar (Julhälsn. Skara stift 1913, s. 89—101).

<sp>Göteve.</sp> <i>Lindholm, K.,</i> Något om G:ds kyrka och dess senaste restaurering (Julhälsn.
Skarastift 1920, s. 65—70).

<sp>Habo.</sp> <i>H. C.,</i> H. kyrka i Västergötland (Sv. T. Å. 1896, s. 149—151). — <i>Lindgren, G.,</i>
Förslag till restaurering av H. kyrka i Västergötland . . . (Tekn. Tidskr. Arkitektur 1904, s.
24—26). — <i>Beskrifning</i> öfver H. kyrka (Jonk. 1911, 16 s.).

<sp>Haby.</sp> <i>Berg, G.,</i> H. vattenkraftverk . . . (Tekn. Tidskr. V. o. V. 1916, s. 4—13).

<sp>Hassle.</sp> <i>Lannér, R.,</i> Lär känna din hembygd (Julhälsn. Skara stift 1917, s.  110—132).

<sp>Hedared.</sp> <i>Nyman. F. W.,</i> H:s kapell (1885; i Alingsås omgifningar, H. 2, s. 33—37).
— <i>Ekhoff, E.,</i> H:s kyrka (i Svenska stavkyrkor. . . (Sthm. 1914—16), s. 179—214). — <i>Fischer,
E.,</i> Kalken från H:s kyrka (Nord. guldsmedstidn. 1918). — <i>Sundler, J.,</i> Från det katolska
Sverige (Julhälsn. Skara stift 1917, s. 60—64).

<sp>Hellestad.</sp> <i>Ekhoff, E.,</i> H:s kyrka (i Svenska stavkyrkor . . . (Sthm 1914—16), s. 266—278).

<sp>Hillared.</sp> <i>Mannerfelt, O.,</i> Knut Nilssons (Lilliehöök) antafla från H:s kyrka (Personh.
Tidskr. 1903, s. 20—27).

<sp>Hindås.</sp> <i>Sjöblom, E.,</i> H. kyrka (Julhälsn. Göteborgs stift 1912, s. 110—112).

<sp>Holma—Helsingland.</sp> Lindberg, G., H:s linspinneri- o. väfveriaktiebolag . . .
(Västergötland . . . (Tidaholm 1908), s. 18—24).

<sp>Hornborga.</sp> <i>Svedenborg, J.,</i> H. by i Västergötland före år 1860 (Fataburen 1906, s.
29—34) — <i>Nelson, H.,</i> Guldberget och guldsanden i H. (1915; V. F. T. B. 3: H. 7/8, s. 93—97).


<sp>Hova.</sp> <i>Sanfärdig</i> berättelse om thet svåra åskieslag som träffat . . . H. kyrchia i Wästergötland . . .
1723 . . . (u. o. 1723). — <i>Jakobsson, C. & Carlander [P. O.],</i> Beskrifning öfver H. församling . . .
(Skarab. hush.-sällsk. handl. 1821, s, 112—144. — Se f. ö. <sp>Fredsberg</sp> (Gåtor).

<sp>Hultafors.</sp> <i>Sjöblom, E.,</i> H. kyrka (Julhälsn. Göteborgs stift 1916, s.  126—130).

<sp>Husaby.</sp> <i>Digelius, S. J.,</i> Specimen academicum de H. . . . (diss. Upps. 1740, 70 s. + 
karta). — <i>T[ori]n, [K.],</i> Ambon i H. kyrka (1888; V F T, B. 1: H. 4/5. s. 34—35).
— <i>Strömbom, N. G.,</i> H. kyrka, källa och ruin . . . (Göteborg 1894. 40 s.). — <i>Ekhoff, E.,</i> H. kyrka i
Vestergötland (V. H. o. AA:s Mbl. 1898—99, s. 32—37). — <i>Dens.,</i> H. kyrka i Västergötland
(1899: Sv. F. T. D. 10, s. 329—344). — <i>Dens.,</i> H. kyrka (i Svenska stavkyrkor (Sthm
1914—1916), s. 279—297). — <i>Åren, M.,</i> H. kyrka . . . källa och ruin . . . (Skara 1905, 93 s.). —
<i>Dens.,</i> H. kyrka efter restaureringen jämte något om dess källa (Julhälsn. Skara stift 1906, s,
79—92). — <i>Fischer, E.,</i> H. kyrka (i Västergötlands romanska stenkonst (1918), s. 8—12).

<sp>Hyssna.</sp> <i>H. H.,</i> H. gamla kyrka, Västergötland (Sv. Arkitektur 1910, H. 1, s. 5—6 + 3 pl).

<sp>Hångsdala.</sp> <i>Mellin, J. F.,</i> Beskrifning öfver H. församling i Skaraborgs län (Sthm
1812, 173 s.).

<sp>Häggesled.</sp> <i>A. R.,</i> Detaljer från H:s gamla kyrka (Sv. Arkitektur 1908, s. 12 + 1 pl).

<sp>Händene.</sp> <i>Lundblad, G. T.,</i> Något om H. kyrka (Julhälsn. Skara stift 1918, s. 35—44).

<sp>Härsvadsbro.</sp> <i>Nyman, F. W.,</i> Härsvadsbro (1885; i Alingsås omgifningar, H. 2, s.
21—28).

<sp>Höjentorp.</sp> <i>[Hagström, P. A.],</i> Höjentorp (i Om Skara . . . (Gbg 1858), s. 39—40).

<sp>Hössna.</sp> <i>Nordholm. J. F. W.,</i> Några anteckningar om H. pastorat och dess kyrkor
(Julhälsn. Skara stift 1912, s. 88—111). — <i>Dens.,</i> Något om undervisning och skolor i äldre
tider inom H. pastorat (ib. 1915, s. 73—84).

<sp>Jonsered.</sp> <i>Brusewitz, G.,</i> Historiska anteckningar rörande säteriet J. . . . (Gbg 1876, 30
s., ny uppl. 1890).

<sp>Karlsborg.</sp> <i>[Kleen, J. af],</i> Några ord om C:s fästning och rätta meningen med denna
anläggning (Sthm  1840,  16 s.). — <i>Ericson, C.,</i> Volontärskolan på K. (1880).

<sp>Kilanda.</sp> <i>Adelsköld, E.,</i> K. Ett gammalt säteri (Sv. T. A. 1915, 274—281).

<sp>Kinnarumma.</sp> <i>Ekhoff, E.,</i> Kinneromma kyrka (i Svenska stavkyrkor (Sthm 1914—16), s.  215—234).

<sp>Kinnekulle.</sp> <i>Esberg, J.,</i> Dissertatio academica da K. (diss. Upps. 1699, 34 s.). —
<i>Strömbom, N. G.,</i> Vägvisare för resande till Kinnekulle, Valle härad . . . Skara och Lidköping . . .
(Sthm 1889, 276 s.). — <i>L. A.,</i> Kinnekulle (Sv. T. Å. 1890, s. 63—68). — <i>Lindberg, G.,</i> Till
K. Skildring och litet historia (Mariestad  1896, 48 s.).

<sp>Kinneved.</sp> <i>Carlsson, B.,</i> Beskrifning öfver K:s församling . . . (Skarab. hush.-sällsk. handl.
1822, s. 60—81).

<sp>Kinne-Vedum.</sp> <i>Fischer, E.,</i> K. kyrka (i Västergötlands romanska stenkonst (1918), s. 30—32).

<sp>Koberg.</sp> <i>Nilsson, E.,</i> Katalog öfver K:s bibliotek, upprättad 1871 (Gbg 1889, uppl. i 5 ex. 52 s.).

<sp>Kungslena.</sp> <i>Lampa, A.,</i> K. kyrka (Julhälsn. Skara stift, 1908, s. 124—126).

<sp>Kyrkefalla.</sp> <i>Leyonsköld, M. G.,</i> Beskrifning öfver K. församling . . . (Skarab. hush.-sällsk.
handl. 1820, s. 127—143).

<sp>Kyrkås.</sp> <i>Lidell, A.,</i> Något om K. kyrka (Julhälsn. Skara stift 1912, s.  112—118).

<sp>Larv.</sp> <i>Afzelius, A.,</i> Folkmängdens förhållande i L:s pastorat . . . ifrån och med 1749 t. o. m.
1773 (V. A:s Handl. 1779, s. 259—282).

<sp>Laske-Vedum.</sp> <i>Ljunggren, R.,</i> Ord och uttryck för åkerbruk och boskapsskötsel i L.
socken . . . (Sv. Landsm. 1913, s. 37—98).

<sp>Levene.</sp> Folksägner från Levenetrakten . . . af N. L. Hallender, (Sv. Landsm. B. 2 (1883), s. LXXV-LXXX).

<sp>Lugnås.</sp> <i>Bengtsson, G.,</i> Lugnås (Sv. T. Å. 1898, s. 139—151). — <i>Rudberg G.,</i>
Kvarnstenstillverkningen i L. (Fataburen 1906, s. 210—231).

<sp>Lundby.</sp> <i>Johansson, K. L.,</i> L. gamla kyrka (i Veteraner bland kyrkor i Göteborg och
omnejd (1908), s. 24—35).

<sp>Lundsbrunn.</sp> <i>Dahlgren, S.,</i> Jaquette Du Rietz lasaretts- och fattigförsörjningsinrättning
vid L. 1817 —1917 jämte historik öfver L:s hälsobrunn . . . (Skara 1917).


<sp>Lygneholm.</sp> <i>Nyman, F. W.,</i> Lygneholm (1888; i Alingsås omgifningar H. 3, s. 41—43).

<sp>Långared.</sp> <i>Bergstrand, W.,</i> Ett stycke fattigvårdshistoria (Julhälsn. Skara stift 1911, s. 163—168).

<sp>Läckö.</sp> <i>Luth, A. P.,</i> Specimen academicum de L. . . . (diss. Upps. 1734, 35 s. + 1 pl.).
— <i>Ödberg, F.,</i> Anteckningar om riksrådet Hogenskild Bielkes friherreskap L. (1571—1599),
(Läroverksprogr., Skara 1892), 45 s.). — <i>Hahr, A.,</i> Konst och konstnärer vid Magnus Gabriel
de la Gardies hof (Upps. 1905, Skr. utg. av Hum. Vet. Samf. 9:4). — <i>Cederbom, L. A.,</i> Ur L.
slotts historia (Julhälsn. Skara stift 1920, s. 117—121).

<sp>Målsryd.</sp> <i>Claësson, R.,</i> M:s kyrka (Julhälsn. Skara stift 1917, s. 94—101).

<sp>Norra Lundby.</sp> <i>Sydow, A. von,</i> Två 1100-talskyrkor (Norra Lundbys och Forshems)
(Julhälsn. Skara stift 1913, s. 102—120).

<sp>Norra Ving.</sp> <i>Gyllenhaal, L. H.,</i> Beskrifning . . . om W:s församling (Skarab. hush.-sällsk.
handl. 1818, s. 82—91). — <i>Dens.,</i> Beskrifning öfver W:s församling (ib. 1820, s. 143—157).

<sp>Norra Vånga.</sp> <i>T[ori]n, [K.],</i> Kornguden i Vånga (1877; V F T, B. 1: H. 3, s. 60—61).

<sp>Nääs.</sp> <i>H[ofber]g, H.,</i> N. i Västergötlland (Sverige. Fosterl. bild. (Sthm 1877—78), s.
104—07 + pl.). — <i>Notice</i> sur les écoles de N. (Gbg 1878). — <i>Salomon, O.,</i> Något om N. och
dess läroanstalter (Gbg 1881, 94 s.). — <i>Salomon, O.,</i> Naes Institution d'August Abrahan son
(Gbg 1900, 32 s.).

<sp>Od.</sp> <i>Junggren, A. M.,</i> O. fordomdags (Julhälsn. Skara stift, 1910, s. 91—101). — <i>Dens.,</i>
Tal . . . efter det H. H. Biskopen . . . den 19 december 1915 . . . öppnat O:s restaurerade
kyrka . . . (Julhälsn. Skara Stift 1916, s. 39—46).

<sp>Opensten.</sp> <i>Welin, S.,</i> O:s fäste i Kind (1913; V F T, B. 3: H. 5/6, s. 3—22).

<sp>Partille.</sp> <i>Bergendahl, E.,</i> P. krönika (utkommer fr. o. m. 1920 (Gbg)).

<sp>Rackeby.</sp> <i>Ambrosiani, S.,</i> Storegården i R. . . . (Upps. 1913, 12 s. + 22 pl.). —
<i>Sandzén, G.,</i> En medeltidskyrkas historia (Julhälsn. Skara stift 1915, s. 63—72). — <i>Dens.,</i> R. skol-
och hembygdsmuseum (Julhälsn. Skara stift 1917, s. 102—109). — <i>Några</i> iakttagelser rörande
allmogen i R. socken (Dybecks Runa 1844, s. 39—41).

<sp>Rydal.</sp> <i>Mannerfelt, O.,</i> R:s manufakturaktiebolag 1853—1903 (Borås 1903).

<sp>Råda.</sp> <i>Dalman, L. N. R.,</i> Beskrifning öfver R. församling (Skarab. hush.-sällsk. handl.
1822, s.  111—132).

<sp>Sandhem.</sp> <i>Palmstjerna, C. O.,</i> Beskrifning öfver S:s församling (Skarab. hush.-sällsk.
handl. 1825, s. 50—99). — <i>Sandzén, J. P.,</i> Ett barndomsminne (Minnen från Vestergötland
(Upps. 1900), s. 64—65).

<sp>Seglora.</sp> <i>Wallin, S.,</i> S. kyrka på Skansen ([Utg. av] Nordiska muséet, Sthm 1918, 114
s.). — <i>N. G.,</i> S. kyrka (Sv. Arkitektur 1912, H. 1, s. 7—8 + 5 pl.).

<sp>Skagen.</sp> <i>Haugard, J. A:son,</i> S:s offerkyrka (i Historiska minnen i Norra Vattersbygden
(Askersund 1912), s. 46—47).

<sp>Skalmeja.</sp> <i>Carlmark, J. P.,</i> Kalk i S. kyrka (1877; V F T, B. 1: H. 3, s. 65—66).

<sp>Skepplanda.</sp> <i>Eklund, L.,</i> En kyrkogårdsinvigning i S. koleraåret 1834 (Julhälsn.
Göteborgs stift 1916, s. 83—86).

<sp>Skälvum.</sp> <i>T[ori]n, [K.],</i> Stenskilderi från S:s kyrka (1877, V F T, B. 1: H. 3, s. 62—64).

<sp>Slöta.</sp> <i>Anderson, J.,</i> Beskrifning öfver S. pastorat (Skarab. hush.-sällsk. handl. 1820, s. 157—176).

<sp>Solberga.</sp> <i>Sundén, O. W.,</i> Allmogelifvet i en västgötasocken under 1800-talet . . . (Gbg,
tr. i Sthm 1903, 112 s.).

<sp>Stenstorp.</sp> <i>Ek. M.,</i> Uppgift om lefnadssättet i S. ur en . . . beskrifning . . . 1784. Medd.
af L. Kinberg (1912; V F T, B. 3: H. 3/4, s. 50—51).

<sp>Stora Bjurum.</sp> <i>(Sparre, G. A.),</i> F. d. Soopska arkivet (Ex Biblioteca Trolleholmiae 9
(Lund 1901) s. 3—20).

<sp>Sunnersberg.</sp> <i>Törner, P. V.,</i> Spridda drag ur det kyrkliga livet i S. på 1700-talet
(Julhälsn. Skara stift 1920, s. B. 4—64).

<sp>Suntak.</sp> <i>Lindberg, G.,</i> S:s gamla kyrka. (Västergötland . . . (Tidaholm 1908), s. 25—26).

<sp>Surte.</sp> <i>Rhedin, I.,</i> S. kyrka (Julhälsn. Göteborgs stift 1912, s. 105—109).

<sp>Synnerby.</sp> <i>Blomqvist, J.,</i> Några drag som visa hur det religiösa lifvet tedde sig under
1850-talet och början af 1860-talet . . .  (Julhälsn. Skara stift 1906, s. 54—67).

<sp>Tidaholm.</sp> <i>Lindberg, G.,</i> T:s bruks aktiebolag (Västergötland . . . (Tidaholm 1908), s. 33—48).

<sp>Tived.</sp> <i>Stenström, A.,</i> T:s kyrka (Julhälsn. Skara stift 1919, s. 91—98).

<sp>Toarp.</sp> <i>Folkdrägt</i> i T. (1869; V F T, B. 1: H. 1, s. 40—45).

<sp>Torpa.</sp> <i>Levertin, A.,</i> Om T. källa (diss. Sthm 1875). — <i>Upmark, G., d. ä.,</i> Torpa (1897,
omtr. i Valda skrifter (1901), s. 183—196). — <i>Mannerfelt, O.,</i> Erik Göstafssons (Stenbock)
antafla å T. (Personh. tidskr. 1903, s. 14—20). — <i>Leijonhufvud, S.,</i> Ett blad ur T. gårds
historia (Arte et Marte 1905, s. 10—12).

<sp>Torsö.</sp> <i>Bredberg, B. J.,</i> Dissertatio topographica de insula et paroecia . . . T., P. 1 (diss.
Lund 1806, 16 s.).

<sp>Tun.</sp> <i>Bobeck, K. J.,</i> En hundraårsperiod af T:s församlings historia (Skara  1908, 68 s.).

<sp>Tuve.</sp> <i>Johansson, K. L.,</i> T. kyrka (i Veteraner bland kyrkor i Göteborg och omnejd
(1908), s. 34—39);

<sp>Undenäs.</sp> <i>Öman, A.,</i> Ur U. historia (Forsvik, tr. i Mariestad 1912, 20 s.).

<sp>Utby.</sp> <i>Béen, I.,</i> U. kyrka (Julhälsn. Göteborgs stift 1919, s. 104—107).

<sp>Valstad.</sp> <i>Fischer, F.,</i> Portalerna i Hvalstads kyrka (Rig 1918, s. 93—99).

<sp>Varnhem.</sp> <i>Breander, P.,</i> Dissertatio historica de monasterio Warnhemensi. . . (diss. Upps.
1723, 50 s.). — <i>Kort</i> beskrifning öfver W:s closterkyrka (Hvad nytt? Hvad nytt? 1779 nr.
55—58, 61—72, 75—80). — <i>[Hagström, P. A.],</i> W:s kloster (i Om Skara . . . (Gbg 1858), s.
24—38). — <i>Dalstein, H.,</i> Konsthistoriska anteckningar om V:s kyrka (diss. Upps. 1874, 39 s.).
— <i>Werner, H.,</i> W:s kloster och kyrka, 1—2 (Lidköping 1878—81, 51 + 64 s. + 13 pl.). —
<i>Hildebrand, H.,</i> V:s klosterkyrka (Sthm 1884, 8 s. + 5 etsningar). — <i>T[ori]n, [K.],</i> Grafstenar
i V:s kyrka (1888; V F T, B. 1: H. 4/5, s. 58—60). — <i>Hahr, A.,</i> Magnus Gabriel de la Gardie
och V:s klosterkyrka (Kyrkohist. Årsskr. 1904, s. 157—173). — <i>Sydow, A. von,</i> Bland
konungagravar och grafkor (Julnummer utg. af Adelns diskussionsklubb 1907, s. 36—38). — <i>Dens.,</i>
V:s klosterkyrka (Julhälsn. Skara stift 1907, s. 111—120).— <i>Leijonhufvud, S.,</i> konungastenarna
i V. (Fornvännen 1910. s. 138—165).

<sp>Varola.</sp> <i>Themptander, C.,</i> Beskrifning öfver W. församling (Skarab. hush.-sällsk. handl.
1819, s. 131—38).

<sp>Vartofta-Åsaka.</sp> <i>Friberger, P. G.</i> Uppgifter . . . angående Å. församl, i Wartofta härad
(Skarab. hush.-sällsk. handl. 1818, s. 106—120; jfr. <i>Dens.,</i> Uppgift . . . ib. s. 120—22). —
<i>Dens.,</i> Beskrifning öfver Å. pastorat . . . (ib. 1820, s. 103—127). — <i>Västgötasägner</i> upptecknade
i Å. s:n af Elin Storckenfeldt (Sv. Landsm. 1907, s. 5—10).

<sp>Vassända.</sp> <i>Wassenius, T.,</i> W. församlings förökelse . . . på . . . 25 år . . . ifrå den 9 julii
1721 till . . . 1746 (Vet. Akad:s Handl. 1747 s. 261—264). — <i>Dens.,</i> Förteckning på födda
barn . . . uti W. församling . . . på de 40 sistledna åren (ib. 1762, s. 313—321). — <i>Dens.,</i> Utdrag
om några märkvärdiga händelser . . . i W. församling sedan år 1720 (ib, 1765, s.  154—159).

<sp>Vilske-Kleva.</sp> <i>Blomberg, A.,</i> Bidrag till V. pastorats historia och beskrifning. D. 1.
(Falköp. 1917, 96 s.).

<sp>Viskafors.</sp> <i>(Wallenstråle, M. G.),</i> Beskrining på W:s kniffabrique (Göteborgske Spionen
1773 nr. 31, omtr. i Historiskt Archivum, stycke 6 (1776), s. 59—62). — <i>Mannerfelt, O.,</i>
Skandinaviska gummiaktiebolaget V. 1890—1920 (Gbg 1920, 72 s.).

<sp>Våmb.</sp> <i>H[ildebrand], H.,</i> V:s kyrka (V. H. och AA:s MBl. 1872 s. 17—20). — <i>Sydow, A.
von,</i> V:s kyrka (Julhälsn. Skara stift 1910, s. 133—141).

<sp>Vänga.</sp> <i>Ekhoff, E.,</i> V. kyrka (i Svenska stavkyrkor . . . (Sthm 1914—16), s. 235—265).

<sp>Väring.</sp> <i>Carlberg, P.,</i> Dissertatio historica de paroecia W. eique annexa Locketorp (diss.
Gryphiae 1783, 40 s. + 3  tab.).

<sp>Västra Tunhem.</sp> <i>Grotte, P. A.,</i> Berättelse om fornlemningar och folksägner i Väne
härad, insänd . . . i följd af Kongl. Brefvet af d. 18 Dec. 1666 (V F T, B. 3: H. 3/4 (1912), s. 78—80).

<sp>Ymseborg.</sp> <i>Drysén, N. J.,</i> Dissertatio academica de arce Y. (diss. Upps. 1775, 32 s. + 1 pl.).

<sp>Ålleberg.</sp> <i>Henrici, I. — Lampa, S.,</i> Sägner om Å. (1904, V F T, B. 2: H. 4/5, s. 152—157).

<sp>Åsarp.</sp> <i>Carlson, B. J.,</i> Uppgifter . . . om den del af Å:s församling, som tillhörer samma
[Skaraborgs] län (Skarab. hush.-sällsk. handl. 1821, s. 102—111).

<sp>Åsle.</sp> <i>Salander, N.,</i> Beskrifning öfver Å:ds församling i Skaraborgs län (Sthm 1811, 168
s.). — <i>Dens.,</i> Beskrifning öfver A:ds pastorat (Skarab. hush.-sällsk. handl. 1821, s. 86—101). —
<i>Åsledstenen</i> (Sv. T. A. 1899, s. 338—340). — <i>Karlsson, K. E.,</i> Något om lifvet i en
västgötaförsamling för 200 år sedan (Julhälsn. Skara stift 1919, s. 80—90).

<sp>Älvsborg.</sp> <i>Berg, W.,</i> Gamla Elfsborg (Bidr. till . . . Gbgs och Bohusläns fornm. och
hist., B. 2 (1879—83), s. 293—427). — <i>Dens.,</i> E:s slott, 1 (Gbg 1902, 440 s. + pl. och kartor;
ingår i B. 7 av Bidrag). — <i>Gyllencreutz, A.,</i> Några data ur Ä:s fästnings historia (Sv.
kustartilleritidskr. 1918, 32 s.). — <i>Mannerfelt, O.,</i> Guvernörer och landshövdingar med residens på
Ä:s slott och i Göteborg 1619—1680 (Göteborgs försvar 1919, s. 21—50 1920, s. 47—55.). —
<i>Johansson, K. L.,</i> Ä:s fästnings kyrka (i Veteraner bland kyrkor i Göteborg och omnejd (1908), s. 83—90).

<sp>Öresten.</sp> <i>Welin, S.,</i> Öresten (1903; V F T, B. 2: H. 2/3, s. 1—15).

<sp>Örgryte.</sp> <i>C. G. S[tyffe],</i> Några blad ur svenska kyrkans historia med särskildt afseende
på Ö. gamla kyrkas uppkomst m. m. . . . (Gbg 1891, 30 s.). — <i>Hörman, E.,</i> Ö. gamla kyrka
(Gbg 1915? 71 s,) — <i>Stenström, F.,</i> O. genom tiderna. En minnesbok (Gbg 1920, 157 s. +
ett flertal pl). — <i>Johansson, K. L.,</i> Ö. gamla kyrka (i Veteraner bland kyrkor i Göteborg och
omnejd (1908), s. 5—14).

<sp>Örslösa.</sp> <i>Dalman, L. R. N.,</i> Ö. församling (Skarab. hush.-sällsk. handl. 1818, s. 91—106).
— <i>Ur</i> Ö. kyrkas arkiv [Tal under kolerafarsoten 1834 17/8 av N. Wallin] med inl. af L. H.
Hallner (Julhälsn. Skara stift 1915, s. 48—52). — <i>Anteckningar</i> i Ö. kyrkobok 1695 om de
olyckliga åren 1596, 1597 och 1598 (Sv. folkets seder . . . (Sthm 1846), s. 233—237).

<sp>Västergötlands historia i litteraturen.</sp>

Äldre handlingar rörande Västergötland äro publicerade i Västergötlands
fornminnesförenings tidskrift (förteckningar i varje del). Jfr även den av K. H. Karlsson
utgivna förteckningen över släkten Tre Rosors godsarkiv (ib. D. 2: H. 8/9, s. 132—177).

Några av Västergötlands konungar behandlas av <i>O. Verelius:</i> Gothrici et
Rolfi Westrogothiæ Regum Historia . . . (Upps.  1664).

Kristendomens införande göres till föremål för en akademisk avhandling i
<i>P. G. Alanders</i> De religione christiana in Vestro-Gothiam introducta, P. 1—2
(Upps. 1839, 30 s.). — Av i sammanhang härmed stående frågor diskuteras den
om Olof Skötkonungs dop vid Husaby av <i>H. Hildebrand:</i> St. Sigfrid och hans
mission (Hist. tidskr. 1891, s. 72—88) <i>N. Beckman:</i> Hvem har döpt Olof
Skötkonung? (Kyrkohist, årsskr. 1910, s. 214—20), H. Lundström: Hvem har döpt
Sveriges förste kristnade konung? (Fynd och forskningar, H. 1, s. 3—22) och
Till frågan om Olof Skötkonungs dop (ib., H. 2, s. 59—88) samt N. Höjer:
Olof Skötkonungs dop (Hist. Tidskr. 1913, s.  224—29).

Den viktigaste urkunden för kännedomen om Västergötlands medeltida förhållanden
är <i>Västgötalagen.</i> Den föreligger utgiven i flera editioner: den klassiska
Collin-Schlyterska (1827), vidare Schwartz-Noreens handupplaga (1876),
Börtzell-Wieselgrens fotolitografiska avtryck (1889), Vendells (1897) och senast B. Sjöros':
Äldre västgötalagen i diplomatariskt avtryck och normaliserad text (Helsingfors
1919i 358 s.) till vilken f. ö. hänvisas för erhållande av anvisningar om den
rika litteraturen rörande lagen. Ett populärvetenskapligt arbete är <i>N. Beckmans</i>
Ur vår äldsta bok (Sthm 1912, 100 s.) som är utmärkt orienterande i hithörande
frågor. — En annan framställning, byggd på en analys av lagens bestämmelser,
är <i>R. Kjelléns:</i> Stat och samhälle i det gamla Vestergötland 1—2, (1897—99,
VFT, B. 1: H. 8/9, s. 1—11, H. 10, s. 1—21). Om de västgötska lagmännen
har man en latinsk disputation: <i>Rabenius,</i> De antiquis Westrogothiae legiferis (1769),
om västgötalagmannen Eskil har <i>C. M. Petri</i> skrivit en akademisk avhandling (Lund
1859, 47 s.). Slutligen må för Västergötlands medeltida historia nämnas <i>Luths</i>

(pres. Fant) akademiska avhandling: De Vestrogothia, medio ævo præcipuarum
mutationum orbis Sviogothici theatro, . . . P. i—2 (Upps. 1804—06, 26 s.). —
Särskilda episoder under medeltiden behandlas i flera smärre uppsatser. Så slaget
vid Lena av <i>S. Lampa</i> (föredrag tr. 1909 i VFT, B. 2: H. 10, s. 113—21) samt
av <i>Fr. Läffler:</i> Till sjuhundraårsminnet av slaget vid Lena (Fornvännen, 1908,
s. 44—48, 92—101, 137 —177, 1909, s. 120—125); detta och slaget vid
Falköping 1389 av <i>M. Lindskog</i> (Sthm 1895, 31 s.). För de viktiga tilldragelser,
som utspelades i Västergötland vid 1500-talets början finnas flera bidrag.
<i>C. Högman</i> har skrivit om Erik Eriksson Gyllenstierna och västgötaallmogens
uppresning år 1502 (Upps. 1851), <i>S. Welin</i> har skildrat slagen vid Bogesund och
på Tiveden (1915, VFT B. 3: H. 7/8, s. 104 — 122), <i>J. A:son Haugard</i> ägnar
några sidor åt det sistnämnda (Hist. minnen i norra Vattersbygden (Askersund
1912), s. 43—45).

Från det s. k. Västgötaherrarnas uppror år 1529 har man <i>A. G. Ahlqvists</i>
avhandling: Om oroligheterna i Småland och Västergötland år 1529 (Upps. 1863,
59 s.) samt <i>P Johnssons</i> Västgötarnas uppror år 1529. Några historiska
anteckningar av <i>Sten Stensson</i> (Borås 1909). — Från Erik XIV:s och Johan III:s tid
föreligger <i>F. Ödbergs</i> studie Om Erik XIV:s vistelse på Orreholmens kungsgård i
Vestergötland hösten 1565 (1901, VFT. B. 2: H. 1. s. 53—64) och Om Erik
XlV:s förhållande till fogdarne och allmogen i Vestergötland krigsåren 1565 —
1566 (1899, ib. B. 1: H. 10, s. 40—80). Samme författare skildrar kyrkoherden
Maurits Rasmussons i Böne sammansvärjning mot konung Johan III år 1576
(1893, VFT B. 1: H. 6/7, s. 7—20), han ger även en skildring av västgötaadelsmannen
Tord Bonde och hans tid (1550—1628) (1903, ib. B. 2: H. 2/3, s. 16—68).

För 1600-talets västgötahistoria ha vi <i>P. Sondéns</i> skildring av Lennart
Torstensson såsom generalguvernör över Västergötland, Värmland, Dal och Halland
(Minnen från Vestergötland (1900), s. 85—95); Lennart Torstenssons föräldrar
skildras av <i>F. Ödberg</i> på samma ställe (s. 99—104). Angående de för
bevillning till kriget hållna lantdagarna i Västergötland år 1676 ha vi de av
<i>[C. G. Styffe]</i> utgivna: Handlingar rörande landtdagarna i W. 1676 . . . (Sthlm
1848, 98 s.).

<i>S. Schartau</i> har skildrat allmogebeväpningarna i Västergötland under Karl
XII:s tid: Om bondeuppbåd i Skaraborgs län 1711—15 (1909, VFT B. 2:
H. 10, s. S8—97) och Allmogebeväpningen i ett par svenska gränsområden
1709—15. 2. Dalsland och Västergötlands Älfsborgsområde (Illustrerad
Militärrevy 1909, s. 431—444), samt gjort en studie Om Odeshemmanen i Älfsborgs län
under det stora nordiska kriget (Kar. Förb. Årsbok 1912, s.  258—289).

<i>P. Johnsson</i> har behandlat den s. k. Hofmansaffären år 1766: De upproriska
rörelserna i Vedens och Bollebygds härader år 1766 (Fordomtima (Örebro 1915)
s. 135—167).

<sp>Kulturhistoria och folklore.</sp>

I Västergötlands fornminnesförenings tidskrift har man <i>Anteckningar</i> rörande äldre
bygdelif i Västergötland, I—II av <i>S. Lampa</i> (B. 2: H. 6/7 (1907) s. 57—77, H. 8/9 (1908) s. 85—
103), avseende Laske och Redvägs härader samt Härja, Kungslena, Tiarps, Åsle, Varvs ra. fl.
socknar, samt III av <i>S. Landtmanson</i> (B. 2: H. 10 (1909), s. 98—112), som behandlar Kållands
härad. <i>A. Kullander</i> har meddelat några drag ur det forna skogsbyggarlivet i Edsvedens
skogstrakter (Sv. Landsm. XI: 10 (1896), 50 s), <i>S. Lampa</i> har skrivit en liten uppsats om
Brytningen mellan gammalt och nytt i knallebygden (Fataburen 1913. s. 43—52). Värdefulla
arbeten äro <i>J. Sundblads</i> Gömda blad . . . (Sthm 1883, 336 s.), som i fyra avdelningar
behandlar olika delar av landskapet (I. På stranden af Venern, II. I trakten af Skara, III. Kring
Larfs hed, IV. Bygdelif i de »sju häraderna»), samt Gammaldags seder och bruk (Gbg 1881,
3:e uppl. Sthm 1917, 365 s.), av vilket arbete här särskilt må framhävas avdelningarna
»Dannemannens hem», »Byalag», »Tvenne 'kloka'» och »I knallebygden». <i>G. Thorsander</i> ger i sin
bok I gårdar och byar . . . (Sthm 1887, 211 s.) kulturhistoriska skildringar från Skaraborgsbygden.
Ett nyare arbete av motsvarande anläggning är <i>Cecilia Bååth-Holmbergs</i> Orter och
människor (Upps., tr. i Sthm, 1918, 407 s.), som behandlar Vänersbygden, Skaratrakten och
Billingområdet och skildrar framstående personer, som varit här verksamma. — <i>O. Mannerfelt</i>
har ss. följetong i Boråsposten 1901 och 1902 lämnat kulturbilder från det gamla
Västergötland. D. 1—2.

Att här förteckna den ymniga folkloristiska litteraturen — ens i stora drag — kan ej
ifrågakomma. Det må vara nog att hänvisa till en del bibliografiska hjälpmedel. Åtskilligt
är publicerat i tidskriften <i>Svenska</i> Landsmålen, och för den där t. o. m. år 1908 intagna
litteraturen hänvisas till registret <i>Landsmålstidskriften 1878—1908</i> (Upps. 1908). Några bidrag
finnas i Västergötlands fornminnesförenings tidskrift, så av <i>C. J. Ljungström</i> (i B; 1: H. 1 och
3) m. fl. Ett nyligen utkommet orienterande arbete är den av Västgöta folkmålskommitté
genom J. Götlind utgivna En <i>Västgötabok</i> (Falk., tr. i Sala, 1919, 96 s., pr. 3:25). Här
förtecknar utgivaren bl. a. även folkmålsdiktaren <i>N. L. Hallenders</i> produktion (s. 72—73).
Folkmusiken har erhållit ett flertal bidrag av <i>S. Landtmanson,</i> så särskilt att nämna den såsom del
av Beskrifning öfver Västergötland utkomna Folkmusik i Västergötland (Upps. 1911, 64 s.
+ musikbilaga å 70 s., med källhänvisningar). Slutligen må nämnas <i>Allmogeliv</i> i
Vestergötland. Folklifsskildringar . . . samlade av Vestgöta landsmålsförening . . . Utg. genom K. O.
Tellander (Sthm 1891, 127 s.) samt P. Johnssons Ur Westergötlands sagoskatt (Mariestad 1915, 120 s.).

<sp>Personhistoria.</sp>

<sp>Herdaminnen: För Skara stift:</sp> <i>J. W. Warholm,</i> Skara stifts herdaminne, D. 1—2
(Mariestad 1871, 623 + 798 s.) och <i>R. Hjorth,</i> Skara stifts herdaminne 1871—1903 (Falköp.
1905, 207 s.), för <sp>Göteborgs stift:</sp> <i>S. P. & y. G. Bexell,</i> Göteborgs stifts historia och
herdaminne . . . D. 1—2 (Gbg 1835, 327 + 306 s.), <i>S. Pettersson & A. R. Litzén,</i> Göteborgs stifts
herdaminne . . . (Gbg 1872, 621 s.), <i>C. W. Skarstedt,</i> Göteborgs stifts herdaminne (Gbg 1885,
1 273 s.) samt <i>H. Th. Ohlsson,</i> Göteborgs stift 1888 18/6 1918 (Lund 1918, 103 s.). — Jfr även
<i>Thyrén, S. J. & Larsson, J.,</i> Skara stifts präster vid reformationsjubileet 1917. Porträttgalleri. (Gbg
1918, 88 s.). — <sp>Stiftsmatriklar</sp> finnas för följande år: Skara stift: 1798. 1809, 1819, 1831,
1846, 1855, 1865, 1875, 1896, <sp>Göteborgs stift:</sp> 1796, 1807, 1819, 1831, 1854, 1872, 1876,
1892. — <sp>Studentmatriklar</sp> finnas följande: <i>C. Sjöström,</i> Vestgöta nation i Lund 1683—1910 . . .
(Lund 1911, 294 s.), <i>Dens:</i> Göteborgs nation i Lund 1669—1906 (Lund 1907, 609 s.), <i>Göteborgs
nation</i> i Lund 1903—1914 (Malmö 1915, 124 s.), <i>Västgöta nation</i> i Uppsala läsåren 1902—06
(Upps., tr. i Sthm, 1907), d:o 1907—1911 (Sthm 1913, 146 s.). Om <i>Göteborgs nation</i> i
Uppsala föreligga matriklar för H. T. 1905—V. T. 1910 (Gbg 1910, 95 s.) samt 1910—1915 (Gbg
1915, 124 s.).

<sp>Kyrkoarkitektur och kyrklig konst.</sp>

Här må först nämnas en uppsats av <i>H. Hildebrand:</i> Några ord om Västergötlands äldre;
medeltidskonst (Sv. F. T. B. 5 (1881—83), s. 249—267). F. ö. har man ett modernt sammanfattande
arbete i <i>E. Fischers</i> Västergötlands kyrkliga konst under medeltiden (Upps. 1920, 160
s., pr. 8:—, ingående i Bidr. t. V:s kulturhist. och naturbeskrivn. A:2), till vilkens utförliga;

litteraturförteckning hänvisas i avseende å smärre uppsatser i olika tidskrifter (ang. Fischers
behandling av kyrkorna i Kållands härad se häradsbeskrivningarna). Ett planschverk över
kyrkorna i Skara stift under slutet av 1800-talet föreligger i <i>E. Wennerblads</i> Skara stifts
kyrkor . . . (Norrk. 1902, 338 pl.). Kortfattad är <i>[A.] R[udbergs]</i> Något om Skara stifts
kyrkor . . . (Mariest. 1907, 18 s.); f. ö. må nämnas <i>A. Rudbergs</i> uppsats Något om ödekyrkor
i Skara stift (Julhälsn. Skara stift I911, s. 96—112). Av speciella kyrkobeskrivningar nämnes
här följande. <i>H. F. Frölén</i> har i andra delen av sitt arbete Nordens befästa rundkyrkor (Sthm
1910) behandlat tre västgötakyrkor: Skörstorp (s. 94—99), Dimbo (s. 100—01) och Agnestorp
(s. 102—07), han har i V:s Fornm. tidskr. (D. 3: H. 1/2 (1910) s. 70—79) meddelat resultaten
av utgrävningar av Saleby och Smedby samt Falekvarna kyrkor. S. Welin har i Några
märkliga vestgötakyrkor (Minnen från Vestergötland (1900), s. 76—82) givit en kort teckning av
Husaby, Våmbs, Skörstorps och Varnhems kyrkor.

Bland övrig litteratur på detta område må nämnas, att <i>S. Lampa</i> utgivit Inventarium för
kyrkorna i Skara stift 1583 (VFT B. 3: H. 3/4 (1912), 46 s.). Gravstenar på Västergötlands
kyrkogårdar avbildas och beskrivas av <i>[K.] T[ori]n</i> (VFT B. 1: H. 4/5 (1888), s. 36—44) samt
<i>F. Ö[dber]g</i> (ib. B. 2: H. 2/3 (1903), s. 69—78), klockstaplar i Västergötland behandlas av <i>K. A.
B-n</i> i Tekn. Tidskr. Byggnadsk. 1900 (s. 140 + pl.) samt 1901 (s. 74—75).

F. ö. hänvisas till under de särskilda orterna anförd litteratur.

<sp>Språklig litteratur.</sp>

Det klassiska arbetet är <i>Sven Hofs</i> Dialectus Vestrogothica . . . (Sthm 1772, 334 s.). ett
lexikon med grammatik. Ett tillägg till Hof äro de Västgötaord från 1700-talet, som <i>S. Lampa</i>
publicerat i Sv. Landsmålen (1909, s. 78—86), ett förarbete åter den i Göteborgska Magasinet
1760 (n:r 37) tryckta ordförteckning över ord från Kind och Mark (i brev från r—). Vidare
har <i>C. J. Ljungström</i> 1869 (VFT B. 1: II. 1. s. 25—36) meddelat en Förteckning på en del
ord, hvilka i dagligt tal af Vestgötaalmogen begagnas . . . Nämnas bör även <i>H. O. Östbergs</i>
Jämförande talesätt i Vestgötamålet (Minnen från Vestergötland (1900), s. 169—176).

Ett äldre arbete är <i>L. J. Wersanders</i> Westgötadialekten betraktad i förhållande till
fornspråket, I (diss. Lund 1862, 24 s.). Mera speciella äro <i>Å. G. L. Belfrages</i> Om verbet i
Vestgötamålet (diss. Lund 1871, 58 s.), <i>S. Landtmansons</i> Studier Över Västgötamålets 1- och r-ljud
(diss. Upps., Sthm 1905, 98 s.) och <i>J. Sandströms</i> Studier över utvecklingen av fsv ō och ū . . .
inom västgötadialekterna (diss. Upps. 1910, 102 s., karta). Särskilda dialekter behandla
<i>N. M. Andersons</i> Ordlista från Flundre härad (1877, VFT B. 1: H. 3, s. 48—59), <i>A. Smedberg</i>
Några tankar rörande svenska allmogespråkets ordförråd (Sv. Landsm. XI: 9 (1896) 28 s.,
behandlar dialektorden i Redvägs och kringliggande härader), <i>P. Leanders</i> Ordlista över
Holtsljungamålet . . . (Gbg 1910, 110 s.), <i>R. Ekblom</i> i Fonetiska skiljaktigheter inom Vadsbomålet
(Sv. Landsm. 1916, s. 24—34 + karta) samt <i>J. Götlind</i> i Studier i västsvensk ordbildning.
De produktiva avledningssuffixen . . . i Götevemålet (diss. Upps., Sthm 1918, 168 s.).

De västgötska <sp>ortnamnen</sp> behandlas av <i>S. Lampa,</i> Västergötlands ortnamn i medeltida
urkunder (VFT, B. 2: H. 4/5 (1904), s. 159—67), <i>N. Beckman:</i> Randanteckningar om västgötska
ortnamn (Namn och bygd 1914, s. 36—45) och En fornsvensk ånamnsremsa från Västergötland
(ib. 1916, s. 155—57) samt Några ortnamn i Läske härad (ib. 1919, s. 27—35), <i>E. Lidén:</i>
Västgötanamn (ib. 1916, s. 87—126) samt <i>J. Sahlgren</i> Västgötska ortnamn av typen Kölingared . . .
(Lund 1918, 26 s.) och framför allt i det stora verket <i>Sveriges</i> ortnamn. Ortnamnen i Älvsborgs
län, utg. av Kungl. Ortnamnskommittén, vilket emellertid innehåller vida mera än en förteckn
ning på och en förklaring av ortnamnen, det ger en gårdarnas historia ur kameral synpunkt.
I detta arbete äro följande härad utkomna: Ale (1909), Bjärke (1906), Bollebygds (1909),
Flundre (1906), Gäsene (1911), Kinds (1918—19), Kullings (1914), Marks (1916—17), Redvägs
(1908), Vedens (1910), Väne (1906), Vättle (1908) och Ås (1909) härader.



<sp>Ekonomisk litteratur.</sp>

Här har man först att observera hushållningssällskapens publikationer såsom handlingar,
årsberättelser, tidningar, matriklar ni. ni. Med anledning av 100-årsminnet utgivna minnesskrifter
äro: <i>Skaraborgs</i> läns kungl. hushållningssällskap 1807—1907, utg. af R. Kjellén, D. 1—2
(Gbg 1907, 356 (+ 74) + 328 s.) samt <i>Älvsborgs</i> läns hushållningssällskaps historia 1812—1912
D. 2—4 (Vänersb., tr. i Sthm, 1912—16, 119 + 589-h 439 s., D. 2 och 4 förf. av O. Mannerfelt.
D. 3 av K. von Sydow). Övrigt tryck av officiell karaktär föreligger i <i>landshövdingeämbetenas
femårsberättelser</i> (fr. o. m. 1822, tidigare sådana (Älvsborgs län 1751—54 och Skaraborgs län
1755—59) finnas tryckta i VFT, B. 1: H. 6/7 (1893) s. 31—111) samt <i>landstingens handlingar.</i>
En minnesskrift över Älvsborgs läns landsting har författats av <i>O. Mannerfelt</i> (1—2, Gbg
1913—17, 115 + 132 s.).

Av övriga skrifter rörande <sp>landskapets ekonomi i allmänhet</sp> märkas följande:
<i>S. Brisman,</i> Ett decennium i Westergötland räknadt från år 1808 . . . (Skara 1819, 50 s.),
<i>Oeconomiska</i> samlingar uti Skaraborgs län utg. af M. Staaf (Gbg 1769, 116 s., = länskungörelser),
<i>M. Staaf,</i> Korta frågor och svar uti herdakonsten. Landtmannen till tienst uti Skaraborgs län
(Skara 1759, 83 s.).

Angående <sp>skogsodling</sp> märkas följande arbeten: <i>G. Tranberg,</i> En liten resetur på
Svältorna och Falbygden. Skogsbetraktelse. (2:a uppl. Sthm 1879, 16 s.), <i>O. E. Gyberg,</i> Några
tankar om skogsodling på Svältorna och dermed likartad mark (Jönköp. 1880, = en inlaga
till K. Bfde i Älvsb. län 1880 1/7, 15 s.).

Angående <sp>industrien i de sju häradena</sp> föreligga <i>G. af Geijerstams</i> Anteckningar
rörande fabriksarbetarnas ställning i Marks härad (Sthm 1895, 100 s., = Skrifter utg. af Lorénska
stiftelsen n:r 10), <i>O. Mannerfelts</i> Bomullsindustriens uppkomst och utveckling i de sju
häraderna (ingående i Södra Älvsborgs läns industriidkare- och köpmannaförenings årsberättelse
1910—11 (Borås 1912), s. 12—32), samt <i>(M. Marcus')</i> Hemindustrien i Södra Älvsborgs län
(Sthm 1917, 116 s., = Svensk hemindustri, D. 2. i Sveriges officiella statistik. Socialstatistik).
En översikt av hemslöjdens historia i västgötalänen förekommer f. ö. i Hemslöjdkommitténs
betänkande den 10 dec. 1917 (Sthm 1918), s. 153—160.

<sp>Kyrkliga förhållanden.</sp>

Medeltida förhållanden avse <i>K. H. Karlssons</i> Electus Björn i Skara samt striderna om
domprosteriet i Skara 1449—75 (Kyrkohist. Årsskr. 1905, s. 27—31) samt de av honom
meddelade Synodalstatuter af biskop Brynjulf i Skara . . . den 7 juli 1280 (ib. 1909, medd.
och aktst. s. 127—130).

För Västergötlands kyrkliga indelning vid reformationstiden redogör <i>C. G. Styffe</i> (1871,
VFT B. 1: H. 2, s. 7—14). Av Sven Jacobi, den förste protestantiske biskopen i Skara stift,
ger <i>F. Ödberg</i> en intressant teckning i fornminnesföreningens tidskrift 1897 (B. 1: H 8/9, s.
17—93; i H. 10 (1899) s. 22—39 lämnar han ytterligare upplysningar angående hans härkomst
och arvegods). Den under denne biskops ledning upprättade mycket viktiga <i>Skara</i> stifts
kyrkliga jordebok av år 1540 har publicerats av fornminnesföreningen såsom tilläggshäfte till
tidskriften (Sthm 1899, 180 s.), <i>Visitationsakter</i> från 1580- och 1590-talen äro publicerade av E.
Haller, så från år 1587 (i Kyrkohist. Årsskr. 1915, s. 279—307) samt åren 1688—99 (VFT B.
2: H. 2/3 (1903), s. 79—88).

Angående de andliga rörelserna under 1700- och 1800-talen få vi underrättelser i
<i>W. Bergstrands</i> Separatistiska oroligheter i Skara stift under Petrus Schyllbergs episkopat 1736—43
(Lidköp. 1902, 173 s.), som skildrar förhållandena i Vänersborgstrakten m. fl. ställen samt i
<i>H. D. Hallbäcks</i> studie över J. O. Hoof och Hoofianismen (Kyrkohist. Årsskr. 1914, s. 270—
331, 1915, s. 152—181), som framställer den bekanta rörelsen i Svenljunga pastorat och
närgränsande trakter av Småland. Drag från det kyrkliga livet i Göteborgs stifts västgötadel får
man även i <i>W. Bergs</i> Göteborgs stift under 1700-talet (Gbg 1891).

<sp>Militära förhållanden.</sp>

Angående landskapets regementen finnas följande monografier. <i>O. Mannerfelt:</i> Anteckningar
om Kongl. Elfsborgs regemente 1680—1815 (Borås, tr. i Ulriceh., 1888, 240 s. + 1 pl.),
<i>W. Planting-Gyllenbåga:</i> Anteckningar om Västgöta regemente i Sveriges krig 1520—1814 (Sthm
1904, 171 s.), <i>E. Noreen:</i> Anteckningar om Kongl. Hallands regemente (f. d. Västgötadals) åren
1625—1910 (Sthm 1911, 806 (+ 4) s.), <i>G. Thorsander,</i> Skaraborgs regemente i Tyskland,
Danmark, Belgien och Norge åren 1805—08 och 1813, 1814 (Skövde 1913. 70 s.). Jfr även
<i>Stromberg, N.,</i> Berättelse om Skaraborgs infanteris deltagande i fälttåget år 1704 (Kar. krig.
dagböcker, D. 11 (1916), p. 123—130), <i>Malling, H.,</i> Kgl. Västgöta regementes äreminnen (Gbg
1920, 96 s.). <i>O. Mannerfelt</i> utreder i en uppsats i Krigsvet. Akad. tidskr. (1885, s. 661—677)
förhållandet mellan »öfverste Carl Hårds regemente Vestgöta knektar» och de senare
rotehållsregementena i Vestergötland. Senare militära förhållanden äro t. ex. behandlade i
<i>Fälttjänstöfningarna</i> i Västergötland 1912 (Upps. 1912, 74 s. + 5 kartor) samt <i>Från</i> fälttjänstövningarna
i Västergötland år 1912, 1—2 (Sthm 1913, 55 + 221 s. + 5 kartor).

<sp>Kommunikationer.</sp>

Angående det första <sp>järnvägsbyggandet</sp> märkes en liten broschyr av <i>J. Å. Nordenfelt:</i>
Några ord om den föreslagna järnvägen ledande till Vestergötland . . . (Sthm 1851, 28 s. + karta).

Angående särskilda järnvägar må f. ö. nämnas <i>O. Mannerfelts</i> Minnesskrift över Borås—
Herrjunga järnväg 1863 7/8 1913 (Borås 1913, 166 s.). De egentliga resebeskrivningarna
förbigås här.

Angående <sp>Göta och Trollhätte kanaler</sp> föreligger en rik litteratur, som här kan
förbigås, då den — vad Trollhättan vidkommer — finnes förtecknad (för tiden t. o. m. 1916)
av <i>S. E. Bring</i> i Trollhättan i litteraturen [Trollhättan, dess kanal- och kraftverk, D. 2:2 (1916)].
Huvudverket för Göta kanal är <i>G. Nermans</i> Göta kanals historia . . . , Afd. 1—3 (Sthm 1895—97,
128 + 206 (+ 68) + 230 s.) De talrika reseskildringarna angående kanalen kunna ej här upptagas.

<sp>Västergötland i resebeskrivningarna.</sp>

Främst (om ock ej till tiden) möter oss här <i>Linné</i> med sin Wästgötaresa . . . förrättad
år 1746 (Sthm 1747, 303 s.). Ett år tidigare utkom <i>P. Kalms</i> Wästgötha och Bahusländska
resa förrättad år 1742 (Sthm 1746). Den del av Västergötland som K. skildrar är den som
ligger utefter Vänern (nedresan) samt Trollhättan m. m. (uppresan). Några klassiska arbeten
från samma tid äro <i>O. Elvins</i> Dagbok (Sthm 1751), refererande sig till år 1749 (s. 15—65
Västergötland) och <i>C. Hårlemans</i> Dagbok från samma år (Sthm 1749)» som ägnar s. 186—205
åt landskapet, men liksom Elvius huvudsakligen berör Trollhättan. Från tiden kring
sekelskiftet härröra <i>P. Thams</i> Anteckningar under och i anledning af en resa ifrån Westergöthland
til Stockholm . . . åren 1796—67 (Sthm 1797), som dock endast på få sidor behandlar hans
hemprovins. Ett mera ingående studium av Västergötland och dess befolkning ägnar <i>E. M.
Arndt:</i> Resa genom Sverige år 1804 (ursp. på tyska), varav D. 1 (Karlstad 1807) ägnar s. 115—
196 åt Västergötland.

Från denna tid ha vi även <i>C. J. Linnerhielms</i> bref under nya resor i Sverige (Sthm 1806),
som. ägnar breven 9—11 åt landskapet.

Av intresse för Västergötland är <i>T. G. R[udbecks]</i> Strödda anteckningar under en resa i
Sverige år 1831 (Sthm 1833). Från 1838 är <i>C. G. Brunius</i> Antiqvarisk och arkitektonisk resa

genom Halland . . . och Westergötland år 1838 (Lund 1839) som behandlar Husaby, Skarn
och Varnhem.

Beträffande de reseskildringar, som uppstått som en produkt av det moderna turistlivet
hänvisas till Turistföreningens årsskrift [register 1885—1909 (1910) och  1910—1919 (1920)].

De talrika resebeskrivningar av senare datum, där Västergötland vidröres (huvudsakligen
Göteborg och Trollhättan) ha här helt förbigåtts.

<sp>Arkeologi.</sp> (Av Fil. D:r K. E. Sahlström).

Om landskapets fornminnen förekomma uppgifter i flera av de i det föregående omnämnda
arbetena, särskilt i <i>Lindskog,</i> Skara stift, <i>Ljungströms</i> häradsbeskrivningar, <i>Lampa,</i> Bjärke
härad, <i>Mellén,</i> Hångsdala församling samt <i>Blombergs</i> sockenbeskrivningar; ytterligare kunna
nämnas <i>L. Kindberg,</i> Summarisk uppgift på fornlämningar m. m. inom Frökinds härad (VFT,
B. i, h. 2, 1872), <i>J. Sandström,</i> Fornlämningar i Redvägs härad (VFT, B. 2, h. 6—7, 1907),
samt beskrivningarna till de av Sveriges geologiska undersökning utgivna kartbladen. (Dock
ej bladen Skara, Falköping, Skövde, Tidaholm, Hjo och Gällö). Summariska uppgifter
förekomma i <i>Sverige,</i> utg. av O. Sjögren samt i <i>Ortnamnen</i> i Älvsborgs län.

Den flitige fornforskaren <i>H. Werner</i> har i Antiquariska berättelser 1—2, 1870—1873
lämnat många upplysningar av stort värde. En viktig källa är också <i>P. A. Säves</i> Teseberättelser
för åren 1862 och 1863 (Ant. T. 2 och 3, 1869—1873).

Den äldsta systematiska förteckningen över landskapets märkliga stenåldersgravar är
<i>P. G. Alander,</i> Om gånggrifterna i Vestergötland (Skara högre elementarläroverks
inbjudningsskrift 1860; kompletterande tillägg i samma skriftserie 1862) med kortfattade men distinkta
beskrivningar. Av nyare datum är <i>K. E. Sahlström,</i> Förteckning över Skaraborgs läns
stenåldersgravar (VFT, B. 3, h. 7—8, 1915) med litteraturförteckning. En sammanställning av
landskapets bronsåldersfynd finnes i samme författares uppsats Några ord om Västergötlands
bronsåldersfynd (Rig 1919). Hällristningarna på Kinnekulle hava beskrivits av <i>E. Eckhoff</i> (Sv. F.
T., B. 8) och <i>Märta Leijonhufvud</i> (Fv. 1908); liknande ristningar från Fåglum i Barne härad ha
beskrivits av <i>B. Schnittger</i> i Fv. 1911. Landskapets runinskrifter hava behandlats av <i>K. Torin</i> i
hans klassiska arbete Vestergötlands runinskrifter (VFT, B. T, h. 2, 3, 4—5, 6—7, 1871—1893);
härtill har <i>N. Beckman</i> fogat Några randanteckningar i VFT, B. 4, h. 1, 1920. I samma tidskrift
B. 2 och 3 har <i>L. F. Läffler</i> behandlat Sparlösastenen och i B. 2 har <i>G. Bohlin</i> lämnat
meddelanden om flera nyfunna runstenar.

En allmän översikt över förhållandena i landskapet under förhistorisk tid lämnade
<i>O. Montelius</i> 1883 i Hvad vi veta om Vestergötland under hednatiden (Sv. F. T. B. 5). På
studier över de lösa stenåldersfyndens utbredning grundar sig <i>K. E. Sahlströms</i> avhandling
Om Västergötlands stenåldersbebyggelse, 1915.

Befolkningsförhållandena under järnåldern hava behandlats av <i>J. Sandström</i> i Den
nuvarande bybebyggelsens uppkomst (Fv. 1910) och <i>H. Jungner</i> i Fornvästgötar på vandring (VFT,
B. 4, h. 1, 1920). Beträffande undersökningar av landskapets fornminnen kan hänvisas till
<i>B. E. Hildebrand</i> Berättelse om antiqvariska undersökningar i Vg år 1863 (Ant. T., B. 1, 1864),
<i>O. Montelius,</i> Grafundersökningar i Vg. (Mb. 6, 1877), Den förhistoriska fornforskningen i
Sverige 1878—79, 1880—81, 1882—84. (Sv. F. T., B. 4, 5 och 6, 1879—1887), <i>O. Almgren,</i>
Nyfunna brandgropar från la-Tène-tiden i Vestergötland (Sv. F. T., B. 11: 1, 1900), <i>T. J. Arne,</i>
Hällkista från Södra Bosgården i Horns sn (Fv. 1909), S. Lindqvist, Två västgötska
grafbyggnader från stenåldern (Fv. 1911), <i>B. Schnittger,</i> Hälles och Kisas gravar på Kinnekulle
(VFT, B. 4, h. 1, 1920) m. fl. Kortfattade redogörelser för fynd och utgrävningar förekomma
vidare i den i Fornvännen årligen publicerade Statens historiska museums tillväxt.

<sp>Geologi.</sp> (Av Fil. D:r K. E. Sahlström).

Landskapets geologi behandlas utförligast i de av Sveriges geologiska undersökning utgivna
kartbladen med beskrivningar (över större delen av landskapet i skalan 1:50 000, över södra
och västra delarna i skalan 1:200 000). Norra delen av Älvsborgs län behandlas i Praktiskt
geologiska undersökningar inom norra delen af Elfsborgs län (Sv. Geol. Unders. Ser. C, n:r
72, 1885). Beträffande urberget kan f. ö. hänvisas till <i>A. G. Högbom, A. Gavelin</i> och
<i>H. Hedström,</i> Excursions in the Archæan of Southern Sweden (Geol. fören. förh. 1910);
Visingsöformationens utbredning har behandlats av <i>J. G. Linnarsson,</i> Om de geologiska
förhållandena i trakten kring Hjo (Geol. fören, förh., B. 5).

Det klassiska arbetet om landskapets kambro-siluriska bildningar är <i>J. G. Linnarsson,</i> Om
Vestergötlands cambriska och siluriska aflagringar (K. Vet. Ak. Handl., B. 8, 1869). Vidare kan
nämnas <i>I. D. Wallerius,</i> Undersökningar öfver zonen med Agnostus lævigatus i Vestergötland,
Lund 1895. Av nyare arbeten må särskilt nämnas <i>G. Holm</i> och <i>H. Munthe,</i> Kinnekulle, dess
geologi och den tekniska användningen af dess bergarter (S. G. U. Ser. C, n:r 172, 1901),
<i>H. Munthe,</i> De geologiska hufvuddragen af Västgötabergen och deras omgifning (S. G. U.
Ser. C, n:r 198, 1906) båda med litteraturhänvisningar samt <i>C. Wiman,</i> Die Silurbildungen in
Westergötland (Geologkongressen i Stockholm 1910, Guide 22).

Alunskifferns användbarhet för oljeframställning behandlas i sakkunnigebetänkandet Utredning
rörande möjligheterna för en inhemsk tillverkning av mineraloljor och svavel m. m. ur
den i olika trakter av Sverige förekommande alunskiffern, Stockholm 1919, och radiumförekomsterna
av <i>Hj. Sjögren,</i> Om framställning af radium ur kolm från Västergötland och Närke
(Arkiv f. kemi, B. 2, 1905).

Västgötabergens diabas har beskrivits av <i>E. Svedmark</i> i Bidrag till kännedomen om
Vestgötabergens trapp, Upsala 1875, samt i Halle- och Hunnebergs trapp (S. G. U. Ser. C, n:r
25, 1878); vidare av <i>A. E. Törnebohm</i> i Sveriges viktigare diabas och gabbroarter (K. Vet. Ak.
Handl., B. 14, 1877).

Landskapets kvartärgeologi har utförligast behandlats av <i>H. Munthe</i> i beskrivningarna till
de geologiska kartbladen samt i Studies in the late-quaternary history of southern Sweden
(Geol. fören. förh. 1910). Vidare märkas samme författares Om faunan i Vestgötaslättens
Yoldialera (S. G. U. Ser. C., n:r 187, 1901) och Om ett fynd af kolja i glaciallera vid Bellefors
(S. G. U. Ser. C, n:r 226, 1910). Stråken-issjön har först beskrivits av <i>A. Hollender</i> i Geol.
fören. förh. 1897 och 1899, och de kvartärgeologiska förhållandena i trakten av Vaberget av
<i>H. Hedström</i> (S. G. U. Ser. C, n:r 188, 1901). <i>H. W;son Ahlmann</i> har behandlat de stora
ändmoränerna (Arkiv för kemi, B. 3, 1910 och utförligare i Zeitschrift für Gletscherkunde,
B. 10, 1916). Ytterligare är att nämna samme författares Valle härad, a kame-area in
Vestergötland (Zeitschrift für Gletscherkunde B. 6, 1912), <i>G. Frödin,</i> Über einige spätglaciale
Kalbungsbuchten und fluvioglaciale Estuarien in mittleren Schweden (Bull. of the geol. inst.
Upsala, Vol. 15, 1916 samt <i>R. Sandegren,</i> Om issjöar och issjöavlopp i trakten nordost om Borås
(Geol. fören, förh., B. 40, 1918). Kalktuffen vid Skultorp har studerats av <i>J. M. Hulth</i> i Über
einige Kalktuffe aus Westergötland (Bull. of the geol. infct. Upsala, Vol. 4, 1898). De
postglaciala klimatförändringarna behandlas av <i>R. Sernander</i> i Stipa pennata i Vestergötland, Sv.
bot. tidskr. B. 2, 1908. En på moderna undersökningsmetoder grundad torvmossmonografi är
<i>R. Sandegren,</i> Hornborgasjön (S. G. U. Ser. Ca., n:r 14, 1916).

Slutligen kan beträffande jordskalv hänvisas till <i>R. Kjellén,</i> Sveriges jordskalf, Gbg 1910,
med litteraturförteckning, samt för senare år till <i>K. E. Sahlströms</i> redogörelser i Sv. geol.
unders. Årsbok.

Någon geologisk karta speciellt över Västergötland finnes ej, utan hänvisas till de allmänna
kartorna Sveriges berggrund, Södra Sverige i senglacial tid, Mellersta Sveriges landformer
(S. G. U. Ser. Ba, n:r 6, 7 och 8).


</chapter>
<chapter name="Biblioteksnotiser.">
<h2>BIBLIOTEKSNOTISER.</h2>
<b>Centralbyrån i Lund.</b> (Redogörelse för arbetsåret 1920—1921).

Under sitt tjugutredje verksamhetsår, läsåret 1920—1921, har Centralbyrån <i>direkt</i> till
föreläsningsföreningar förmedlat 1,282 föreläsningar, under kalenderåret 1920 1,317 — i dessa siffror
äro icke inräknade de föreläsningar, som under turnéer inom olika föreläsningsförbund hållits
av i Centralbyråns katalog stående föreläsare och vid vilkas förmedling Centralbyrån i ett
flertal fall efter anhållan biträtt. För år 1920 kan alltså noteras en avsevärd minskning i antalet
direkt förmedlade föreläsningar: från 1,673 under 1919 har antalet sjunkit till 1,317 under
1920. Men om det å ena sidan var tydligt, att antalet skulle stiga under 1919, sedan lugnare
förhållanden inträtt, så kunde Centralbyrån å andra sidan redan i den till förra årsmötet
avgivna berättelsen konstatera, att en minskning skulle bli märkbar under år 1920, sedan den
berättigade höjning av föreläsarnas honorar börjat tillämpas, som enligt Centralbyråernas å
gemensamt möte fattade beslut skulle träda i kraft från och med läsåret 1919—20. Huru
siffrorna komma att ställa sig för innevarande år, är ännu ej möjligt att säga: statsanslagen ha
visserligen höjts, men föreningarnas utgifter för föreläsarnas vivre och resor äro ännu lika höga.
Varje förening begär, med lätt förklarlig försiktighet, blott förmedling av just så många
föreläsningar per år, att den fyller fordringarna för utbekommande av statsanslaget för året. Åtta
nybildade föreningar ha visserligen tillkommit i de båda Skåne-länen, men tvänne gamla
föreningar nedlade med föregående vårtermins slut sin verksamhet. Betecknande är, vad
föreståndaren för en av dessa skriver vid meddelandet om saken till Centralbyrån:  »— — — Det är
huvudsakligen biografintresset som tagit överhand, sorgligt att säga». Ofta kan man ock vid
föreläsningsresor konstatera, att en verklig konkurrens från biografägarens sida föreligger: han
annonserar sina föreställningar till samma klockslag som föreläsningsföreningen anordnat
föreläsning. Eller ock vidtager biografföreställningen omedelbart efter föreläsningens slut: så var
det ordnat på en plats, och när de fåtaliga åhörarna av föreläsningen lämnade föreläsningssalen,
stod en lång kö i väntan att få slippa in i samma sal, där filmen genast skulle börja
rullas upp. Den föreläsningsföreningen måste ock upphöra! Och om också, såsom ofta är
fallet, en eller ett par timmar ligga emellan biografföreställning och föreläsning på samma söndags
e. m., så måste man i allt fall räkna med en viss konkurrens, ty många anse sig ej ha råd att
betala sin päng till både det ena och det andra <i>samma</i> dag. Och dylikt är nog ej enstaka
företeelser utan torde höra till ordningen för dagen — eller rättare söndagen! — litet varstans
ute på landsbygden. Så avfolkas föreläsningssalen och fylles biograflokalen! Och denna
konkurrens blir ofta bestämmande för en förenings verksamhet icke blott i ekonomiskt avseende
utan även vid uppgörandet av terminsprogrammen: de rena föreläsningarnas antal minskar man
och tar i stället upp — i den utsträckning det tillåtes — musik och sångaftnar, vid vilka man
beräknar en bättre dagskassa av biljettförsäljningen än vid en vanlig föreläsning, vilken ej så
lätt kan stå sig i konkurrensen om publikens ynnest med biograflokalen, ja, man nöjer sig
med flera skioptikonföredrag på programmet nu än förut, för att därigenom få ekonomien att
gå ihop. Så förmedlade Centralbyrån under år 1920 151 musik- och sångaftnar mot 128 under

1919 samt 96 skioptikonuppläsningar mot 65. Men sådana aftnar äro dock ur folkbildnings-
och nöjessynpunkt att föredraga framför de söndagsnöjen på landet, som biograferna ibland
bjuda. Ja, man torde kunna påstå, att biografintresset är folkbildningsarbetets farligaste fiende
ute i landsbygden. Biografägarna ha givetvis endast ett intresse: att fylla sina lokaler och sina
kassor. Och därför sättas så rafflande saker som möjligt på programmet utan ett spår av
bildningsvärde. Det borde inom folkbildningskretsar göras propaganda mot biografraseriet likasom
mot smutslitteraturen. Saken är vard att övervägas av den nu arbetande
folkbildningskommittén, men det är kanske redan gjort?

Under året har Centralbyrån anordnat två kurser i allmän medborgarkunskap samt
dessutom förmedlat ett flertal enstaka föreläsningar om de nya kommunallagarna, ungdomsskolorna,
barnavårdslagstiftningen m. m. Vad angår de under året förmedlade föreläsningarnas fördelning
på ämnesgrupper i övrigt, så kan t. ex. anföras att 255 behandlat geografi, rese- och
samhällsskildringar, 157 kulturhistoriska ämnen, 149 naturvetenskapliga, 118 litteraturhistoriska, 92
svensk eller allmän historia, 80 kyrko-, missions- och religionshistoria; omkring ett hundratal
har utrett nationalekonomiska och sociala ämnen.

Enligt Föreläsningskonsulentens anmaning anordnade Centralbyrån under höstterminen en
instruktionskurs för blivande föreläsare, för vilken anvisats ett statsbidrag av 400 kronor. Kursen
anordnades med hänsyn till blivande föreläsare i humanistiska ämnen och leddes av professor
Martin P:n Nilsson, som inom föreskriven tid till Föreläsningskonsulenten avgivit berättelse
över densamma.

Under året har utsänts 28 vandringsbibliotek till 25 olika platser, dels till föreläsningsföreningar,
dels till studiecirklar.

I mars 1921 utsändes nytt supplement till gällande huvudkatalog. Utom en mängd nya
föreläsningsämnen upptar det 26 nyantagna föreläsare.

Inalles har Centralbyrån under hela sin verksamhetstid förmedlat 30,753 föreläsningar i
skilda ämnen. Fr. o. m. h. t. 1902 har Centralbyrån förmedlat utbetalningen av arvodena åt
föreläsarna. Sammanlagt har under tiden h. t. 1902—h. t. 1920 utbetalats i honorar 825,454
kronor i  öre, därav för år 1920 63,666 kronor 67 öre.

I statsanslag har Centralbyrån för år 1920 uppburit 4,000 kronor till föreläsningsbyrån
samt 1,000 kronor till sin förmedlingsanstalt för vandringsbibliotek. Dessutom har
Centralbyrån, liksom under föregående år, satts i tillfälle att anordna föreläsningar inom ett flertal
föreningar, som ej åtnjuta del i anslaget till populärvetenskapliga föreläsningar, samt att
ekonomiskt stödja deras verksamhet.

Lund i sept. 1921. <tab><tab><tab><tab><tab><tab><tab><tab><tab><tab><i>Frithiof Ponten.</i>

<b>Deichmanske bibliotek</b> i Kristiania har utgivit redogörelse för verksamhetsåret 1919—20.
Bibliotekets bokbestånd har under detta år ökats till c. 160,000 band. Den nedgång
i utlåningssiffrorna, som kunde konstateras året 1918—19 (se därom häfte 1, s. 14), har
fortsatt även det följande året. Sammanlagt har utlåningen sjunkit med c. 60,000 band. Mot
slutet av arbetsåret märktes dock en ny stigning, ett förhållande som säkerligen står i ett visst
samband med att tiderna började bli dåliga. I allt utlånades 1919—20 522,179 band.
Utgifterna ha under året enligt budgeten stigit med c. 20,000 kr. och utgjorde c. 270,000 kr.
Den viktigaste reform, som genomförts under året, är det i ett föregående häfte av Bibl.-bl.
omnämnda påbörjandet av tryckning av katalogkort. Bland subskribenterna på korten märkas
två danska och ett amerikanskt bibliotek. I årsredogörelsen ingår också en ganska rolig
skildring från studieklubbarna på Grünerløkkens filial och en utförlig framställning av den kurs för
utbildning av biblioteksfunktionärer som den 1 okt. 1919—30 april 1920 hölls i biblioteket.

</chapter>
<chapter name="Litteratur.">
<h2>LITTERTUR.</h2>
<h3>C. Religion.</h3>
Jfr arbetet om Sjöholm på <i>L.</i>

<b>Heiler, Friedrich.</b> Katolicismen. Sex föredrag. Övs. [fr. ty.] av Ingrid
Ljungqvist. Sv. kristl. stud. 1920. 168 s. (Sv. kristl. studentrör, skriftser. 122.)
<i>Cab.</i> <tab><b>3:75.</b>

Heiler väckte för några år sedan stort uppseende i den lärda världen med sitt utmärkta,
grundlärda religionshistoriska verk om bönen. Den unge vetenskapsmannen, dittills okänd,
fick med ens europeisk ryktbarhet. Han habiliterade sig vid Münchenuniversitetets filosofiska
fakultet som docent i religionshistoria med en föreläsning över Luther, som visade en varm
beundran för denne, något ganska ovanligt för en romersk-katolik. I sin religionshistoriska
forskning räknade han Nathan Söderblom såsom sin främste läromästare. Över huvud hade
han tagit djupa intryck av denne. Intresset för svensk teologi förde Heiler till Uppsala, där
kan vistades en längre tid. Under denna vistelse höll han en del föredrag om katolicismen,
vilka här föreligga samlade. Heiler har sedan lämnat sin fädernekyrka och är nu professor vid
Marburgs evangeliska, teologiska fakultet. Han ser dock icke på sin gamla kyrka med
renegatens bitterhet. Han har visserligen öppet öga för dess brister. Med den skolade
religionshistorikerns skarpblick analyserar han det synkretistiska system som den nutida katolicismen i
själva verket är. Men å andra sidan vet han att uppskatta den innerliga mystiska fromhet, som
rymmes inom henne, en innerlighet, som han i hög grad saknar i den tyska protestantismen.
I den svenska kyrkan och dess gudstjänstliv har han funnit mera härav, och därför har han
blivit en trogen vän till Sverige, där han ock förvärvat många vänner. <tab><i>E. M. R.</i>

<b>Holmdahl, Otto S[amuel].</b> Gammal och ny förkunnelse. En studie i nutida
svensk predikan. Gle. 1920. 276 s. Litt. <i>Chb.</i> <tab><b>8:50.</b>

En undersökning av det sätt, varpå svensk predikan anpassat sig efter de krav, som »det
andliga nutidsläget» och en ny tids intellektuella och teoretiska förutsättningar ställa på
densamma.

<b>Nyrén, J.</b> På nya vägar och gamla stigar. Minnen och intryck från Amerika
och Kina under inspektionsresan 1919—1920. Sv. miss. 1920. 222 s. Ill.,
portr. <i>Clb.</i> <tab><b>5:50.</b>

Missionsföreståndaren i Svenska missionsförbundet har i denna bok nedlagt minnen och
intryck från en inspektionsresa till Kina via Amerika 1919—20. Han är en god berättare och
skildrar enkelt men på samma gång medryckande sina vandringar på »nya vägar» i Amerika
och på »gamla stigar» i Kina. Man skulle dock hellre ha sett, att större utrymme beretts åt
de direkta Kinaskildringarna än åt intrycken från Amerikaresan, som ju i detta sammanhang
ha föga intresse. <tab><i>G. Lbrg.</i>

<b>Ollén, J. M.</b> Svenska missionsbragder. Skildringar ur svenskt missionsliv i Afrika
och Asien. D. 1, 2. Sv. miss. 1919, 20. Ill., portr., kart. <i>Cl.</i> <tab>Inb. <b>15:—, 17:—.</b>

D. 1. Ostafrika och Kongo. — D. 2. Indien och Sydafrika.

Författaren av detta arbete, redaktören J. M. Ollén, företog från sommaren 1914 till hösten
1916 en resa i Afrika och Asien för att studera svensk mission. Resultaten av hans studier
föreligga i dessa tvänne ståtliga volymer, vilka både som reseskildringar och missionshandböcker


äro av största värde. Författaren är en vaken och skarp iakttagare med stor förmåga att fånga
de växlande intrycken och få ett säkert grepp om de underliga mångskiftande företeelser han
mött på sin väg. Framställningssättet är mästerligt, och stilen fyller högt ställda litterära
anspråk. Naturscenerier, landskaps- och folklivsskildringar, teckningarna av missionslivet och
missionärspersonligheterna utmärka sig alla för samma säkra omdöme, sundhet och friskhet med
en förträfflig humor och blick för det karakteristiska. Arbetet har ett betydande bildningsvärde
såväl genom den klara belysningen av den svenska missionens insatser som genom de
goda inblickar, som givas i folkliv och folkkaraktär i de länder författaren genomvandrat.
Utstyrseln är förträfflig med ett stort antal goda illustrationer. <tab><i>G. Lbrg.</i>

<b>Sandegren, Johannes.</b> Kyrkoherden i Madura och hans vän. Diak. 1918.
39 s. Ill., portr. (Fr. sv. kyrkans missionsfält 45.) <i>Clb.</i> <tab><b>0:90.</b>

En briljant och medryckande skriven teckning av två indiska tamulpastorers liv och
religiösa utveckling. <tab><i>G. Lbrg.</i>

<b>Silén, Elin.</b> Vägrödjare i Afrikas vildmarker. D. 1. Robert och Mary
Moffat. Diak. 1920. 119 s. Portr. <i>Clc.</i> <tab><b>3:50.</b>

Författarinnan är. väl känd genom sina livfulla levnadsteckningar av framstående missionsarbetare,
och det nya arbete, som här föreligger av hennes hand och som behandlar den sydafrikanske
pioniären Robert Moffats (f. 1795, d. 1883) liv och verksamhet sluter sig värdigt till
raden av de föregående. <tab><i>G. Lbrg.</i>

<b>Skovgaard-Petersen, C[arl].</b> Tecken och tider. Nutiden sedd i det
kristna hoppets ljus. Övs. [fr. da.] av V. Emanuelsson. 2 uppl. Lb. 1919.
216 s. <i>Ci.</i> <tab><b>4:50.</b>

Den danske förf. har ju sedan år tillbaka sin stora, givna publik i Sverige. I föreliggande
arbete går han in på de under senare tid livligt diskuterade eskatologiska frågorna. Tankarna
på detta område förete ju en skiftande mångfald, såsom naturligt är, och på många punkter
tänker nog rec. olika mot förf. Men jag kan dock med full uppriktighet anbefalla denna bok.
Det är sunda och besinningsfulla ord som här möta. Som alltid är framställningen också här
konkret och folklig. Man lyssnar alltid med uppmärksamhet till vad en så fast och starkt
religiös personlighet som Skovgaard-Petersen har att säga. <tab><i>E. M. R.</i>

<b>Sydow, C[arl] W[ilhelm] v[on].</b> Jättarna i mytologi och folktradition. En
kritisk studie. Förf., Lund. 1920. 45 s. <i>Cmia.</i> <tab><b>2:50.</b>

Med hjälp av den jämförande folkminnesforskningens resultat och metoder söker S. att
fastslå jättarnas betydelse i den nordiska mytologien under polemik mot tidigare forskares
uppfattning om jättarna som likätande demoner.

<h3>D. Filosofi.</h3>
<b>Liljekrantz, Birger,</b> Ur världsförklaringarnas och kunskapsteoriernas urkunder.
Filosofisk läsebok. Antiken till och med renässansen. Nst. 1921. 108 s. <i>D.</i> <b>3:50.</b>

Närmast avsett för filosofiundervisningen vid läroverken, kan föreliggande arbete, vars första
nu utkomna del behandlar antiken och medeltiden t, o. m. renässansen, även rekommenderas
till självstudier. Urvalet är synnerligen representativt, måhända något knapphändigt. Tyvärr
påträffar man en och annan smärre felaktighet i de notiser, som bifogats till valda stycken ur
filosoferna. <tab><i>A. A—g.</i>

<b>Platon.</b> Skrifter. I sv. tolkning [fr. grek.] av Claes Lindskog. D. 1. H.
G. 1920. 391 s. Portr. <i>Daa.</i> <tab><b>16:50,</b> inb. <b>23:50.</b>

Innehåll: Sokrates försvarstal. Kriton. Faidon. Evtyfron. Lakes. Karmides.
Gästabudet. Faidros.


Den Platontolkning, vars första del härmed föreligger, torde kunna betecknas som en av
de största kulturella insatserna under de senaste åren. Det borde helt enkelt vara varje
folkbiblioteks eller därmed jämförlig institutions plikt att anskaffa den, och ingen, som söker
klarhet i de djupare frågorna, kan gå förbi den rena, rika, djupa källa som Platons skrifter äro. —
På svenska har förut funnits ett urval i Dalsjös bekanta översättning — utmärkt genom sin
trohet mot originalet men alltför mycket tyngd av de grekiska vändningarna. Att professor
Lindskogs översättning ur filologisk synpunkt är god borgar översättarens namn tillräckligt
föröden har f. ö. av filologer av facket fått de bästa vitsord. Språket är lättflytande och träffar
utmärkt den sokratiska samtalstonen, bäst kanske i de muntrare partierna. Möjligen skulle kunna
anmärkas, att det stundom sjunker en halvton för lagt mot vulgärspråket.

Denna del omfattar de s. k. »sokratiska» dialogerna — Apologien, Kriton, Evtyfron, Lakes,
Karmides — samt de tre stora dialogerna Faidros, Faidon, Symposion — det sistnämnda
väl Platons största konstverk. Hela arbetet beräknas utkomma under de närmaste två åren och
skall omfatta fem delar, den sista med en essay över Platon av översättaren. <tab><i>A. A—g.</i>

<h3>E. Uppfostran och undervisning.</h3>
Jfr arbetet om Nordlund på <i>L.</i>

<b>Lehmann, Edvard.</b> Brytningstiden. Bidrag till övergångsårens psykologi.
2 uppl. med ett tillägg Flickornas brytningsperiod och skolarbetet av Elis Essen-Möller.
A. B. 1920. 76 s. (Pop. Vetensk. avhandl. 38.) <i>Ea.</i> <tab><b>2:90.</b>

Ang. L:s arb. jfr Grkat. s. 41. — Prof. Essen-Möller har skrivit ett tillägg, som behandlar
frågan från medicinsk synpunkt.

<h3>F. Språkvetenskap.</h3>
<b>Hellquist. Elof.</b> Svensk etymologisk ordbok. H. 1—8 (forts.). Gle. 1920
—21. <i>Fc(x).</i> <tab>à <b>3:75.</b>

I prof. Hellquists utmärkta etymologiska ordbok, som på det lyckligaste sätt förenar det
nyttiga och det angenäma, göras den ordförklarande språkvetenskapens resultat tillgängliga för
en större allmänhet. Arbetet vilar till väsentlig grad på författarens egna forskningar. Man
finner där upplysningar av vederhäftigaste slag ej blott rörande de rent svenska orden, utan
också beträffande lånorden — även från romanska och klassiska språk: åtskilliga allmänt spridda
dialektord ha upptagits, liksom en stor del av våra förnamn och en mindre del av våra
ortnamn och familjenamn. Ett särskilt tack förtjänar författarens strävan att med årtal eller
belägg fastställa ords ålder och att belysa uppkomsten av stående uttryck, fraser och konstruktioner.

Utgivandet av arbetet fortgår ovanligt snabbt. Det är anledning att hoppas, att det stora
verket snart skall föreligga avslutat, en prydnad för vår språkvetenskapliga litteratur och en
ovärderlig skatt för alla som äro intresserade av våra ords uppkomst och historia. — Arb.
kommer att komplett omfatta c. 1,000 sidor (12 à 13 häften). <tab><i>T. H.</i>

<h3>G. Litteraturvetenskap.</h3>
Jfr arbetena om Fröding och Lagus på <i>L.</i>

<b>Samlaren.</b> Tidskrift för svensk litteraturhistorisk forskning. Ny följd 1 (1920).
Svenska litteratursällskapet, Upps., 1921. <i>Gc(p).</i> Årsavgift i sällsk. <b>10:—.</b>

Bland tidskrifter, som man har alla skäl att rekommendera ej blott åt större folkbibliotek
utan också åt ett och annat mindre, är Samlaren. Särskilt borde studiecirklar, där man mera
planmässigt syftar åt en fördjupad kunskap om svensk litteratur, ej försumma att genom
medlemskap i Svenska litteratursällskapet förskaffa sig denna tidskrift. I varje årgång finnes där
införd en ytterst detaljerad och innehållsrik bibliografi över svensk litteraturhistoria, som tar
hänsyn ej blott till böcker och tidskrifter utan också till tidningar. En viktig avdelning av denna

bibliografi innehåller översikt över arbeten och uppsatser rörande särskilda svenska författare,
ordnade efter de behandlade författarnas namn. Det är emellertid ej endast på grund av
bibliografien som Samlaren kan vara av intresse långt utanför de vetenskapligt studerandes krets. I
den sist utkomna årgången finnas särskilt ett par uppsatser, som böra kunna påräkna en
vidsträcktare uppmärksamhet. För Almquist-vänner bör det vara av intresse att ta del av d:r
Holmbergs utredning av »några motiv i Amorina». Men framförallt har docent Blanck i sin
Lenngrensstudie »Om allvaret i Fru Lenngrens diktning» givit en rik och mångsidig belysning
åt en av Sveriges främsta författarinnor, »en av den svenska litteraturens mest älskade
gestalter». <tab><i>F. H.</i>

<h3>H. Skönlitteratur.</h3>
<b>Chéneviére, Jacques.</b> Två människor. Roman. Övs. [fr. fra.] av Erik
Karlholm. Sv. förl. 1920. 234 s. <i>Hcej.</i> <tab><b>6:75.</b>

En roman om paret på en obebodd ö — med mening att visa, hur människors känsloliv
och omdömen påverkas av omgivningens tillfälliga beskaffenhet. Rätt livlig och roande. <i>F. V.</i>

<b>Ebner-Eschenbach, Marie von.</b> Sockenbarnet. Berättelse. Övs. [fr. ty.]
av Fanny Ekenstierna. Lb. 1920. 243 s. <i>Hcef.</i> <tab><b>7:25.</b>

Som de flesta av E:s böcker en uppfostringsroman, men ej av det tendensiöst torra slaget,
utan av stort poetiskt värde. Med fin psykologisk blick visar förf., hur sonen till en grov
brottsling, trots allt förakt som vill draga ner och allt, motstånd som vill hindra, fostrar sig
själv till en god och rättskaffens människa. Även flera av bipersonerna äro gott tecknade.
Stort intresse äga de livfulla bilderna ur det mähriska bygdelivet. <tab><i>H. N.</i>

<b>Hardy, Thomas.</b> En grupp förnäma damer. Övs. [fr. eng.] av Karin Hirn.
Med ett företal av Yrjö Hirn. 2 uppl. A. B. 1920. 346 s. <i>Hcee.</i> <tab><b>7:50.</b>

I behandlingssättet liksom med avseende på motiven skiljer sig denna samling av pikanta
herrgårdssägner från förf:s tunga och dystra bonderomaner. Men ett yttre samband existerar
dock. H:s diktning rör sig nämligen alltid inom ett bestämt och noga begränsat geografiskt
område, en liten del av södra England, av honom själv döpt till Wessex. Det är gamla sägner
om livet på Wessex' uråldriga herrgårdar han i föreliggande novellcykel behandlar. I stor
utsträckning ligga lokalhistoiiska traditioner till grund. Man igenkänner ofta den romantiska
och en smula fantastiska utsmyckning, med vilken folket berättar om förnäma damer. H:s
hjältinnor äro alla bedårande ehuru ingalunda felfria, i allmänhet i saknad av just de dygder
som den litterära konventionen, särskilt i England, plägar tillskriva en ung kvinna. I allt som
rör kärlek äro de modigare än männen, trots en för dem alla gemensam fasa för den sociala
skandalen. Det behöver knappast sägas att föif., fastän han begagnat sig av gamla sägner, på
dem alla tryckt sin egen fantasis stämpel. <tab><i>G—a L.</i>

<b>Macgill, Patrick.</b> En dotter av Sinn Feinn. Övs. [fr. eng.] av Hanna Bergman.
Dikterna övs. av Daniel Berg. Nutiden 1920. 389 s. <i>Hcee.</i> <tab><b>4:75.</b>

Titeln är en smula vilseledande, ty någon inblick i det stora och aktuella problemet Sinn
Feinn, som man så mycket skulle önska just av denne författares hand, får man icke i detta
arbete annat än fullkomligt i förbigående. Men hans skildringar från Irlands undangömda
dalar, där enkla människor leva ett primitivt och slitsamt liv oberoende av den yttre världen,
ha dock alltid sitt intresse. Han skriver lugnt och realistiskt, och han känner sitt folk i
grunden. <tab><i>G—a L.</i>

<b>O'Leary, Peter.</b> Schíane. Övs. fr. gaeliskan av C. W. v. Sydow. Nst.
3921. 299 s. <i>Hcen.</i> <tab><b>8:—.</b>

En översättning av ett litterärt arbete på våra dagars gaeliska bör ådraga sig uppmärksamhet,
särskilt nu då intresset på förhand är väckt för irländarnas gröna ö. Det är Fader Peter
O'Leary, som gjort sitt folk den ovärderliga tjänsten att skapa det första verkligt litterära
arbetet på det nutida gaeliska språket, vilket höll på att dö bort men räddats och återupplivats

under strävandena för ett fritt Irland. Boken är — sedan man övervunnit den f. ö. ringa
mödan med de främmande namnen — en lättläst, verkligt intressant och roande, ofta spännande,
ibland utomordentligt gripande och vacker bok, som fängslar en mera, ju längre man läser.
Man får i den icke endast göra bekantskap med den irländska sagan om den godhjärtade
skomakaren Schiane, som på grund av penningförlägenhet i överilning förskriver sig till den
svarte med hornen och klorna och sedan genom barmhärtighet och självförsakelse löser sig
från avtalet; utan man får även lära känna andra gamla sägner samt irländskt tänkesätt och
folklynne. Icke minst behållning har man av att lära känna författaren själv, den
humoristiske och djuptänkande prästen O Leary, som vid 60 års ålder blev författare, i det han
upptecknade hågkomster av sin barndoms sagostunder och förenade dem till ett så vackert helt.
Översättningen är god och gjord med tydlig kärlek till uppgiften, om man än skulle önskat
vardagsspråkets stavning bättre genomförd eller ännu hellre ersatt av vanligt skriftspråk. När
boken är så njutbar i översättning, bör den vara tjusande i doften av originalspråket, och man
undrar inte på att den mottagits med sådan hänförelse i sitt hemland. Den bör icke saknas i
något bibliotek. <tab><i>I. H. V.</i>

<b>Prydz, Alvilde.</b> Gunvor Thorsdotter till Härö. Övs. [fr. no.] av Signe
Björklund. 6 uppl. Sk. 1920. 228 s. <i>Hced.</i> <tab><b>5:50.</b>

En bok om havet och om det folk som havet fostrar. Med rik poetisk stämning målas
havet, med varm sympati och fin humor, ibland uddig satir, tecknas människorna. Men boken
ger ock ett kvinnoöde. I huvudfiguren möter oss en andligen högrest kvinnogestalt, en
människa med storhet och god vilja. Biblioteken böra skaffa boken. <tab><i>H. N.</i>

<b>Stiehler, Arthur.</b> Guldmakaren. Roman ur grevinnan Kosels och porslinets
uppfinnare Böttgers levnad. Övs. [fr. ty.] av Erik Brogren. Lj. 1920. 342
s. Ill., portr. <i>Hcef.</i> <tab><b>12:—.</b>

Denna berättelse om uppfinnaren av det berömda Meissenporslinet och hans hårda livsöde
samt om det glansnka hovlivet i August den starkes Sachsen tillhör de ej alltför många
historiska romaner, som äro verkligt läsvärda. <tab><i>H. N.</i>

<b>Uxkull, Woldemar.</b> Lucie Bertier. En livsbild i brev. Övs. [fr. ty.] av
Karin Jensen, f. Lidforss. W. & W. 1920. 205 s. <i>Hcef.</i> <tab><b>7:50.</b>

En tragisk historia från mitten av förra århundradet. Ämnet är ej alltför betydelsefullt,
men den väl genomförda behandlingen av brevformen liksom de målande interiörerna från de
estländska adelskretsarnas liv göra dock boken läsbar. <tab><i>H. N.</i>

<b>Webster, Henry Kitchell.</b> Familjen Corbett. Roman. Övs. [fr. eng.] av
Thea Hökerberg. D. 1, 2. L. H. 1920. <i>Hcee.</i> <tab>à <b>6:75.</b>

Det är icke egentligen på grund av något större konstnärligt värde, som detta arbete kan
förtjäna att med ett par ord omnämnas, utan snarare på grund av sitt ämnesval. Allvarligt och
ganska intelligent behandlar förf. i spännande romanform de sociala frågorna på dagordningen,
striden mellan det gamla samhället och de socialistiska eller snarare bolsjevikiska elementen.
Förf. har visserligen ej något djupare grepp på ämnet och han är ingalunda någon
samhällsreformator i stil med t. ex. Wells, men han tänker i alla fall alis och ganska upplyst dessutom,
vilket är mer än man i allmänhet kan vänta sig av författarna i förströelsefacket. Därtill
kommer att hans skildring ger intryck av vederhäftighet — den lämnar säkerligen en ganska
god bild av stämningarna inom Amerikas industrivärld strax innan landets inträde i kriget.
Av typerna är den kvinnliga huvudpersonen den bäst skildrade, en yrkesagitator av slavisk börd,
som genom sitt gifte in i en kapitalist-familj och även genom motsättningen i sin egen natur
kommer i en skev ställning och slutar tragiskt. <tab><i>G—a L.</i>

<b>Hcb. Skönlitteratur: nysvensk (med finsk-svensk).</b>

<b>Andersson, Dan.</b> Chi-mo-ka-ma. Berättelser från Norra Amerika. A, B.
1920. 126 s. <tab><b>4:59.</b>


Chi-mo-ka-ma lär betyda »vit man». Det är berättelser om svenska och andra utvandrares
nybyggarliv i Norra Amerika, gjorda med mycken fart och delvis suggestiv styrka och med
på egna erfarenheter grundad kännedom. Förf. skildrar påtagligt och trovärdigt livet i dessa
civilisationens yttersta gränsmarker med dess primitiva drift- och känsloliv, kampen för
livsuppehället med dess listiga förslagenhet, råhet och faror. En fläkt av ödemarkens karghet och
storhet slår ställvis mot läsaren. Men den under så sorgliga omständigheter för tidigt bortryckte
Dan Andersson har dock gjort bättre böcker än detta lilla posthuma arbete, som han
kanske själv hade tänkt mera bearbeta och retuschera. <tab><i>Hj. L—n.</i>

<b>Elgström, Ossian.</b> Fantastiska noveller. A. B. 1920. 215 s. Ill. <tab><b>7:75.</b>

Ossian Elgströms humor gör sig kanske bäst i hans teckningar. Även som författare vill
han en annan humor än den vanliga, söker det fantastiskt groteska men blir själv icke sällan
något sökt. En rask och godmodig uppsyn har han dock, och stundom lyckas hans infall få
oss att dra på mun. <tab><i>F. V.</i>

<b>Fagerholm-Petre, Karin.</b> Helgedomen. Dikter och översättningar. Db.
1920. 103 s. <tab><b>5:75.</b>

Denna unga dam röjer i varje fall poetisk sensibilitet, är väl också någon gång litet poet
på egen hand, både i livligare ooh stillsammare känslolägen. <tab><i>F. V.</i>

<b>Folcke, Nils Magnus.</b> Den förlorade sonen. Dikter. Lj. 1920. 96 s. <tab><b>4:75.</b>

Åtskilligt är ännu i denna diktsamling knappt äkta, men sin författares bästa torde den
vara. En stark spänning mellan det lustiga livet i världen och enslighetens lockelser har tagit
gestalt där, stundom i rätt konstfärdig genomarbetning. <tab><i>F. V.</i>

<b>Granqvist, Ida.</b> Linjer. A. B. 1920. 96 s. <tab><b>3:75.</b>

Äro som vanligt små stänk av religiös lyrik, litet enformiga numera efter så många liknande
diktsamlingar. <tab><i>F. V.</i>

<b>Hirdman, Maj.</b> Anna Holberg. Nst. 1921. 192 s. <tab><b>4:75.</b>

Anna Holberg är historien om en fattig, men duktig och begåvad arbetarekvinnas liv.
Hon tar avstånd från mycket inom det socialistiska partiet — ungefär som hjälten i Ossian
nilssons »Barbarskogen» och hjälten i Oljelunds »I ny jord» — och blir därför misstänkt av
de partifanatiskt rättrogna. Hon lämnar därför snart sin landsortsfabrik och beger sig till
Stockholm. Skildringarna av hennes barns födelse och död, livet på Barnbördshuset etc. ha
det självupplevdas hela kraft, värme och åskådlighet. Slutet med seminarievistelsen och
slutligen äktenskapet förefaller väl summariskt och knapphändigt. — Boken är en typisk jagroman,
där fantasi och fabuleringskonst spela en underordnad roli i jämförelse med den egna
erfarenheten. Kvickhet och begåvning finnas här — framtiden får väl utvisa, om förf. även är
mäktig av gestaltskapande dikt. <tab><i>Hj. L—n.</i>

<b>Johansson, Gustaf.</b> Det röda skenet. Nst. 1920. 234 s. <tab><b>9:—.</b>

En samling noveller av tämligen skiftande värde, bland vilka man längst kommer ihåg den
gripande barnhistorien »Diktarens dotter». <tab><i>H. N.</i>

<b>Smith, Ejnar.</b> Kate Ranke. Roman. Å & Å. 1921. 219 s. <tab><b>6:75.</b>

Ejnar Smiths nya bok Kate Ranke sluter sig värdigt till raden av hans föregående romaner.
Samma trygga vederhäftighet, samma berättarteknik, som en smula påminner om den
goda gamla realistiska skolans. Smith har jämförts med Jonas Lie och med en viss rätt. Den
norska familjeromanens odlare har dock ett mjukare handlag, en blid innerlighet som hos
Smith ersättes av en nykter saklighet. Många väl tecknade och individualiserade kvinnogestalter
möta en i denna bok, som mera är berättelsen om en hel krets människor i en småstad
än om den person, som givit boken dess namn. Till skillnad från flera av författarens
föregående böcker är skildringen här förlagd ej till Bohuslän men till en gammal brunnsstad i
Östergötland. <tab><i>Hj. L—n.</i>

<b>Svedenborg, Hedvig.</b> En Ariens son i Irans land. Fri.1920. 163 s. <tab><b>5:75.</b>

Vi äro nog alltför benägna att underskatta våra persersvenskars arbete, därför att vi endast
sett misslyckandet. Dessa små historier, berättade efter en som var med, visa oss de våras liv
i framgång och nederlag och ge situationer fyllda av Orientens underliga kontraster. De lära
oss se och förstå svårigheterna och därför även uppskatta verket. <tab><i>H. N.</i>

<b>Törnquist, David.</b> Kedjor. Från Norra Bottens silverålder. A. B. 1920. 296 s. <tab><b>7:50.</b>

Kring en romantisk historia om försmådd kärlek, som blir till hat och hämnd, har förf.
byggt en utmärkt kulturskildring från 1600-talets Lappland. Livet i köpstaden och på
marknadsplatserna, det hänsynslösa kommandot vid Kvikkjokks silverbruk, lapparnas vandringar och
sedvänjor, brytningen bland dem mellan hedendom och kristendom — allt har givits tidstroget
och tydligen grundat på ingående kännedom. Boken är värd allt beaktande. <tab><i>H. N.</i>

<h3>I. Skön konst (med musik och teater).</h3>
<b>Fischer, Ernst.</b> Möbelkonsten från renässansen till och med empiren. Sv.
teknol. fören. 1920. 68 s. Ill., litt. (Konst- o. kulturhist. bibl. 1.) <i>Ihd.</i> <tab>Inb. <b>10:—.</b>

En kort, men mycket upplysande översikt av möbelstilarnas historia, huvudsakligast i
Frankrike, England och Sverige. Den vackra boken är försedd med utmärkta fotografier av möbler,
av vilka de flesta finnas i svenska muséer. Bilagorna upptaga förteckning över viktigare svenska
möbelsnickare jämte ett tjugotal mera bekanta mästares signaturer. Dessutom en bibliografi
över hithörande litteratur. <tab><i>K. H.</i>

<h3>K. Historia.</h3>
<b>Plutarchos.</b> Fyra levnadsteckningar. Agis och Kleomenes, Tiberius och
Gaius Gracchus. Övs. [fr. grek.] av Hugo Bergstedt. Nst. 1921. 111 s. <i>Kaa.</i> <b>4:75.</b>

Plutarchos' biografier tillhöra världslitteraturens mest lästa böcker. De ha givit Shakespeare
ämnen till dramer; de studerades ivrigt under renässansen och på 1700-talet för
människoskildringens och det. moraliska innehållets skull. De ha givit riktlinjer och moralisk styrka
åt många; dessutom äro de underhållande och sympatiskt skrivna. Bergstedt har utvalt fyra
biografier, som äga ett alldeles särskilt intresse därigenom att de föra läsaren mitt in i den
sociala revolutionens tidevarv i Grekland och i Rom. En kort orienterande inledning är
bifogad. <tab><i>M. P. N.</i>

<b>Wells, H[erbert] G[eorge].</b> Ryssland i skymning. Till sv. [fr. eng.] av Axel
Claeson. Sv. andelsf. 1921. 107 s. Portr. <i>Kmac.</i> <tab><b>4:25.</b>

Några intryck från ett kort besök i Petrograd och Moskva hösten 1920. Trots det
tillstånd av nöd och elände, som förf. avmålar i denna bok, och oaktat han förklarar sig
principiellt ogilla bolsjevismens idéer, anser han bolsjevismen under nuvarande förhållanden vara den
enda möjliga styrelseformen för Ryssland och är övertygad om att bolsjevikregeringens fall icke
skulle medföra annat resultat än kulturens fullständiga utplånande och fritt spelrum för
bondebarbari. Därför uppmanar han samtidens borgerliga regeringar att träda i vänskaplig förbindelse
med bolsjevikerna. — Översättaren har fogat välbehövliga kommentarier till några uttalanden,
som synbarligen alltför mycket påverkats av bolsjeviker, med vilka förf. kommit i beröring. <i>A. H.</i>

<h3>L. Biografi (med genealogi).</h3>
<sc>Fröding, Gustaf.</sc> <b>Holmberg, Olle.</b> Frödings mystik. Några grundlinjer.
A. B. 1921. 126 s. <i>Le.</i> <tab><b>7:50.</b>

Arbetet utgör en både fängslande och intressant analys av de mystiska inslagen i den
Frödingska diktningen (madame Blavatskys teosofi, Nietzsches övermänniskoteorier, Tolstojs
religiösa asketism o. s. v.). Framställningen av symboliken i Frödings Graldikter förtjänar att
särskilt uppmärksammas som i hög grad lärorik och upplysande. Bör anskaffas åtminstone av
de bibliotek, som äga den nya, av R. G:son Berg utgivna fullständiga upplagan av Frödings
samlade verk. <tab><i>O. W—n.</i>

<sc>Gustav, prins av Wasa.</sc> <b>Lindeberg, Hj[almar].</b> Prinsen av Wasa, hans
levnad och samtid. Minnesteckning. Nst. 1921, 287 s. Ill., portr., litt. <i>Le.</i> <tab><b>12:—.</b>

Prins Gustav av Wasa, Gustav IV Adolfs son, som under sitt första decennium var Sveriges
kronprins och som slutade som österrikisk fältmarskalklöjtnant skildras pietetsfullt av Hj.
Lindeberg. Förf. går t. o. m. så långt, att han ej blott klandrar det beslut, varigenom ständerna
berövade den unge prinsen hans rättigheter utan söker rent utav att visa upp, hur utvecklingen
under honom som svensk regent skulle gestaltat sig — en uppgift som helt faller utanför
historiens område. Prinsen av Wasa bråddes i hög grad på sin fader. Han var en redbar och
plikttrogen natur med stelt och kyligt väsen. Någon större begåvning ägde han ej och synes ej
ens på sitt område, militärens, visat större förtjänst. I samband med prinsens av Wasa öden
skildras hela hans familj. Gustav IV Adolfs egendomliga planer och irrfärder behandlas liksom
hans drottning Fredrika Doroteas vistelse i Baden. Karl Johans skuggrädsla för allt som kunde
tydas som intriger till förmån för det avsatta fustehuset belyses bl. a. genom redogörelse för en
rad högmålsprocesser. Arbetet är synnerligen lättillgängligt och rikt illustrerat. <tab><i>E. N—nn.</i>

<sc>Lagus, Gabrifel.</sc> <b>Homén, Olaf.</b> Gabriel Lagus. En minnesteckning. 1.
H. Sch., Hfors 1919. 336 s. Portr. <i>Lb.</i> <tab>Fmk. <b>40:—.</b>

En skildring av den finske författaren och skolmannen Gabriel Lagus (f. 1837, d. 1896)
liv och verksamhet; man kan dock knappast värja sig för det intrycket att förf. varit allt för
utförlig vid behandlingen av sitt ämne, ty varken som diktare eller vetenskapsman har L.
utövat något mera vittgående inflytande. För svenska bibliotek torde arbetet knappast äga något
större intresse. <tab><i>O. W—n.</i>

<sc>Nordlund, Karl Petter.</sc> <b>Almquist, S[igfrid].</b> Karl Petter Nordlund.
Minnesteckning. Nst. 1919. 52 s. <i>Le.</i> <tab><b>1:50.</b>

I sin skildring av matematiklektorn Nordlund tecknar A. ett avsnitt av den svenska
undervisningens historia under 1800-talets senare halvsekel. Den personligt skrivna
minnesteckningen bör vara av intresse särskilt för undervisare i matematik. <tab><i>F. H.</i>

<sc>Sjöholm, Wilhelm.</sc> Wilhelm Sjöholm. En biografi. Red. av Ragnar
Thomson. Sv. miss. 1919. 155 s. Ill., portr. <i>Le.</i> <tab><b>6:—.</b>

Framlidne missionssekreteraren W. Sjöholm (f. 1865, d. 1916) var en av märkesmännen
inom det svenska missionsförbundet under de senaste åren. Hans personlighet och hans
verkamhet som missionär, sekreterare och ledare för förbundets yttre mission har här erhållit en
god och sympatisk belysning av ett antal honom närstående skildrare. <tab><i>G. Lbrg.</i>

<h3>N. Geografi.</h3>
<b>Bohlin, G[ustaf] A[dolf].</b> Bidrag till Alingsås stads historia. Minnesskrift
vid stadens 300-årsjubileum. [Adelsköldska folkbibl., Alingsås] 1920. 4:o. 591 s.
Ill., portr., kart., litt. <i>Ncy.</i> <tab><b>25:—.</b>

Arbetet vilar på synnerligen omfattande forskningar i huvudsakligen otryckt källmaterial
och kan betecknas som en med kritik, omsikt och gott omdöme utförd lösning av en
stadshistorisk forskningsuppgift. Det inledes av en sammanfattande historisk översikt, som fyller en
dryg tredjedel av utrymmet; huvudintresset knyter sig i denna översikt till den tid, då staden
var sätet för en av frihetstidens mest omhuldade industrier, Jonas Alströmers manufakturverk.
Härtill sluter sig en rad av specialredogörelser för olika sidor av stadens historia: »Stadsplanen»,
»Gator, torg, broar och vägar», »Stadskyrkan», »Stadsskolan» etc. — Förf. låter i stor
utsträckning källorna själva komma till tals för att ge framställningen färg och liv. Det är en målande
bild av svenskt småstadsliv i gångna tider, som han upprullar. Men framställningen får
härigenom också en bredd, som gör, att boken närmast torde kunna påräkna läsare blott bland
dem som speciellt intressera sig för den stad den avser. <tab><i>N. H.</i>

<b>Dahl, Nils Hufwedsson.</b> Boerosia och [härmed sammantryckt:] Boråsiade
af Olov Rudbeck. J. F. Björsell, Borås 1920. 4:o. 65 + 29 s. Ill., kart. <i>Ncy.</i> <tab><b>12:—.</b>

Dahls boråsbeskrivning, som trycktes som gradualavhandling år 1719, är typisk för sin tid
med en hel del fantastiska funderingar i tidens stil, men har icke dess mindre ett betydande
lokalhistoriskt intresse. — O. Rudbeck d. yngstes kända komiska epos Boråsiaden, tryckt 1776,
behandlar det s. k. hoffmanska bondeupploppet i Västergötland 1766. — Utg. av det synnerligen
vackert utstyrda nytrycket är Ada Damm, som tillfogat ett kort förord. <tab><i>K. T.</i>

<b>Sockenbeskrivningar</b> från Frosta härad författade av häradets präster åren
1746—1747 utg. av Gunnar Carlquist. Gle. 1920. 202 s. (Svenska bygder
i äldre beskrivningar, utg. av Jöran Sahlgren. Skåne. 1.) <i>Ncr.</i> <tab><b>4:—.</b>

En samling sockenbeskrivningar, hopbragta 1746—47 av en Lagerbrings lärjunge, Nils
Hörnell. Av störst värde äro de notiser som lämnas om kyrkorna, deras inventarier och
gravminnen, fornlämningar, traditioner m. m. Utg. har tillfoget åtskilliga upplysningar, framför
allt rörande de nuvarande förhållandena. Därtill komma ett orts- och ett sakregister samt en
ordlista på mera svårförståeliga ord och uttryck. <tab><i>K. T.</i>

<h3>O. Samhälls- och rättsvetenskap (med nationalekonomi och statistik).</h3>
Den nya <b>giftermålsbalken</b> jämte dithörande författningar. Med förklaringar
utg. av Hjalmar Westring. Nst. 1920. 432 s. <i>Oeca.</i> <tab>Inb. <b>23:—.</b>

Detta arbete innehåller i kommentarform en redogörelse för den med 1921 års början
ikraftträdda lagstiftningen om äktenskap och om barn i äktenskap, vilken lagstiftning ifråga
om äktenskaps ingående och upplösning i huvudsak överensstämmer med vad som redan
under de nästförutgångna fem åren varit gällande rätt. Beträffande äldre rätt, vilken i stor
omfattning fortfarande gäller med avseende å före 1921 ingångna äktenskap, inskränker sig
arbetet till kortfattade antydningar, lagtexten och hänvisningar till prejudikat.

Då författaren såsom ordförande i lagberedningen lett utarbetandet av de lagförslag, vilka
legat till grund för och i huvudsak överensstämma med den ifrågavarande lagstiftningen, måste
den utläggning, för vilken densamma här gjorts till föremål och vilken i stort sett utgör en
sammanfattning av lagberedningens motiver och lagens övriga förarbeten, anses såsom i
eminentaste mening auktoritativ; och då denna utläggning på grund därav bör antagas komma att i
allmänhet vinna tillämpning vid domstolarna, måste förevarande arbete, som därtill är både
fullständigt och överskådligt avfattat samt åtföljes av sakregister, bliva av stor betydelse såsom
källa för kunskapen om gällande svensk rätt inom hithörande område. Arbetet är att
anbefalla särskilt för de jurister samt präster och övriga ämbetsmän, som hava att skaffa med de
äktenskapliga rättsförhållandena. <tab><i>G. T.</i>

<b>Stjernstedt, Georg.</b> Våra äktenskapslagar. Handbok avseende såväl äldre som nyare
äktenskap jämte lagtexter och sakregister. Tiden 1921. 595 s. <i>Oeca.</i> <b>15:—,</b> inb. <b>18:—.</b>

Innehåller en systematisk framställning av bestämmelserna i våra äktenskapslagar, såväl
med avseende å de äktenskap, vilka ingåtts före nya giftermålsbalkens ikraftträdande den 1/1
1921, som beträffande de därefter ingångna. Därjämte redogöres för lagstiftningen om barn
i äktenskap. Framställningen, som företrädesvis är ägnad åt de i det praktiska livet mera
betydelsefulla frågorna dock utan att förbigå de mindre väsentliga, innehåller, förutom till
förarbetena sig anslutande utläggning av lagtexten, även på vissa ställen kritik av lagens
bestämmelser samt vidare i stor omfattning belysande exempel samt råd och anvisningar med avseende å
lagens tillämpning. Det på författarens rika erfarenhet såsom advokat grundade arbetet är med
hänsyn till dess med praktisk läggning förenade vederhäftighet samt dess överskådliga och
lättbegripliga avfattning att anbefalla för såväl jurister som lekmän. <tab><i>G. T.</i>

<h3>P. Teknologi.</h3>
<b>Gripenberg, Achates W.</b> Kylteknikens tillämpning i livsmedelsindustrien. Handbok
för konservering och transport av lättfördärvliga livsmedel samt kompressionskylmaskinens
skötsel och drift. Sv. teknologfören. 1920. 104 s. Ill. <i>Pbf.</i> <b>6:—.</b>

Den moderna kyltekniken är av relativt ungt datum, ja man kan säga att det först var under
krigsåren, som den nådde sin fulla utveckling och kom till en mera allmän användning.
Visserligen användes redan förut, ehuru i mindre utsträckning, här och där maskiner eller
anordningar för åstadkommande av låga temperaturer, som t. ex i slakterier, saluhallar eller
isfabriker. Det var dock först med de stora kylhusens framträdande söm kyltekniken kom till
en allmännare användning. Med kylhus menas byggnader försedda med kylmaskiner och stora,
väl isolerade lagerrum avsedda till lagring och förvaring av matvaror. Isynnerhet under
kristiden med dess varuknapphet, då det gällde att i det längsta spara på de tillgängliga små
förråden, voro kylhusen av utomordentlig betydelse. Men det är ej överdrift att säga, att även
nu under bättre tider en rationell skötsel av våra livsmedel är omöjlig utan effektiva
lagringsmetoder. Produktionen, isynnerhet av animala livsmedel, sker oftast stötvis, och då de animala
livsmedlen mest äro underkastade förstörelse genom mikroorganismer, är en rationell lagring av
dem nödvändig för att man utan avbrott ständigt skall kunna hava tillgång på desamma. Även
för att förhindra allt för stora prisvariationer är en sådan lagring av vikt.

Såväl ovanstående arbete som ett nedan upptaget arbete av Hubendick (De <i>tekniska</i>
vetenskaperna bd 9) behandla hithörande problem. Av dessa båda är Hubendicks mera av teoretisk
och maskinteknisk läggning. Den är en standardbok av internationell rang och kan naturligtvis
ej undvaras för den som även konstruktivt vill syssla med problemet. Gripenbergs bok
handlar däremot framför allt om de praktiska tillämpningarna av kyltekniken och lämpar sig
därför utmärkt för alla som ha med skötseln av kylmaskiner eller konservering av matvaror att
göra. Den behandlar bl. a. de olika metoderna av lagring, desinficiering, frysning av kött,,
fisk, konserver, mjölk, smör, ägg etc. Även transport av livsmedel och kylmaskinens skötsel
äroingående behandlade. <tab><i>I. B.</i>

De <b>tekniska</b> vetenskaperna. Bibliotek för teknisk vetenskap och dess
tillämpning på svensk industri och byggnadskonst. A. B. 1920. Ill., litt. <i>P.</i>

Avd. Maskinteknik.
Bd. 1. Forsberg, Erik Aug. Arbetsmaskiner. 272 s. <tab><b>30:—.</b>

En förstklassig bok. Bör trots sitt höga pris ej saknas ens i de mindre biblioteken. På
grund av sin utförlighet och lättfattlighet kommer den att även för verkstadsarbetaren kunna
bli till stort gagn. Bland viktigare områden märkas: gjuterimaskiner, smidesmaskiner och
pressar, skärmaskiner, svarvar, borr- och fräsmaskiner, hyvlar, sågar o.  s. v. <tab><i>I. B.</i>

Bd 9. Hubendick, E. Kylteknik. I. Kompressorkylanläggningar. 208 s. <tab><b>30:—.</b>
Ang. detta arb. se ovan recensionen av Gripenbergs arbete.

</chapter>
<chapter name="Viktigare nyutkomna arbeten.">
<h2>VIKTIGARE NYUTKOMNA ARBETEN.</h2>
<b>B. Skrifter av allmänt och blandat innehåll.</b>

<i>Poulsen, F.</i> Färder och fynd. Sk. 6:25.

<b>C. Religion.</b>

<i>Limdahl, J. E.</i> Världsmissionen. Sv. miss. 5:50.
<i>Petri, Laura.</i> Frälsningsarmén. Religionsvetenskaplig undersökning. Gle. 4:50.
<sp>Religionsvetenskapliga</sp> skrifter. 3 (Aurelius, E., Evangeliernas uppkomst), 4 (Stave,
E., Den bibliska urhistorien), 5 (Aulén, G., Våra tankar om Kristus). Sv. kristl. stud. (3)
2:—, (4) 2:25, (5) 2:—.

<b>D. Filosofi.</b>

<i>Höffding, H.</i> Ledande tankar under det nittonde århundradet. Nst. (Det nittonde
århundradet.) 7:—.
<i>Larsson, H.</i> Den grekiska filosofien. A. B. 7:50.

<b>E. Uppfostran och undervisning.</b>

<i>Bang, N.</i> Uppfostran och undervisning under det nittonde århundradet. (Det nittonde
århundradet.) 8:75.
<i>Lund, D.</i> Ungdomsbrottslighet och vanart i Sverige. Gle. (Sv. sällsk. f. rashygien
skriftser. 7, 8.) 2:75.

<b>F. Språkvetenskap.</b>

<i>Lindroth, Hj.</i> Namnforskningar bland västkustens öar och skär. A. B. (Pop. Vetensk.
förel. vid Gbgs högsk. N. f. 19.) 4:75.
<i>Lundell, J. A.,</i> o. <i>Rubetz, A. A.</i> Svensk-rysk parlör. Nst. Inb. 13:75.

<b>G. Litteraturvetenskap.</b>

<i>Schück, H.</i> Allmän litteraturhistoria. Avd. 3. Renässansen. H. G. 24:—; inb. 31:—.

<b>H. Skönlitteratur.</b>

<i>Alexandersson, A. M.</i> (övers.) Oidipus-sagans tragedier i svensk tolkning. Nst. (Antika
litteraturverk i sv. tolkn.) 13: —.
<i>Bennet, A.</i> Edwin Clayhangers ungdom. D. 1, 2. Sv. andelsf. 6:50, 6:—.
<i>Gunnarsson, G.</i> Saliga äro de enfaldige. Nst. 4:25.
<i>Hamsun, K.</i> Benoni. Sv. andelsf. 5:75.
— Rosa. Sv. andelsförl. 5:—.
<i>Hardy, Th.</i> Tess av släkten d'Urberville. A. B. 11:—.
<i>Nexö M. Andersen.</i> Pelle erövraren. 1, 2 Framtiden. 6:—, 4:—.
<i>Zahn, E.</i> Clari-Marie. Lb. 6:50, inb. 6:75.

<tab><tab><tab><tab><tab><tab><tab>————

<i>Dixelius-Brettner, Hildur.</i> Prästdotterns son. (Forts. av Prästdottern.) Å. & Å. 7:50.
<i>Elgström, Anna Lenah.</i> Martha och Maria. A. B. 8:50.
<i>Malling, Mathilda.</i> Erik Stjernes idyll. A.B. 8:50.


<i>Nordström, Ester Blenda.</i> 15 år. Några blad ur en rackarunges liv. W. & W. 5:50.
<i>Smith, E.</i>  Kate Ranke. Å. & Å. 6:75.
<i>Steffen, R.</i> Översikt av svenska litteraturen. D. 5. Tiden 1900—1920. Nst. Inb. 9:75.
<i>Thunberg, I. Th.</i> Svenskt folk. (Myllans krafter.) En folkdikt i tre akter. A. B. 3:75.

<b>K. Historia.</b>

<i>Gleichen-Russwurn, A. v.</i> Riddarliv. Nst. 12:—.
<i>Hambro, C. J.</i> Irländska strövtåg och studier. Nst. 7:50.
<i>Jensen, A.</i> På Romanovs och Habsburgs ruiner. Kulturpolitiska nutidsstudier. A. B. 7:50.

<b>L. Biografi (med genealogi).</b>

<sp>Eucken, K.</sp> Levnadsminnen. Diak. 5:—.
<i>Nordenstreng, R.</i> Bertel <sp>Gripenberg</sp> och hans skaldskap. B. & B. 6:75.
<i>Borelius, Hilma.</i> Hedvig Charlotta <sp>Nordenflycht.</sp> Lb.  (Svenska kvinnor 2.) 6:50.
<sp>Tagore,</sp> R. Glimtar från Bengalen. Urval av brev 1885—1895. Nst. 5:—, inb. 8:—.

<b>O. Samhälls- och rättsvetenskap (med nationalekonomi och statistik).</b>

<i>Brock, F. H.son.</i> Till diskussionen om socialiseringsproblemet. A. B. 1:75.
<i>Heckscher, E. F.</i> Gammal och ny ekonomisk liberalism. Nst. 2:—.
<i>Russel, B.</i> Bolsjevismen i teori och praktik. Nst. 3:75.

<b>P. Teknologi.</b>

<sp>Handbok</sp> för motorcyklister. Red. C. Skånberg, E. Geggen. A. B. Inb. 8:50.
<i>Hubendick, E.</i> Min motorcykels konstruktion och skötsel. W. & W. 3:75.
<i>Hägglund, E.</i> Kvävet, deras tillgodogörande och betydelse. Sv. andelsf. (Natur o.
kultur 5.) 3:50, inb. 4:50.
<i>Johansson. L.</i> Verktygsskötsel. Bv. 1:50.
<i>Lindqvist, G.</i> Metallernas bearbetning med skärande verktyg. Nst. (Mekanisk teknologi 2:3.) 4:20.
<sp>Lokomotivlära,</sp> utg. av Kungl. Järnvägsstyrelsen. N. bokh. Inb. 30:—.
<i>Lundberg, J.</i> Pappersmasseindustrien. (Natur o. kultur 6.) Sv. andelsf. 3:50, inb. 4:50.

<b>Q. Ekonomi (med industri, handel och kommunikationer).</b>

<i>Huss, H.</i> Livsmedelshandelns avigsidor. Fri. 6:—.
<i>Nieckels, H.,</i> o. <i>Sällfors, T.</i> Modern verkstadsorganisation. A. B. 9:—.

<b>U. Naturvetenskap.</b>

<i>Högbom, A. G.</i> Geologiens utveckling under nittonde århundradet. Nst. (Det
nittonde århundradet.) 5:50.
<i>Long, W. J.</i> Skogarnas lustspel. Saml. 1, 2. H. G. 4:50, 3:75.

<b>V. Medicin.</b>

<i>Broman, I.</i> Om befruktning samt om fruktsamhet och sterilitet från rassynpunkt. Gle.
(Sv. sällsk. för rashygien skriftser. 5, 6.) 2:75.

</chapter>
<chapter name="Biblioteksbladet.
Årg. 6 1921 Häfte 1">
<h2>BIBLIOTEKSBLADET.</h2>
<i>Organ för Sveriges Allmänna Biblioteksförening</i>

Årg. 6 <tab><tab>1921 <tab><tab>Häfte 1

<i>Redaktion: Fredrik Hjelmqvist och Knut Tynell,
Vasagatan 23 & 25, Stockholm.</i>

<sc>Utkommer i 5 häften om året <tab>Prenumerationspris 4 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

STOCKHOLM - P. A. NORSTEDT & SÖNERS FÖRLAG


</chapter>
<chapter name="Innehåll.">
<h3>INNHÅLL.</h3>
<table><td><sp>Frågebyråer</sp> i Sverige, 1. <sc>Sten S. Leijonhufvud.</sc> Stockholms stads statistiska kontor . . . <td r>1
<td><sc>Greta Linder.</sc> Det Deichmanska biblioteket. En studie över dess organisation . . . <td r>5
<td><sc>Alvida Sandberg.</sc> Nordiskt biblioteksmöte i Kristiania . . . <td r>17
<td>Nya biblioteksmannaföreningar . . . <td r>19
<td><sc>Aug. Östergren.</sc> Läroböcker i lanthushållning för fortsättningsskolor m. fl. praktiska ungdomsskolor . . . <td r>21
<td><sp>Biblioteksnotiser</sp> . . . <td r>24
<td><sp>Litteratur:</sp> Recensioner av fil. lic. Iwan Bolin (<i>I. B.</i>), professorskan Ester<td r>
<td><tab>Brisman (<i>E. Bn</i>), förste bibliotekarien Gunnar Carlquist (<i>G Cqt</i>), fru<td r>
<td><tab>Astrid Feuk (<i>A. F.</i>), fil. d:r Johan Feuk (<i>J. F.</i>), rektor Mathias Feuk (<i>M. F.</i>),<td r>
<td><tab>docenten Nils Herlitz (<i>N. H.</i>), seminarielektor Alf Hildinger (<i>A. H-r</i>),<td r>
<td><tab>fil. d:r Fredrik Hjelmqvist (<i>F. H.</i>), professor Teodor Hjelmqvist (<i>T. H.</i>),<td r>
<td><tab>andre bibliotekarien Arne Holmberg (<i>A. H.</i>), gymnastikdirektör Agne<td r>
<td><tab>Holmström (<i>A-e H-m</i>), biblioteksamanuensen Helge Holmström (<i>H. H.</i>),<td r>
<td><tab>professor Malte Jacobsson (<i>M. J.</i>), fil. mag. Greta Linder (<i>G-a L.</i>),<td r>
<td><tab>bibliotekarien Hjalmar Lundgren (<i>Hj. L-n</i>), förste arkivarien Erik Naumann<td r>
<td><tab>(<i>E. N-nti</i>), fil. lic. Thorsten Pehrsson (<i>P-n</i>), docenten Lännart Ribbing (<i>Rg</i>),<td r>
<td><tab>professor Edvard Rodhe (<i>E. M. R.</i>), lektor Sixten Samuelsson (<i>S. S.</i>),<td r>
<td><tab>docenten Carl Skottsberg (<i>C. S-g</i>) fil. d:r Knut Tynell (<i>K. T.</i>), docenten<td r>
<td><tab>Fredrik Vetterlund (<i>F. V.</i>), förste bibliotekarien Oscar Wieselgren (<i>O. W-n</i>),<td r>
<td><tab>fil. d:r Karl Åmark (<i>K. A.</i>), statskonsulenten August Östergren (<i>A. Ö-n</i>) . . . <td r>28
<td><sp>Nyare</sp> litteratur på danska och norska . . . <td r>45
<td><sp>Viktigare</sp> arbeten utkomna år 1920 . . . <td r>49
<td><sp>Tidskriftsöversikt</sp> . . . <td r>55
</table>

<table b><td>Medlemsavgift för år 1921 i
<b>Sveriges Allmänna Biblioteksförening</b>
insändes till dess kassaförvaltare andre bibliotekskonsulenten
<sc>Knut Tynell,</sc> Vasagatan 23 & 25, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1921 till ett <b>nedsatt pris av 2 kr.</b> vid prenumeration direkt hos redaktionen,
Vasagatan 23 & 25, Stockholm.
</table>



<table b><td>FOLKBILDNINGS-
KONFERENSEN
I STOCKHOLM
<i>26—2J Juni 1920.

BERÄTTELSE ÖVER FÖRHANDLINGARNA.</i>

INNEHÅLL:
Inledning. Konferensens konstituerande.
Hälsningstal av professor <sc>Knut Kjellberg.</sc>
Inledningsföredrag av 1:e bibl.-konsulenten <sc>Fr. Hjelmqvist,</sc>
föreläsn.-konsulenten <sc>N. Lundahl,</sc> folkhögskolläraren
<sc>Y. Hugo,</sc> fil. känd. <sc>H. Nordström</sc> och lektor
<sc>O. Olsson.</sc>

Diskussionsinlägg av fil. mag. <sc>C. Cederblad,</sc> folkskolläraren
<sc>O. Lundborg,</sc> kapten <sc>C. O. Lönnqvist,</sc> lektor <sc>Edgar
Sjödahl,</sc> rektor <sc>Ali Nordgren,</sc> d:r <sc>Erik Hedén,</sc>
rektor <sc>Justus Elgeskog,</sc> lantbrukaren <sc>Hj. Gustavsson</sc>
och folkskolläraren <sc>K. J. Österberg.</sc>

Förteckning över närvarande representanter.
<tab><tab><tab><tab><tab><tab>————
Berättelsen   översändes   mot postförskott å 4 kronor efter rekvisition hos
<i>Folkbildningsförbundct, Norrlandsgatan 17, Stockholm.</i> För
deltagare i konferensen pris 3 kronor.
</table>


<table b>
<td><b><i>BOKVÄNNER!</i></b>
<i>Meyeri;</i> De quietistarum persecutione. Holmiae et
Hambourg. 1688, önskas köpa. Svar med prisuppgift
till fil. dr. B. Hegardt. Adress: Gamleby.
</table>
<table b>
<td><b><i>Antika, litteraturverk i svensk tolkning:</i></b>
HERODOTOS' HISTORIA
Övers, av prof. <i>Claes Lindskog.</i> 2 volymer. Pris tills. 28 kr.

HORATIUS' ODÉN
Övers. av <i>S. L. Sjöblom.</i> Utg. o. kompletterad av A. Bokelund.
Pris 8:75.

FYRA LEVNADSTECKNINGAR
AV PLUTARCHOS
Agis och Kleomenes. — Tiberius och Gaius
Gracchus. Övers. av <i>Hugo Bergstedt.</i>
Pris 4:75.

»Norstedts förlag gör med denna serie en verklig kulturgärning.»
<tab><tab><tab><tab><tab><tab><tab><i>Torsten Fogelqvist i D. N.

P. A. Norstedt & Söners Förlag</i>
</table>

</chapter>
<chapter name="Biblioteksbaldedt.
Årg. 6 1921 Häfte 2">
<h2>BIBLIOTEKSBALDET.</h2>
<i>Organ för Sveriges Allmänna Biblioteksförening</i>

Årg. 6 <tab><tab>1921 <tab><tab>Häfte 2

<i>Redaktion: Fredrik Hjelmqvist och Knut Tynell,
Vasagatan 23 & 25, Stockholm.</i>

<sc>Utkommer i 5 häften om året <tab>Prenumerationspris 4 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

STOCKHOLM P. A. NORSTEDT & SÖNERS FÖRLAG

</chapter>
<chapter name="Innehåll.">
<h3>INNEHÅLL.</h3>
<table><td><sc>Fredrik. Hjelmqvist.</sc> Knut Kjellberg, Några minnesord. (Med porträtt.) . . . <td r>57
<td><sc>Emil Johanson.</sc> Bygdegårdar och bibliotek . . . <td r>61
<td><sc>Harald J. Heyman.</sc> Om bindning av tidskrifter . . . <td r>63
<td><sc>Knut Tynell.</sc> Folk- och skolbiblioteken just nu samt deras behov av höjd anslag . . . <td r>65
<td><sp>Frågebyråer</sp> i Sverige. II. Henning Karlsson. Svenska stadsförbundets
kommunala centralbyrå . . . <td r>73
<td><sc>Pehr Johnsson.</sc> Ett skånebibliotek till Ousby realskola. (Med en plansch.) . . . <td r>75
<td><sp>Frågan</sp> om en svensk tidskriftsindex . . . <td r>78
<td><sp>Ändrade</sp> bestämmelser angående statsunderstöd till folkbiblioteksväsendet . . . <td r>84
<td><sc>Alvida Sandberg.</sc> Tvättbara bokband . . . <td r>85
<td>F. H. Dansk och norsk tidskriftsindex . . . <td r>86
<td>F. H. Natur och kultur. En ny populärvetenskaplig skriftserie . . . <td r>87
<td>K. T. Gemensamt katalogtryck för flera bibliotek inom samma kommun . . . <td r>88
<td><sp>Kallelse</sp> till Sveriges allmänna biblioteksförenings sjunde årsmöte . . . <td r>91
<td><sp>Biblioteksnotiser</sp> . . . <td r>92
<td><sp>Litteratur:</sp> Recensioner av fil; lic. Iwan Bolin (<i>I. B.</i>), förste bibliotekarien<td r>
<td><tab>Gunnar Carlquist (<i>G. Cqt</i>), fru Astrid Feuk (<i>A. F.</i>), fil. d:r Johan Feuk<td r>
<td><tab>(<i>J. A.</i>), rektor Mathias Feuk (<i>M. F.</i>), docenten Nils Herlitz (<i>N. H.</i>),<td r>
<td><tab>seminarielektor Alf Hildinger (<i>A. H-r</i>), professor Theodor Hjelmqvist (<i>T. H.</i>),<td r>
<td><tab>andre bibliotekarien Arne Holmberg (<i>A. H.</i>), gymnastikdirektör Agne<td r>
<td><tab>Holmström (<i>A-e H-m</i>), fil. mag. Greta Linder (<i>G-a L.</i>), bibliotekarien Hjalmar<td r>
<td><tab>Lundgren (<i>HJ. L-n</i>), förste arkivarien Erik Naumann (<i>E. N-nn</i>), docenten<td r>
<td><tab>Lännart Ribbing (<i>Rg</i>), professor Edvard Rodhe (<i>E. M. R.</i>), lektor Sixten<td r>
<td><tab>Samuelsson (<i>S. S.</i>), antikvarien B. Schnittger (<i>B. Sch.</i>), professor Carl Skottsberg<td r>
<td><tab>(<i>C. S-g</i>), fil. dr. Harald Svanberg (<i>H, Sg</i>), kyrkoherde Lars Tynell (<i>Z. T.</i>),<td r>
<td><tab>fru Hildur Westermarck (<i>H. W—k</i>), docenten Fredrik Vetterlund (<i>A K</i>),<td r>
<td><tab>förste bibliotekarien Oscar Wieselgren (<i>O. W-n</i>), statskonsulenten August<td r>
<td><tab>Östergren (<i>A. Ö-n</i>) . . . <td r>96
<td><sp>Viktigare</sp> nyutkomna arbeten . . . <td r>114
<td><sp>Tidskriftsöversikt</sp> . . . <td r>116
</table>
<table b>
<td>Medlemsavgift för år 1921 i
<b>Sveriges Allmänna Biblioteksförening</b>
insändes till dess kassaförvaltare andre bibliotekskonsulenten
<sc>Knut Tynell,</sc> Vasagatan 23 & 25, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1921 till ett <b>nedsatt pris av 2 kr.</b> vid prenumeration direkt hos redaktionen,
Vasagatan 23 & 25, Stockholm.
</table>
<table b>
<td><i>Gerhard Magnusson</i>

SOCIALDEMOKRATIEN
I SVERIGE

Del   I.

<i>Stockholms Dagblad:</i>
»En rolig historia.»

<i>E. H. Thörnberg i Svenska Dagbladet:</i>
»Han äger en av de årslånga upplevelsernas hela rikedom
befruktad intim kännedom om rörelsen i dess politiska
och fackliga utgestaltning; han besitter en ovanligt
omfattande personkunskap; han har ytterst livliga personliga
förbindelser. Som journalist har han gjort sig känd för
en specifik förmåga av vinnande och värmande
framställning och hans medverkan vid Emigrationsutredningen gav
ett resultat, som kunde taga ett högt pris för
omdömeskraft och psykologisk blick. Och från början till slut
präglas föreliggande volym av egenskaper möjliggjorda
av förf:s sålunda antydda utveckling och begåvning . . .
Blir fortsättningen början lik har Hr Magnusson fogat
samman ett stort stycke svensk samhällshistoria.»

<i>Stockholms Tidningen:</i>
»— av en fängslande stil burna skildringar — denna
bok för alla politiskt och socialt intresserade medborgare. »

<i>Svenska Morgonbladet:</i>
»Om de två efterföljande delarna av »Socialdemokatien i
Sverige» komma att bjuda på ett lika rikhaltigt,
intresseväckande och gediget innehåll som den nu föreliggande
första delen, äro Sveriges socialdemokratiska arbetare att
lyckönska.»

<i>Kr. 20:—. Inb. 23:—.</i>
Del II utkommer hösten 1921.

<i>P. A. NORSTEDT & SÖNERS FÖRLAG</i>
</table>

<table b>
<td>EN KULTURHISTORISK BOKSERIE FÖR ALLA BIBLIOTEK:

DET NITTONDE ÅRHUNDRADET
Färdiga delar (säljas även separat):

<i>J. A. Fridericia</i>
<sp>Franska revolutionen och Napoleonstiden</sp>
Kr. 8:—, numrerad bibliofilupplaga kr.14:—.

<i>Emil Hannover</i>
<sp>Det nittonde århundradets konst</sp>
Gestalter och strömningar. Kr. 20:—, numr. bibl.-uppl. kr. 35:—.

<i>C. N. Starcke</i>
<sp>Vetenskapen och kulturutvecklingen</sp>
Kr. 9:—, numrerad bibliofilupplaga kr.  15:—.

<i>F. Hagerup</i>
<sp>Rätt och kultur i nittonde århundradet</sp>
Kr. 9:—, numrerad bibliofilupplaga kr. 14:—.

<i>Rudolph Bergh</i>
<sp>Musiken under 19:e århundradet</sp>
Kr. 12:—, numrerad bibliofilupplaga kr. 16:—.

<i>Alfred Jensen</i>
<sp>Slavisk kultur och litteratur</sp>
Kr. 11:50, numrerad bibliofilupplaga Kr. 16:—.

<i>Bernhard Karlgren</i>
<sp>Östasien</sp> Kr. 6:50, numrerad bibliofilupplaga kr. 9:50.

<i>Otto Nordenskjöld</i>
Geografisk   forskning  och geografiska upptäckter
Kr. 9:—, numrerad bibliofilapplaga Kr. 13:—.

<i>Ad. Jensen och M. Koefoed</i>
<sp>Befolkningsförhållandena</sp>
Kr. 7:50, numrerad bibliofilupplaga kr. 11:50.

<i>Carl Sundberg</i>
<sp>Läkarvetenskapen och dess samhällsbetydelse</sp>
Kr. 12:—, numrerad bibliofilupplaga kr. 16:—.

<i>W. Schwanenflügel</i>
<sp>De tekniska framstegen</sp>
Kr. 11:50, numrerad bibliofilupplaga kr. 15:—.

<i>Karl Åmark</i>
<sp>Jordbruket</sp> Kr. 6:—, numrerad bibliofilupplaga kr. 9:—.

P. A. NORSTEDT & SÖNERS FÖRLAG
</table>

</chapter>
<chapter name="Biblioteksbladet.
Årg. 6 1921 Häfte 3">
<h2>BIBLIOTEKSBLADET.</h2>
<i>Organ för Sveriges Allmänna Biblioteksförening</i>

Årg. 6 <tab><tab>1921 <tab><tab>Häfte 3

<i>Redaktion: Fredrik Hjelmqvist och Knut Tynell,
Vasagatan 23 & 23, Stockholm.</i>

<sc>Utkommer i 5 häften om Året <tab>Prenumerationspris 4 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

STOCKHOLM P. A. NORSTEDT & SÖNERS FÖRLAG

</chapter>
<chapter name="Innehåll.">
<h3>INNEHÅLL.</h3>
<table><td><sc>Elin Lundewall.</sc> Barn- och ungdomsläsning . . . <td r>117
<td><sc>Fredrik Hjelmqvist.</sc> Utgifter och utlåning vid några av de större folkbiblioteken<td r>
<td><tab>i Förenta staterna . . . <td r>125
<td><sp>Borlänge — Domnarvets</sp> studiecirkelbibliotek (med två illustrationer) . . . <td r>129
<td><sp>Vänstersocialisternas</sp> studiehandbok . . . <td r>132
<td><sp>Svenska</sp> turistföreningens årsskrift och dess användning som uppslagsbok . . . <td r>133
<td><sp>Biblioteksnotiser</sp> . . . <td r>135
<td><tab><sp>Programmet</sp> för S. A. B:s årsmöte . . . <td r>135
<td><sp>Litteratur:</sp> Recensioner, av fil. d:r Alf Ahlberg (<i>A. A-g</i>), med. d:r Jacob<td r>
<td><tab>Billström (<i>J. B.</i>), fröken Eleonore Bruno (<i>E. B-o</i>), redaktör August Brunius<td r>
<td><tab>(<i>A. B-s</i>), förste bibliotekarien Gunnar Carlquist (<i>G. Cqt</i>), fil. d:r Johan Feuk<td r>
<td><tab>(<i>J. F.</i>), rektor Mathias Feuk (<i>M. F.</i>), professorskan Ruth Forssner (<i>R. F-r</i>),<td r>
<td><tab>fil. d:r Fredrik Hjelmqvist (<i>F. H.</i>), andre bibliotekarien Arne Holmberg<td r>
<td><tab>(<i>A. H.</i>), gymnastikdirektör Agne Holmström (<i>A-e H-m</i>), fil. d:r Helge<td r>
<td><tab>Holmström (<i>H. H.</i>), aktuarien N. A. Jacobi (<i>J-i</i>), fru Gurli Linder<td r>
<td><tab>(<i>G. L.</i>), bibliotekarien Hjalmar Lundgren (<i>Hj. L-n</i>), förste bibliotekarien<td r>
<td><tab>Bert Möller (<i>B. M.</i>), förste arkivarien Erik Naumann (<i>E. N-nn</i>), professor<td r>
<td><tab>M. P. Nilsson (<i>M. P. N.</i>), fru Ellen Nordenstreng (<i>E. N.</i>), docenten<td r>
<td><tab>Lännart Ribbing (<i>Rg</i>), lektor Sixten Samuelsson (<i>S. S.</i>), professor Carl<td r>
<td><tab>Skottsberg (<i>C. S-g</i>), fil. d:r Harald Svanberg (<i>H. Sg</i>), kyrkoherde Lars<td r>
<td><tab>Tynell (<i>Z. T.</i>), fru Lizzie Tynell (<i>L-ie T.</i>), docenten Fredrik Vetterlund<td r>
<td><tab>(<i>F. F.</i>), docenten Sven Wicksell (<i>S. D. W.</i>), förste bibliotekarien Oscar<td r>
<td><tab>Wieselgren (<i>O. W-n</i>), fil. d:r Karl Åmark (<i>K. Å.</i>) . . . <td r>137
<td><sp>Viktigare</sp> nyutkomna arbeten . . . <td r>163
</table>
<table b><td>Medlemsavgift för år 1921 i
<b>Sveriges Allmänna Biblioteksförening</b>
insändes till dess kassaförvaltare andre bibliotekskonsulenten
<sc>Knut Tynell,</sc> Vasagatan 23 & 25, Stockholm.

Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1921 till ett <b>nedsatt pris av 2 kr.</b> vid prenumeration direkt hos redaktionen,
Vasagatan 23  & 25, Stockholm.
</table>


<table b>
<td><i>Dagens stora diktarnamn är

DOSTOJEVSKIJ</i>

<sp>ONDA ANDAR</sp>
Roman i tre delar. Tills. Kr. 31:—.

»Dostojevskijs största politiska roman — — står icke tillbaka för något annat bland
D:s mästerverk. Den rymmer några av de gigantiska uppträden som ingen diktare
satt i scen mera genialiskt än Dostojevskij. — — Man läser icke Onda andar utan att
erinra sig att hos de gamla var Apollon både diktens och siarkonstens gud. D. hade
den fantasi utan vilken verkligheten aldrig kan uppfattas i hela sitt djup och
sammanhang.» <tab><tab><tab><tab><tab><tab><tab><tab><tab><i>Fredrik Böök i St. D.</i>

<sp>VITA NÄTTER</sp>
Två noveller. På svenska av Alfred Jensen. Kr. 5:75.

»Nastenka verkar bedårande i sin leende friskhet och naturlighet. Hon är öppen
och ärlig, och likväl bedrar hon som livet bedrar. Ännu mer beundransvärd är
kanske skildringen av det yttre sceneriet, den Petersburgska förstaden med de ljusa
sommarnätternas stämning över sig.» <tab><tab><tab><tab><i>Allert Nilsson i G. H. T.</i>

<sp>BREV</sp>
I urval och översättning av Alfred Jensen. Kr. 6:50.

»Säkerligen är han en av det gångna seklets märkligaste, djupaste och själfullaste
författare. — — — Det är en högst egendomlig och sammansatt natur som man i
dessa brev lär känna. Hans egen personlighet och levnadssätt erinrar icke så litet om
de underbara hjältar han så mästerligt skildrat.» <tab><tab><tab><i>Johan Mortensen i St.-T.</i>

<sp>ARMA MÄNNISKOR</sp>
Övers. av Alfred Jensen. Kr. 6:75.

»Det är en underbar liten novell.
. . . Det har roat Dostojevskij att låta lyriken och humorn spela som det finaste
springvatten i denna tryckande dunstkrets . . . För en svensk läsare erinrar denna
berättelse ovillkorligen om några av Per Hallströms yppersta.» <i>Fredrik Böök i St. D.</i>

<sp>TVÅ HUMORESKER</sp>
Övers. av Alfred Jensen. Kr. 4:50.

». . . visar oss en ny sida av Dostojevskijs författarskap. Här röjer han en komisk
gestaltningskraft som ej återfinnes i hans övriga verk. — — — — verkar som den
mest skojfriska franska fars.» <tab><tab><tab><tab><tab><tab><i>Folk. Dagbl. Pol.</i>

<i>P. A. NORSTEDT & SÖNERS FÖRLAG</i>
</table>

<table b>
<td><i>»Äntligen har en författare i klara och skarpa drag tecknat en bild
av Uppsala-livets innersta verklighet: Därmed har han gett oss en
välbehövlig och betydelsefull motvikt till den gängse studentikosa
skönlitteraturen, som börjar med Gluntarnas romantisk-drastiska sånger och slutar
(P) med Swahns-Mari Mihis pittoreska anekdoter om vigg och punsch,»
Så lyda inledningsorden till Erik Norlings recension i A. Bl. över</i>

<sp>IMPERFEKTUM</sp>
av Ragnar Josephson
Kr. 8:—.

Han fortsätter:
»Med Imperfektum har Ragnar Josephson framträtt som en prosaist av rang. Hans
stil är individuell, med enkla linjer och skarp syntax. Han har en berömvärd förmåga
att vara saklig, nästan lapidarisk och ända på samma gång meddela läsaren intryck
av rikt stämningsliv och av pulserande verklighet. — — — Det är en konstnär, en
kunnig tekniker, som signerat denna lilla själsroman, i sin intima art något nytt och
värdefullt.» <tab><tab><tab><tab><tab><tab><tab><tab><i>Göran Lindblad i Sv. D.</i>

»— — — bär genomgående prägeln av allvar och nobles!, och den kommer med
all säkerhet att finna vänner både bland dem, för vilka universitetslivet tillhör
Imperfektum, och bland dem för vilka det alltjämt betecknar ett presens.»

P. A. NORSTEDT & SÖNERS FÖRLAG
—————————————————————————————————
<i>Ny Tagorebok:

W. W. Pearson och Satish Chandra Roy</i>

<sp>SHANTINIKETAN</sp>

Tagores skola i Bolpur.

Jämte en inledning och avslutning av
<i>Rabindranath Tagore.</i>
Kr. 3:75.

P. A. NORSTEDT & SÖNERS FÖRLAG
</table>


</chapter>
<chapter name="Biblioteksbladet
Årg. 6 1921 Häfte 4">
<h2>BIBLIOTEKSBLADET.</h2>
<i>Organ för Sveriges Allmänna Biblioteksförening</i>

Årg. 6 <tab><tab>1921 <tab><tab>Häfte 4

<i>Redaktion: Fredrik Hjelmqvist och Knut Tynell,
Vasagatan 23 & 25, Stockholm.</i>

<sc>Utkommer i 5 häften om Året <tab>Prenumerationspris 4 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

STOCKHOLM - P. A. NORSTEDT & SÖNERS FÖRLAG

</chapter>
<chapter name="Innehåll.">
<h3>INNEHÅLL.</h3>
<table><td><sp>Berättelse</sp> över Sveriges allmänna biblioteksförenings sjunde årsmöte . . . <td r>165
<td><sc>Fredrik Hjelmqvist.</sc> Specialrum för publiken. Några anteckningar från en<td r>
<td><tab>biblioteksstudieresa i Förenta staterna (med 3 illustrationer) . . . <td r>175
<td><sp>Klassifikationssystem</sp> för svenska bibliotek . . . <td r>182
<td><sp>Svensk</sp> tidskriftsindex än en gång . . . <td r>183
<td><sp>Behovet</sp> av höjda anslag till biblioteken . . . <td r>185
<td><sp>Anslag</sp> till bibliotek vid fortsättningsskolor samt yrkesskolor . . . <td r>186
<td><sp>Biblioteksnotiser</sp> . . . <td r>187
<td><sp>Litteratur:</sp> Recensioner av fil. lic. Iwan Bohlin (<i>I. B.</i>), fil. d:r Fredrik<td r>
<td><tab>Hjelmqvist (<i>F. H.</i>), gymnastikdirektör Agne Holmström (<i>A—e H—m</i>),<td r>
<td><tab>docenten Gustaf Lindeberg (<i>G. Lbrg</i>), första arkivarien Erik Naumann<td r>
<td><tab>(<i>E. N—nn</i>), professor Martin P. Nilsson (<i>M. P. N.</i>), fil. kand. Harald<td r>
<td><tab>Nordström (<i>H. N.</i>), professor Edvard Rodhe (<i>E. M. R.</i>), antikvarien Bror<td r>
<td><tab>Schnittger (<i>Br. Sr.</i>), docenten Fredrik Vetterlund (<i>F. V.</i>), förste<td r>
<td><tab>bibliotekarien Oscar Wieselgren (<i>O. W—n</i>) . . . <td r>189
<td><sp>Viktigare</sp> nyutkomna arbeten . . . <td r>196
</table>

<table b>
<td>Medlemsavgift för år 1921 i
<b>Sveriges Allmänna Biblioteksförening</b>
insändes till dess kassaförvaltare andre bibliotekskonsulenten
<sc>Knut Tynell,</sc>Vasagatan 23 & 25, Stockholm.
Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1921 till ett <b>nedsatt pris av 2 kr.</b> vid prenumeration direkt hos redaktionen,
Vasagatan 23 & 25, Stockholm.
</table>

<table b>
<td>ANTIKA
LITTERATURVERK
I SVENSK TOLKNING.

»En verklig kulturgärning»  — — — <tab><tab><tab><i>T. F—t i D. N.</i>
<tab><tab><tab><tab><tab>————
Redan utgivna volymer:
HERODOTOS, historiens fader». Av professor Claes
Lindskog. 2 volymer. Pris tills. 28 kr.

HORATIUS. De lyriska dikterna. Av lektor S. L. Sjöblom.
Efter utgivarens död kompletterade och översedda av
adj. A. Bokelund. Pris 8 kr. 75 öre.

PLUTARCHOS. Fyra levnadsteckningar, Agis och Kleomenes,
Tiberius och Gaius Gracchus. Av professor Hugo
Bergstedt. Pris 4 kr. 75 öre.

Till utgivning förberedas:
VERGILIUS. Sången om Aeneas. Av professor Johan
Bergman. 2 volymer.

AISCHYLOS, SOFOKLES, EURIPIDES. Oidipussagans
tragedier. Av professor A. M. Alexandersson.

TACITUS. Germania och övriga mindre skrifter. Av
professor P. Persson.

<i>P. A. NORSTEDT & SÖNERS FÖRLAG</i>
</table>

<table b>
<td><b><i>Ett fullbordat monumentalverk:</i></b>

SVENSKA
LITTERATURENS HISTORIA

I.
FORNTIDEN, MEDELTIDEN OCH REFORMATIONSTIDEN
av <i>Richard Steffen.</i>
STORMAKTSTIDEN av <i>Gunnar Castrén.</i>
SJUTTONHUNDRATALET av <i>Otto Sylwan.</i>
<tab><tab>Häft. kr. 21:—. Inb. kr. 27:—.

II.
DEN ROMANTISKA TIDSÅLDERN av <i>Fredrik Böök.</i>
LIBERALISMENS TIDSÅLDER av <i>Otto Sylwan.</i>
<tab><tab>Häft. kr. 21:—. Inb. kr. 27:—.

III.
SVERIGES MODERNA LITTERATUR av <i>Fredrik Böök.</i>
Register.
<tab><tab>Häft. kr. 20:—. Inb. kr. 26:—.

»Genom detta arbete ha vi erhållit, vad vi hittills saknat i Sverige: en inom måttligt
omfång hållen men tillika översiktlig och någotsånär fyllig framställning av den
svenska litteraturens historia.» <tab><tab><tab><tab><tab><tab><tab><i>J. H. i Riket.</i>

»En litteraturhistoria av rang. — — Vi tveka icke att beteckna detta arbete såsom
ett evenemang.» <tab><tab><tab><tab><tab><tab><tab><tab><tab><tab><tab><i>Hels.</i>

»Detta arbete bjuder på långt mer än en vanlig kortfattad lärobok i litteraturhistoria
och undviker den vidlyftighet, som på folk i allmänhet verkar avskräckande.»
<tab><tab><tab><tab><tab><tab><tab><tab><tab><tab><tab><tab><tab><i>Folksk:s Vän.</i>

»Väl valda bilder och porträtt höja värdet av detta gedigna arbete, som utan tvivel
rymmer musten av all svensk litteraturforskning i närvarande tid.»
<tab><tab><tab><tab><tab><tab><tab><tab><tab><tab><tab><i>Algot Ruhe i Satsenen.</i>

»Den kan i sin rikedom på friska synpunkter och träffande omdömen ända icke
frånkännas karaktären av mästerverk. Och den är skriven av en levande människa,
icke av en litterär stugsittare.» <tab><tab><tab><i>Torsten Fogelqvist i D. N.</i> (om del III).

P. A. NORSTEDT & SÖNERS FÖRLAG
</table>


</chapter>
<chapter name="Biblioteksbladet.
Årg. 6 1921 Häfte 5">
<i>Med detta häfte följer en postanvisningsblankett.</i>
<h2>BIBLIOTEKSBLADET.</h2>
<i>Organ för Sveriges Allmänna Biblioteksförening</i>

Årg. 6 <tab><tab>1921 <tab><tab>Häfte 5

<i>Redaktion: Fredrik Hjelmqvist och Knut Tynell,
Vasagatan 23 & 25, Stockholm.</i>

<sc>Utkommer i 5 häften om året <tab>Prenumerationspris 4 kr.

Utdelas kostnadsfritt till medlemmar av Sveriges Allmänna
- - - - - Biblioteksförening (årsavgift 3 kr.) - - - - -</sc>

<i>Från och med år 1922 ändrade priser, se nästa sida.</i>

STOCKHOLM - P. A. NORSTEDT & SÖNERS FÖRLAG

</chapter>
<chapter name="Innehåll.">
<h3>INNEHÅLL.</h3>
<table><td><sc>Fredrik Hjelmqvist.</sc> Uppsala universitetsbiblioteks 300-års jubileum. (Med två planscher.) . . . <td r>197
<td>— —, Statsunderstöd för anskaffande av litteratur till kurser i medborgarkunskap . . . <td r>200
<td><sc>Karl Mellander.</sc> Västgötalitteratur . . . <td r>201
<td><sp>Biblioteksnotiser</sp> . . . <td r>219
<td><sp>Litteratur:</sp> Recensioner av fil d:r Alf Ahlberg (<i>A. A—g</i>), fil. lic. Iwan<td r>
<td><tab>Bolin (<i>I. B.</i>), docenten Nils Herlitz (<i>N. H.</i>), fil. d:r Fredrik Hjelmqvist<td r>
<td><tab>(<i>F. H.</i>), fru Karin Hjelmqvist (<i>K. H.</i>), professor Theodor Hjelmqvist<td r>
<td><tab>(<i>T. H.</i>), andre bibliotekarien Arne Holmberg (<i>A. H.</i>), docenten Gustaf<td r>
<td><tab>Lindeberg (<i>G. Lbrg</i>), fil. mag. Greta Linder (<i>G-a L.</i>), bibliotekarien<td r>
<td><tab>Hjalmar Lundgren (<i>Hj. L-n</i>), första arkivarien Erik Naumann (<i>E. N—nn</i>),<td r>
<td><tab>professor M. P. Nilsson (<i>M. P. N.</i>), fil. kand. Harald Nordström (<i>H. N.</i>),<td r>
<td><tab>professor Edvard Rodhe (<i>E. M. R.</i>), advokaten Gerhard Tauvon (<i>G. T.</i>),<td r>
<td><tab>fil. d:r Knut Tynell (<i>K. T.</i>), docenten Fredrik Vetterlund (<i>F. V.</i>), förste<td r>
<td><tab>bibliotekarien Oscar Wieselgren (<i>O. W—n</i>), fru Ingeborg Holmström Vifell<td r>
<td><tab>(<i>I. H. V.</i>) . . . <td r>221
<td><sp>Viktigare</sp> nyutkomna arbeten . . . <td r>231
</table>
<table b>
<td>Medlemsavgift för år 1922 i
<b>Sveriges Allmänna Biblioteksförening</b>
insändes till dess kassaförvaltare, andre bibliotekskonsulenten
<sc>Knut Tynell,</sc> Vasagatan 23 & 25, Stockholm.
Medlemsavgiften är fr. o. m. år  1922  5 kr. Medlemmarna
erhålla Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1922 till ett <b>nedsatt pris av 4 kr.</b> vid prenumeration direkt hos redaktionen,
Vasagatan 23 & 25, Stockholm.
</table>

</chapter>
<chapter name="Anmälan för år 1922">
<h3>ANMÄLAN FÖR ÅR 1922</h3>
Biblioteksbladet kommer att under år 1922 utgivas efter samma plan som
hittills.

Olika sidor av <sp>bok-</sp> och <sp>biblioteksväsendet</sp> skola belysas i korta,
populärt hållna uppsatser, med särskild vikt lagd vid sådana frågor, som kunna
vara av intresse och till nytta för stads- och folkbiblioteken samt för
läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten
i dess samband' med <sp>folkbildningsarbetet</sp> i övrigt och särskilt den
inbördes växelverkan mellan folkbibliotek och <sp>föreläsningsrörelse.</sp> Bl. a. komma
föreläsningskonsulenten och de tre centrala föreläsningsbyråerna att här
offentliggöra meddelanden angående föreläsningsverksamheten.

I varje häfte skola under rubriken »biblioteksnotiser» lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för bibliotekens
styrelser och föreståndare genom en omfattande litteraturavdelning,
innehållande kortfattade recensioner, varvid redaktionen har försäkrat sig om
biträde av fackmän på olika områden, i allmänhet desamma som lämnat bidrag
till skolöverstyrelsens katalog för folk- och skolbibliotek. Med större
utförlighet skola arbeten i biblioteks- och folkbildningsfrågor omnämnas. Liksom
under det gångna året kommer vart häfte att innehålla förteckning över sådan
nyutkommen litteratur, som med säkerhet kan antagas bli införd i statens
katalog över böcker, som kunna erhållas i statsbidrag. Därjämte komma
som hittills, i mån av utrymme, att lämnas korta översikter över nyare
litteratur på danska och norska samt över uppsatser i några viktigare svenska
tidskrifter.

Även mera sammanfattande redogörelser för äldre och nyare litteratur på
olika områden komma att lämnas. Bl. a. kommer den påbörjade serien
uppsatser angående litteratur rörande de särskilda landskapen att fortsättas.

Biblioteksbladet kommer fr. o. m. nästa år att utges i 8 häften om året,
vardera om c:a 2 ark. Vid prenumeration å posten eller i bokhandeln är priset
6 kr. för helt år. Medlemmar av Sveriges allmänna biblioteksförening
(årsavgift <b>5</b> kr.) erhålla tidskriften utan särskild avgift. Statsunderstödda folk- eller
studiecirkelbibliotek samt under skolöverstyrelsen stående undervisningsanstalters
bibliotek kunna erhålla Biblioteksbladet till ett <sp>nedsatt pris</sp> av <b>4</b> kr. vid
prenumeration direkt hos redaktionen, adress: Vasagatan 23 & 25, Stockholm.

Bidrag till tidskriften i form av uppsatser och notiser sändas till redaktionen
under adress Vasagatan 23 & 25, Stockholm.

<sp>FREDRIK HJELMQVIST.</sp> <tab><tab<tab><tab>><sp>KNUT TYNELL.</sp>

STOCKHOLM 1921. <tab>KUNGL. BOKTRYCKERIET. <tab>P. A. NORSTEDT & SÖNER. <tab>210278.
</chapter>
